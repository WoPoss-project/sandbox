<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Del rinnovamento civile d'Italia</title>
      <author>Vincenzo Gioberti</author>
    </titleStmt>
    <extent>2457 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000578</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Del rinnovamento civile d'Italia</title>
        <author>Gioberti, Vincenzo</author>
        <publisher>a spese di Giuseppe Bocca ; Parigi : C. Crapelet</publisher>
        <pubPlace>Firenze ; Torino</pubPlace>
        <date>1851</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language><language id="spa">Spagnolo</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Correzione linguistica</item>
    </change>
    <change>
      <date>2004-04-04T00:00:00.000+02:00</date>
      <respStmt>
        <name>Laura Sarzi Braga</name>
        <name>CIBIT - Genpva</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-04-13T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>


<text>
<front>

<head>DEL RINNOVAMENTO CIVILE D'ITALIA</head>
<epigraph>

 <lg><l>Ché se la voce tua sarà molesta</l>
<l>Nel primo gusto, vital nutrimento</l>
<l>Lascerà poi quando sarà digesta.</l>
<l>Questo tuo grido farà come vento</l>
<l>Che le più alte cime più percuote;</l>
<l>E ciò non fia d'onor poco argomento.</l></lg>

<p><bibl><hi rend="sc">DANTE</hi>, <title>Par.</title>, XVII.</bibl></p></epigraph>
</front><body>
<div1><head>PROEMIO</head>

<p>Della prima parte di quest'opera io abbozzai in fantasia il disegno nell'autunno del quarantotto, dappoiché l'esito infelice della campagna sarda e le pratiche sostituite alle armi mutarono l'indirizzo e apparecchiarono la ruina delle cose nostre. Ebbi poi il pensiero della seconda dopo la pace di Milano e il ristauro del principato ecclesiastico; i quali due fatti furono la fine del Risorgimento italico, come le riforme di Pio nono e la sollevazione lombarda ne erano state il principio. Ma non mi affrettai di stendere e indugiai a compiere il mio lavoro per diverse cagioni. Imperocché io non poteva discorrere prudentemente dell'avvenire senza conoscere la via per cui sarebbero entrati i governi di Napoli, Roma, Toscana dopo i comuni disastri: e pogniamo che fosse facile il conghietturarlo (come si può raccogliere da qualche mio scrittarello divulgato in quei giorni), ragion voleva che io attendessi i fatti per accertare le mie conclusioni e impedire che paressero a molti inopportune, temerarie e precipitose. Parvemi anche dicevole di star a vedere che avviamento pigliasse il Piemonte dopo la pace; e che fiducia potesse avere l'Italia negli uomini che lo reggono. E mi sarei fatto scrupolo di sentenziar troppo presto, sapendo che i governi non vogliono essere giudicati da qualche atto (salvo che sia uno di quelli che per la gravità intrinseca bastano a dar credito od infamia a chi li commette), e meno ancora dal cominciamento, ma sì dal progresso e dalla somma delle loro operazioni. Oltre che le critiche eziandio di un privato possono aggiungere qualche malagevolezza a chi indirizza le cose pubbliche nei tempi insoliti e difficili; quali erano quelli che allora correvano. E mi credetti tanto più obbligato a questa riserva, quanto che ricordandomi come Massimo di Azeglio, non contento a biasimare la mia amministrazione prima di vederne le opere, con un discorso a stampa la fulminasse, mi sarebbe paruto scortese ed ignobile il rendergli la pariglia. Ora non posso più incorrere in questa riprensione, avendo io indugiato più di due anni a parlare, laddove egli non ebbe pazienza di attendere pochi giorni.</p>
<p>Vero è che queste ragioni non militavano per quella parte della mia scrittura che versa intorno ai casi anteriori. Ma siccome io non intendo di raccontarli per minuto a uso degli storici, e che il mio scopo è di considerarli in ordine all'avvenire, la pubblicazione del primo libro senza il secondo sarebbe stata fuor di proposito, e poteva anche dar luogo a certe interpretazioni che mi preme di evitare. Gli uni avrebbero creduto ch'io volessi giustificarmi; il che è alieno dal mio pensiero, perché mi pare superfluo e poco dignitoso il discolparsi colle parole, quando i fatti ed il tempo ne assumono il carico. Ad altri il mio scritto sarebbe forse paruto un'accusa, una soddisfazione, una rappresaglia; cose troppo lontane da' miei sensi e dal mio costume<note place="foot"><p>“<quote lang="lat">Mihi nec ultione, neque solatiis opus est</quote>. ”(<bibl>Tac. <title>Hist.</title> II, 47.</bibl>)</p></note>. Il mio lungo silenzio toglie ora ogni ragionevole appiglio a simili presupposti; tanto più che anche i meno oculati, incominciando a presentire i futuri pericoli, non avrebbero più buon viso a riprendermi, se io ricordo gli errori passati per guardia dell'avvenire. Né mi sarei potuto affidare di conseguire l'intento, se avessi parlato quando gli animi erano ancora troppo accesi e commossi per le fresche discordie e le civili sventure, da poter accogliere pacatamente il vero e cavarne profitto. Ora il tempo ha mitigati gli spiriti, l'esperienza ha distrutte le illusioni che in molti ancora annidavano; cosicché quelle verità che prima erano derise in qualità di vaticini, sono impossibili a negare da che appartengono all'istoria. Non è già per questo ch'io mi affidi di avere l'approvazione di tutti, atteso che non tutti sono docili agl'insegnamenti dell'esperienza, “<quote>ed è impossibile”,<seg type="inciso">come dice il Machiavelli</seg>, “senza offender molti, descrivere le cose de' tempi suoi</quote><note place="foot"><p><bibl><title>Stor.</title> Dedica.</bibl></p></note>.” Ma quando io abbia l'assenso dei buoni e imparziali italiani, che antepongono ad ogni altro rispetto l'amore della verità e della patria, io non crederò di avere in vano speso il tempo e gittate le mie fatiche.</p>
<p>Che se queste ragioni giustificano il mio passato silenzio, altre ce ne sono e assai più gravi che mi vietano di continuarlo. L'Italia non fu mai così avvilita e misera come oggi, poiché il vecchio dispotismo c'imperversa più feroce, e l'Austria la signoreggia a settentrione col terrore, nel centro e ad ostro colle pratiche, cogl'influssi, colle guarnigioni. Napoli soggiace a una tirannide che parrebbe incredibile, se non la vedessimo cogli occhi propri; e poco men tristo è lo stato di Roma. Preti e prelati dimentichi della santità del loro ministero, ne menano ogni strazio: imprigionati, vessati, scacciati, percossi i buoni: reduci, trionfanti i Gesuiti e più che mai intesi a corrompere le coscienze colla superstizione e i giovani col tirocinio. La Toscana che in addietro quietava anche quando le altre province erano in tempesta, ora partecipa ai mali comuni, e vede anch'ella le squadre barbariche sostituite alle sue franchigie. Solo il Piemonte mantiene le sue instituzioni; ma coloro che due anni sono ci si riposavano con una cieca fiducia, cominciano a temere per lo statuto e la monarchia. Le altre parti di Europa non sono guari in miglior condizione: la libertà vi è minacciata e debole o combattuta ed oppressa. La Francia vive in effetto a oligarchia di pochi, benché si regga in apparenza a ordini popolari; i quali però ogni uomo di mente sana dee desiderare che durino, perché se venissero meno, trarrebbero seco la libertà europea. Frattanto i bisogni civili crescono, le idee si propagano, i popoli fremono, e la parte democratica acquista ogni giorno nuovi proseliti, eziandio in quelle contrade che le erano meno propizie.</p>
<p>Il mondo civile è dunque in uno stato violento che non può durare, e s'incammina a nuove rivoluzioni più vaste, più fondamentali e forse più terribili delle passate. Certamente a niuno è dato di antivedere con certezza se la risoluzione sarà presta o tarda, subita o graduata, temporaria o definitiva, perché le ragioni probabili dai due lati si contrabbilanciano. L'esperienza induttiva può indurci a credere che la peripezia sia ancora lontana; imperocché le grandi commozioni sociali (qual fu quella del quarantotto) sogliono essere divise da un intervallo tanto lungo quanto si richiede a rinnovare almeno in parte la vivente generazione. Questa legge che nasce dalla solita vicenda di quiete e di moto che governa non solo i progressi civili, ma l'esplicazione di tutte le forze cosmiche, vedesi verificata da un mezzo secolo nella storia generale di Europa e da assai più addietro in quella degli stati e popoli particolari. Dall'altra parte è indubitato che nel mondo sociale le ragioni del tempo non vanno sempre a sesta, essendo in arbitrio degli uomini l'accelerare o ritardare quei movimenti che nascono dalla natura intrinseca delle cose. Né ora mancano le cause di acceleramento sì nella tensione e nell'urto universale delle cupidità, delle idee, degl'interessi, sì nella incapacità dei rettori, che governandosi coi torti appetiti e colla pertinacia anzi che col senno, possono d'ora in ora far traboccare le ire che accumulano da un triennio. Stando adunque che le sorti dei popoli possano rivolgersi fra pochi mesi o fra molti anni, la civile prudenza prescrive che si discorra e si operi secondo il presupposto più grave e pericoloso. Imperocché se questo si avvera, troppo importa il non perdere un'oncia di tempo per apparecchiarsi: se il contrario ha luogo, quanto più di spazio si avrà a tal effetto, sarà tanto meglio; e l'esito riuscirà men tristo o più lieto, secondo che gli animi vi saranno più disposti e preparati di lunga mano.</p>
<p>Le peripezie politiche sono in Italia assai più pericolose che in Francia e in altri paesi, perché le divisioni politiche rendono più difficile il farle bene, e il difetto di esperienza l'addurle a buon fine. Non per altro il nostro Risorgimento fu così serotino, e appena incominciato, mancò. Ma gli errori che tanto costarono alla nostra generazione potranno fruttare ad un'altra, se le tristi loro conseguenze le insegneranno a schivarli. Il Risorgimento è una grande e dolorosa esperienza, che bisogna aver di continuo davanti agli occhi per non ripeterla e per tenere la via diritta; ché la ricognizione dei falli è principio di ammenda; e chi studia follia, appara saviezza. Questo è il primo e più rilevante apparecchio pei casi avvenire; laddove se gl'Italiani si ostinassero a difendere per belli e buoni i trascorsi degli ultimi anni, vano sarebbe lo sperare, quando che sia, miglior fortuna ai loro conati. E i futuri disastri sarebbero non solo più gravi, ma più inescusabili dei passati, poiché mostrerebbero negli autori difetto di una qualità che non manca eziandio agl'idioti, cioè quella d'imparare e rinsavire a proprie spese.</p>
<p>Il primo libro di quest'opera esporrà pertanto gli errori commessi e mostrerà la stretta e necessaria connessione loro cogl'infortuni che sopravvennero. Dirò non mica tutto il vero sopra tutte le cose, ma bensì su quelle che importano. Parlerò delle persone con intera franchezza, senza guardare a privilegi di grado o di nascita; perché il tempo delle dissimulazioni e dei rispetti umani è passato; e sarebbe peccato l'antiporre i riguardi personali alla patria. Ma non imiterò taluno de' miei avversari, abusando i secreti inviolabili e prevalendomi di lettere scrittemi sotto il suggello dell'amicizia: e dirò come quell'antico, a ciascuno il suo stile; anch'io farei come loro, se fossi loro e non io<note place="foot"><p>“<quote lang="lat">Nihil enim malo quam et me mei similem esse, e illos sui</quote>.” (<bibl>Ap. Cic. <title>ad Att.</title> IX, 16.</bibl>)</p></note>. Benché il soggetto mi obblighi ad allargarmi sui falli e sui sinistri, non lascerò tuttavia di accennare il bene, quando ne incontro; e distinguerò colpe da colpe, osservando la legge del chiaroscuro; che è altresì quella del vero e della natura. Sarò equo e giusto; guardandomi dall'imitare certi libri e certi giornali che amano i contorni crudi e taglienti, perché son partigiani; onde tutto condannano negli uomini eziandio stimabili ogni qual volta sono avversi alla loro fazione. Seguirò all'incontro la massima dell'Alighieri: “<quote lang="lat">Nos, quibus optimum quod est in nobis noscere datum est, gregum vestigia sectari non decet, quin immo suis erroribus obviare tenemur</quote><note place="foot"><p><bibl><title>Epist.</title> VI, 2,</bibl></p></note>.” Se intorno alle cose, delle quali non fui testimonio oculato, sarò incorso in qualche sbaglio, avrò obbligo a quei cortesi che vorranno avvertirmene; ma riguardo a quelle che mi concernono, io le accerto sull'onor mio; e quando altri le contraddicesse, gl'Italiani decideranno, se si debba più credere alla sua o alla mia parola.</p>
<p>Discorrendo dei successi dell'Italia inferiore sarò breve e non uscirò per ordinario dai termini più generali: laddove mi stenderò maggiormente intorno a quelli della mia provincia. Varie sono le ragioni che a ciò m'inducono. Imprima la notizia viva e precisa dei fatti minuti può aversi soltanto da chi è attore o spettatore, o almeno in qualche modo partecipe; come io fui delle cose avvenute in Piemonte per lo spazio di un anno incirca. Laonde io posso mallevare la verità rigorosa di questa parte della mia narrativa; il che non sarei in grado di fare, se volessi diffondermi partitamente sugli altri stati italici. Oltre che il procedere usato dai rettori e dalle fazioni politiche nelle varie parti della penisola ha spesso tal convenienza con quello delle sette e del governo subalpino, che salvo le varietà accidentali nate da circostanze e condizioni disformi, si può dire che sia tutt'uno: tanto che studiando l'uno si viene a conoscer l'altro, e le avvertenze relative a un solo membro si possono adattare agevolmente (purché si faccia con discrezione), a tutto l'altro corpo. Per ultimo (e questa è la ragion capitale), al Piemonte toccava a fare di compagnia con Roma le prime parti; e mancata Roma, doveva sostenere egli solo quasi tutto il peso dell'italica redenzione. Il quale era grave, ma non ricusabile, da che il re di Sardegna era entrato nell'aringo; quando chi piglia un'impresa dee misurarla tutta coll'occhio ed esaminare se le sue forze sono bastevoli a condurla. Con questa sola condizione si potea vincere e assolidare i frutti della vittoria. Né mancavano al Piemonte i mezzi di sostenere l'impegno, se i suoi governanti avessero voluto e saputo adoperarli. Ma essi in vece ai primi disastri abbandonarono la causa patria; e questa, venuto meno il suo primo e quasi unico sostegno, necessariamente andò in rovina. Cosicché se oggi Siculi, Napoletani, Romani, Toscani, Ducali, Veneti e Lombardi gustano gli amari frutti dell'oppressione domestica e forestiera, egli ne debbono saper grado principalmente agli uomini che ressero il Piemonte. Gli errori dei quali sono però tanto più degni di considerazione quanto che furono più gravi, più inescusabili ed ebbero maggior parte nelle comuni calamità della patria.</p>
<p>Poco dirò dei casi e dei reggitori esterni, da quelli di Francia in fuori, atteso che le deliberazioni di questi, furono in più di un caso strettamente legate colle cose nostre. La critica però non sarà scompagnata dalla lode; perché s'egli è vero, com'è verissimo, che la politica francese fece due anni sono gravi ferite all'Italia, egli è però falso, come artatamente fu sparso, che quando la fortuna del Piemonte o non era ancora del tutto prostrata o poteva risorgere, i nostri vicini ci disdicessero ogni aiuto. E pogniamo che le loro offerte fossero in un caso poco spontanee e nell'altro scarse, erano però di qualche momento e potevano salvare o almen migliorare le cose nostre. Tanto che se in addietro vera fu la querela, che gli estrani promettono e poi non attendono, questa volta il torto fu dal canto del Piemonte; il quale, come gli antichi Parti chiedevano a Roma i principi e poi li rifiutavano<note place="foot"><p><bibl>Tac. <title>Ann.</title> XII, 14.</bibl></p></note>, così esso domanda a Parigi i soldati e poi non li vuole. Forse il giorno non è lontano in cui sarà necessaria un'alleanza che io prèdico da dodici anni come opportuna; e però a spegnere i freschi rancori giova il sapere che se i ministri francesi rincatenarono i Romani a dispetto della nazione, questa assai prima gli stringeva a soccorrer l'Italia, e l'avrebbero fatto, se il Piemonte non contrastava.</p>
<p>Nel secondo libro tratterò delle sorti avvenire della patria nostra, argomentando dai casi presenti e passati e dalle condizioni di Europa. Mi studierò di determinare i caratteri delle mutazioni che si preparano, senza uscire però dai generali; giacché la previsione politica non può stendersi oltre il giro di essi. La ragione si è che tutti gli eventi umani nascono dal concorso di due cause; l'una fatale a rispetto nostro, che consiste nelle leggi governatrici del mondo civile; l'altra libera, che versa nell'arbitrio degli uomini, il quale non può distruggere sostanzialmente le dette leggi, ma può si in ordine al tempo, come quanto al modo, variarne in mille guise l'esecuzione. Ora egli è chiaro che sola la prima parte può essere preconosciuta da noi, mediante l'esperienza e la storia avvalorate dall'induzione; le quali traggono dai fatti presenti e passati la notizia di quelle leggi universali che governano eziandio l'avvenire. Tuttavia anche stando nel giro delle generalità, il periodo futuro dei rivolgimenti d'Italia e di Europa ci si rappresenta così disforme dal primo, che gl'ingegni poco avvezzi a meditare gli ordini naturali dei progressi civili, saranno inclinati a ripudiare l'una o l'altra delle due parti in cui si divide il mio lavoro; e forse le rigetteranno amendue ugualmente. A questi parrà troppo timida la politica da me espressa intorno ai fatti preteriti: a quelli troppo ardite le mie previsioni dei casi futuri. E i primi e i secondi mi accuseranno per avventura di contraddizione; come se discorrendo dell'avvenire io ripugni a quelle massime che ho professate in addietro. Io voglio concedere per un momento che ci sia contraddizione; ma dico che essa non è mia, si bene degli uomini e della Providenza. La Providenza sottopose le cose umane alla legge del progresso civile, mediante la quale il mondo si muta di continuo e gli eventi passati non si ripetono. Gli uomini poi hanno il tristo privilegio di rendere coi loro errori di mano in mano impossibile quel bene che dianzi si potea conseguire; facendo spesso che le speranze di ieri oggi svaniscano, e quelle d'oggi si spengano per la dimane. Il che non credo che abbia d'uopo di prova, verificandosi a ogni istante, non solo nelle cose pubbliche, ma eziandio nel giro assai più semplice della vita privata; tanto che se uno per indurre altrui a far di presente un'impresa pericolosa e difficile gli recasse per unico argomento che potea darvi opera assai tempo prima, senza aver l'occhio alle circostanze, sarebbe riputato degno di riso. Ora chiunque ha fior di senno dee accorgersi che i casi degli ultimi tre anni, e massimamente il progresso delle idee popolari da un lato, le follie delle sette e dei governi dall'altro, hanno talmente mutate le condizioni di Europa, che il voler oggi rimettere a capello quegli ordini e ripigliare quell'indirizzo che era proporzionato all'Italia del quarantotto, è così ragionevole in politica come sarebbe in cronologia il pretendere che il quarantotto non si distingua dal cinquantuno. Imperocché mutati gli aggiunti che rendevano opportuno un certo modo di procedere, anche questo dee mutare; se l'opportunità non dee correre a rovescio dei fatti che la partoriscono.</p>
<p>Coloro che m'incolpano di contraddizione non si appongono in ogni caso meglio di quelli che mi tacciano di sognatore, perché il moto italiano andò a monte. Il quale appunto venne meno, perché gli si volle dare un indirizzo diverso e contrario a quello che io aveva divisato; né io mi rendetti mai mallevadore della saviezza delle sette, dei governi e dei principi. Sognatore sarei stato, se prestando fede a' miei avvisi, si fosse dato in fallo; dove che la ruina nacque dal disprezzarli; non solo sfatando le parole, ma attraversando alle mie opere ostacoli insuperabili. Similmente, se ora che sono svanite per altrui colpa le mie e le comuni speranze, e che è mutata la materia in cui si dee operare, io propongo quel miglior costrutto che può cavarsene, la nota d'incoerenza mi si può tanto ascrivere, quanto ad un architetto che varii il disegno, mutato il suolo e i materiali dell'edifizio.</p>
<p>E qui mi cade in acconcio di rispondere due parole ad alcuni uomini onorandi e benevoli. I quali avendo inteso che io mi proponevo di scrivere sulle cose nostre, mi confortarono a farlo in un dato modo; se non che, gli uni mostrarono di desiderare che io facessi professione di monarchico e gli altri di repubblicano. Quando l'elezione fosse stata in mio arbitrio, io mi sarei trovato in un gravissimo impaccio; perché non potendo soddisfare a questi e a quelli nello stesso tempo, avrei dovuto lasciar di scrivere o dispiacere a una parte di loro. Ma per buona ventura io non sono libero nella scelta, anzi non posso compiacere né all'una né all'altra classe di chieditori; e però la mia disdetta non offende nessuno. E in fatti l'elezione lascia un campo più o meno spazioso all'arbitrio di chi scrive, quando si tratta di cose fantastiche; come sarebbe a dire di un romanzo, che può avere per soggetto un tema ordinario od insolito, volgare od illustre, storico o ideale; ovvero di una tragedia, che può dettarsi secondo le vecchie regole di Aristotile o colla nuova libertà dei romantici. Ma nelle cose effettive il pensiero dovendo ubbidire all'oggetto, e questo derivando di fuori, anzi essendo cosa ferma, positiva, immutabile, non vi ha luogo a deliberazione. La politica, a parer mio, per ciò che concerne i generali, è una faccenda sperimentale come la fisica e per poco esatta come la matematica, dovendo essa rispondere alla materia che si ha per le mani, come l'opera del calcolatore e del filosofo naturale risponde al tenore della quantità e delle forze create. Il solo divario che corra fra la prima e le altre due discipline si è che in quella la materia varia da un tempo ad un altro; e però la similitudine è perfetta, se si parla di un solo tempo. Laonde nel modo che, discorrendo alcuni anni sono del Risorgimento, non sarebbe stato in mia facoltà di circoscriverlo altrimenti di quello che feci, secondo le condizioni che allora correvano; così non sarebbe oggi in mio potere di adattare quei medesimi ordini al periodo futuro di cui discorro, essendo mutate notabilmente le condizioni.</p>
<p>Queste avvertenze dovrebbero antivenire l'obbiezione di certuni, i quali credendo che le cose del mondo vadano a caso, se la pigliano con quelli che non le acconciano a lor piacimento. Essi reputano che lo statista possa determinare a priori i suoi pronunciati, com'è padrone fino ad un certo segno delle parole, dello stile e dei colori che elegge per significarli. Cosicché quando egli si governa colla realtà delle cose anzi che coi loro capricci, vien tenuto per sindacabile delle sue conclusioni; e se esprime le sue conghietture sui probabili avvenire, egli è convenuto in giudizio come autore dei casi che prenunzia. Il che è come l'imputare a un medico e ad un astronomo le crisi e le ecclessi da loro pronosticate. Bisogna capacitarsi che l'uomo non può nulla contro l'ordine reale degli esseri e che la maestria civile consiste non mica nel rivolgere e contrastare le leggi fatali che guidano le umane vicissitudini, ma nello studiarle, e conosciute secondarle per cavarne profitto. Quando un modo di vivere comune prevale in un dato luogo e tempo, esso vuolsi attribuire a chi preordinava a principio quel concorso di cagioni secondarie e di accidenti che lo introdussero e lo mantengono; cioè alla Providenza; la quale, per cagion di esempio, è nel vecchio mondo di Oriente monarchica da molti secoli, come nel nuovo di America è oggi repubblicana. L'apporre adunque le innovazioni politiche portate dagli eventi a chi le antivede è non solo ridicolo, ma di una semplicità superiore a quella degli antichi Teucri; i quali non porsero fede ai vaticini di Cassandra, ma per quanto io mi sappia, non la chiamarono in colpa dell'eccidio di Troia.</p>
<p>A ogni modo, sei tu monarchico o repubblicano? Noi vogliamo saperlo subito subito; perché se l'elezione non ci quadra, butteremo via il tuo libro senza durar la fatica e la noia di leggerlo. Signori critici, per quanto io desideri di andarvi ai versi, mi è difficile il rispondere categoricamente alla vostra domanda. Imperocché, a dirvi il vero e a parlare propriamente, io non sono né l'uno né l'altro. Che cosa sei tu dunque? Io sono italiano. Non vi pare che questa qualificazione basti all'onore ed al credito di un galantuomo? Io sono oggi quel che fui in addietro; imperocché fra le varie forme di libertà civile io non ho mai parteggiato per l'una in modo che inimicassi assolutamente le altre, come raccoglierete da quest'opera. E però testé io concedeva solo per un presupposto che le mie dottrine presenti contraddicano alle antiche. Imperocché io voglio ora la nazionalità civile, che è quanto dire la libertà, l'unione, l'indipendenza d'Italia, come la volli fin da quando cominciai a scrivere; sebbene per sortire questo fine, io non proponga precisamente gli stessi mezzi che ho proposti in addietro; perché i mezzi, signori miei, sono un negozio di pratica e non di teorica. Ora la pratica dee variare secondo i tempi e le circonstanze; e solo gli sciocchi ricercano nei partiti espedienti che si eleggono quella costanza che appartiene ai principii dottrinali. Il più grand'uomo di stato dell'età nostra, cioè Roberto Peel, si distinse appunto dalla turba de' suoi coetanei, perché seppe variare prudentemente, secondo i casi, i modi del suo governo; ammettendo oggi come mature quelle riforme, che prima aveva ripudiate come precoci. Se chiamate questo un variare, potete aggravar l'accusa; perché io nel trentanove bramava la monarchia rappresentativa<note place="foot"><p><bibl>Nell'<title>Introduzione</title></bibl>.</p></note>, quattro anni dopo mi contentava di una consulta<note place="foot"><p><bibl>Nel <title>Primato</title>.</bibl></p></note>, e a poco andare ritornava alla prima proposta<note place="foot"><p><bibl>Nei <title>Prolegomeni</title>, pubblicati nel quarantacinque.</bibl></p></note>. Così pure in quei giorni io volea la redenzione d'Italia mediante la monarchia e il pontificato; ma nel quarantanove tentai di effettuarla col solo aiuto di quella, perché l'opera dell'altro non era più possibile a sperare. E però io non mi pento di tutte queste variazioni, come quelle che furono legittimate dalle congiunture e suggerite dal fine pratico che mi ero proposto. Perciò se venisse un giorno, in cui la monarchia si chiarisse inetta assolutamente a salvar l'Italia, e io mi volgessi alla repubblica, niuno potrebbe darmi biasimo di procedere senza l'aiuto dei principi, come tre anni fa nessuno pensò a rimproverarmi che io volessi fare senza il concorso del pontefice.</p>
<p>Ma questo non è ancora il caso presente. Imperocché eziandio intorno ai mezzi l'uomo assennato non varia di leggieri, né s'induce a rigettare l'uno o l'altro di essi, se non quando a manifeste riprove è capace che non c'è più verso di usarlo o di cavarne profitto. Siccome, giusta la consuetudine delle cose umane, quando si pon mano a un'impresa che abbia del grande, vi ha più carestìa che abbondanza di espedienti, e più copia di ostacoli che di agevolezze, il privarsi volontariamente di una sola di queste è follia inescusabile, come sarebbe in un cittadino che avendo appena il necessario per vivere, come superfluo lo consumasse. Perciò se alcuni degli aiuti che la causa italiana potea avere nel quarantotto mancarono, altri sono ancora in pronto o almeno non è tolta ogni speranza di usufruttuarli. Tali sono le instituzioni civili del Piemonte; e una parte del mio scritto versa appunto nel cercare il modo come potrà la casa di Savoia gloriare sè stessa e salvar l'Italia fra i moti che nasceranno. Oltre l'importanza intrinseca di questo capo, due considerazioni m'indussero a non trascurarlo. L'una, ch'esso è combattuto da alcune scuole democratiche più ardite che esperte, i cui dogmi, se prevalessero, potrebbero ammannire alla nostra patria una nuova messe di falli e di sciagure. L'altra, che dovendosi a tal effetto dire alcune verità severe intorno alle cose e alle persone, questo ufficio non potrebbe adempiersi per ogni parte da chi è in paese senza incorrere nella nota di cupido e di ambizioso. Io fra gli altri non andai salvo da questa taccia, allorché nel quarantotto combattendo gli autori e i complici della mediazione, i loro amici gridavano a coro ch'io volea diventar ministro. Ora questo sospetto non può più aver luogo, quando non pure io sono esule, ma il mio esilio sarà perpetuo; imperocché avendo assaggiata due volte la cortesia, la giustizia e la gratitudine del principato subalpino a mio riguardo, non saprei risolvermi a farne una terza esperienza. Perciò quella parte de' miei compatrioti che aspira agli onori e alle cariche può assicurarsi che non le incontrerà mai di trovarmi nel numero dei concorrenti.</p>
<p>Ma se niuno potrà muovermi l'accusa di ambizione, resta a vedere se io abbia quelle altre parti che si ricercano a fare che sia accolto benignamente e ascoltato chi discorre di cose gravissime. Io non ho veramente né titoli, né dignità, né provvisioni, né onori da mettere innanzi a guisa di guarentigia della mia onestà e sufficienza; ma in vece posso vantarmi di avere osservato con iscrupolo i miei giuramenti, fatto schietta e candida professione delle mie massime, esposta la mia fama agli affronti e la vita ai pericoli pel mantenimento delle nostre instituzioni. Non ho da rimproverarmi di avere ingannato, tradito, danneggiato i privati od il pubblico, gli amici o i nemici; essendo sempre proceduto con ingenuità e franchezza, e tenutomi lontano da ogni ombra di raggiri, di bugie, di macchinazioni; e non avendo per ultimo riportato altro premio che l'infortunio per le fatiche di molti anni, e un nuovo esilio per ristoro dell'antico. Quanto alla sufficienza, non vi ha un solo dei falli commessi e dei disastri avvenuti nel corso del Risorgimento italiano, a cui io abbia partecipato; anzi io feci colle parole e, quando potei, colle opere ogni mio sforzo per ovviarvi, predicendo i mali assai prima che succedessero e additandone le cagioni. Di che fanno testimonianza non ripugnabile i vari scritti da me dati fuori in varie occasioni, oltre le cose che si diranno in quello che ora esce alla luce. Cosicché io posso ascrivermi questa lode: di non avere da pentirmi anche oggi di alcun consiglio dato o di alcun atto politico da me commesso nel breve aringo della mia vita civile.</p>
<p>Né parlando in tal modo di me medesimo, io credo di meritare la taccia di presontuoso, quasi che io mi creda per ingegno o per animo privilegiato dagli altri uomini. Imperocché per ciò che riguarda la lealtà e le altre doti morali, il farne professione è al di d'oggi atto di modestia anzi che di superbia; quando l'uomo dabbene e incorrotto, non che aver lode dai più, è tassato o almeno sospetto d'inettitudine<note place="foot"><p>“<quote lang="lat">Quaedam virtutes odio sunt, severitas obstinata, invictus e adversum gratiam animus</quote>.” (<bibl>Tac. <title>Ann.</title> XV, 21.</bibl>)</p></note>. Dell'aver poi schivati gli errori degli altri, io ne ebbi l'obbligo a una condizione affatto accidentale, la quale si è, che prima di scrivere sulle cose d'Italia e d'ingerirmene, io ci aveva molto pensato. Mentre gli uni attendevano ad avvocare, arricchire, godere, curandosi della patria come se non fosse al mondo; mentre altri se ne davano pensiero, ma solo per cospirare e mettere ad esecuzione le loro chimere a dispetto dei tempi; altri infine apprendevano la scienza politica sui giornali: io studiava nel mio solitario esilio le leggi naturali che regolano il corso delle cose civili; considerava gli uomini, i tempi, le disposizioni particolari dei vari paesi e le universali di Europa; e valendomi di quel processo induttivo che compie la notizia del presente con quella del passato, e si vale di entrambe per conoscere le probabilità dell'avvenire, cercava qual costrutto potesse cavare la povera Italia dalle condizioni vive e reali di allora per migliorar le sue sorti. Cotali studi mi abilitarono ad aprire, per dir così, una nuova prospettiva politica, e a preparare un moto patrio così ben contemperato alle congiunture, che ebbe ottimo e insperato successo, finché si mantenne fedele a' suoi principi e non deviò dalle massime che lo avevano prodotto. Avvisai in oltre i rischi e gli ostacoli che si potevano attraversare all'impresa, cercando il modo di ripararvi; tanto che dei vari accidenti che sopravvennero in appresso non ve ne ha alcuno di qualche considerazione che sia sfuggito alla mia previdenza, e rispetto al quale io non abbia pensato ai rimedi assai prima che succedesse. Non eccettuo né meno la cecità e ostinazione delle sette, perché fin dal maggio del quarantotto (come si vedrà a suo luogo), e mentre le cose nostre erano più che mai in fiore, io temeva che non allegassero. Laonde coloro che in appresso mi accusarono di essere stato deluso dai democratici, dovrebbero omai accorgersi quanto sia pericoloso il voler interpretare i pensieri degli altri senza tener buono in mano o almeno averne avuto procura. Sperava bensì che se non le sette, almeno alcuni uomini che erano in voce di giudiziosi mi avrebbero usato qualche condiscendenza; trattandosi di materie, nelle quali io mi occupava da molti anni ed essi appena da pochi mesi. Nel che confesso di essermi ingannato; perché quanto altri ne sapea meno, tanto mi riuscì alla prova più intrattabile ed ostinato. Lottai con coraggio per qualche tempo contro questa difficoltà; ma quando in fine fui chiaro a replicate prove che mi era impossibile il superarla, perché principe, ministri, democratici, conservatori, mi erano contro, mi ritrassi dal campo, ed elessi più tosto di rinunziare alla patria che di essere spettatore ozioso e impotente de' suoi infortunii.</p>
<p>È ormai più di due lustri che io scriveva “i dilettanti essere quasi il volgo delle lettere e delle scienze, che commesse alla loro balìa, diventano preda dell'arbitrio e della licenza, a guisa delle società civili, dove posposta la ragione dei savi regna l'arbitrio della moltitudine<note place="foot"><p><bibl><title>Introduzione allo studio della filosofia</title>, Proemio.</bibl></p></note>.” L'Italia provò testé a suo costo che anche la politica ha i suoi dilettanti; ai quali e agli statisti improvvisati ella è debitrice di tante speranze svanite miseramente. Non è già che in Piemonte e nelle altre province, fra i democratici e i conservatori non si trovassero uomini oculati, esperti, capaci di correggere gli errori, riparare i sinistri e condurre le cose a buon fine; ma se essi non vennero uccisi, come Pellegrino Rossi, furono però tutti soverchiati dagl'inabili o in altro modo impediti di operare. E però io stimerei non affatto inutile la presente scrittura quando ella pervenisse a convincere gl'Italiani di questo vero, che in politica, come in tutte le arti e professioni umane, eziandio le più facili ed umili, è necessario un certo apparecchio; e che a chi manca di esso è impossibile il ben governare, come a chi non sa di musica il sonar bene di contrappunto. La buona riuscita in ogni genere di cose presuppone la perizia, e tanto è vano il promettersi l'una senza l'altra quanto il voler l'effetto, senza la sua cagione. La qual verità risulta dalle ultime vicende d'Italia in modo così chiaro e palpabile, che in vece di stupirci delle gravi calamità accadute, dobbiamo meravigliarci che non sieno state maggiori; se pur è possibile a darsi ed a concepirsi una condizione più infelice di quella in cui due terzi della penisola travagliano presentemente.</p>
<p>Coloro che conoscono il mio costume sanno quanto mi sia gravoso l'intrattenere il pubblico della mia persona; ma se l'ho fatto qualche volta in addietro e lo fo di presente, ho per me la scusa più valida, cioè la necessità. Imperocché senza esporre succintamente la traccia della politica da me seguita non potrei sortire l'intento propostomi di mostrare nei falli commessi la causa delle comuni disavventure. Quanto a purgarmi da certe accuse, i fatti oggimai me ne dispensano; e posso dire con un antico: “<quote>Io non onoro la vita mia con le parole d'altri, ma con le opere mie</quote><note place="foot"><p><bibl>Ap. Casa, <title>Gal.</title> 77.</bibl></p></note>.” E però non farò menzione delle critiche e calunnie di alcuni libelli e giomali spigolistri, retrivi e gesuitici, che in Italia ed in Francia si affannano intorno alla mia persona; anzi per quanto mi vien riferito di alcuno di loro, mi provocano anche a rispondere. Siccome mi spiacerebbe che il libro presente desse loro occasione di pigliar novamente una vana fatica, così mi credo in obbligo di avvertirli, che io non entro in parole con ogni sorta di persone, né tengo tutte le disfide, né rispondo a tutte le interrogazioni; e che soglio eleggere i miei avversari e non accettare ciascuno che si presenti<note place="foot"><p>Se farò qui una breve eccezione a questa regola, mi sarà perdonato. È assai tempo che la principessa Cristina di Belgioioso s'intromette della mia persona con una perseveranza che se non è gentile, è certamente esemplare in una gentildonna. Io diedi innocente cagione a' suoi primi rancori, disdicendo di lodare un suo libro e d'intervenire alla sua conversazione; benché io mi studiassi di giustificare il doppio rifiuto con quelle forme di gentilezza che le circostanze mi prescrivevano. Venuto poi in Italia e onorato da' miei compatrioti di quelle amorevoli accoglienze che tutti sanno, queste diedero tanto più nel cuore alla principessa, quanto che ella aveva espresso in Napoli il desiderio di un'<hi rend="italic">ovazione</hi> senza però ottenerla. <foreign lang="lat">Hinc irae</foreign> contro di me in particolare e contro i Napoletani in universale; alle quali ella cercò sfogo recentemente in un foglio parigino.</p>
<p>Io non risponderò alle favole, alle critiche e alle inezie di cui è gremito l'articolo, per ciò che mi riguarda. L'autorità della principessa non è maggiore in politica che in filosofia o in religione. Né le lodi che ella porge sono invidiabili o i biasimi pericolosi; avendo celebrato successivamente l'imperatore, Pio nono, Carlo Alberto, Cesare Balbo e Giuseppe Mazzini; levato a cielo il dominio tedesco, la monarchia civile, la repubblica; e potendo contar gli anni dalle sue opinioni, come quella donna romana annoverava i mariti dai consolati. Io continuerei adunque volentieri il silenzio tenuto per lungo tempo, se la principessa non avesse questa volta accoppiato al mio nome quello di un uomo, che per le rare parti dell'ingegno e dell'animo io amo e stimo altamente, parlandone in termini così vili ed ignobili, che convien dire che la teologia e i viaggi le abbiano fatto dimenticare l'educazione propria del suo grado e il decoro del suo sesso.</p>
<p>Il valentuomo non ebbe il torto di venir meco in Firenze dove non mise mai piede mentre io ci era, né di rispondere a una delegazione di frati che non ebbe mai luogo, ma bensì quella di non adulare la principessa, di non ammirare tutte le sue opere, di darle dei buoni consigli, tentando rispettosamente di correggere quella sua vanità puerile e incessabile che l'induce a brighe ed a cure poco dicevoli a donna, a scriver di materie che non intende e a gareggiare di pedanteria scientifica colle sue celebri omonime di Venezia e di Svezia, senza aver seco a comune la scusa dell'ingegno straordinario e del secolo. Se a queste ragioni si aggiunge che il censurato è nativo del Regno e mio intrinseco, chiunque può capire onde sieno nate le furie della principessa.</p>
<p>Mi spiace di essere obbligato a scrivere queste poche parole; ma non potrei più tacer con onore, da che l'essermi amico diventa un delitto e basta a far che altri sia vituperato da chi non dovrebbe né anco riprendere. Le donne non sono <hi rend="italic">inviolabili</hi> più dei principi costituzionali; e come questi perdono il loro privilegio quando rompono lo statuto, così quelle allorché dimenticano la riserva e la verecondia. Se la principessa mi permette di darle un consiglio, io la conforterei a esser meno curiosa dei fatti altrui e a guardarsi dal vezzo di travisarli per renderli odiosi e ridicoli; giacché se alcuno entrasse ne' suoi, potrebbe senza alterarli ed essere troppo indiscreto, suscitare un riso maggiore di quello dell'Olimpo omerico.</p></note>. Ma se io sono indifferente ai biasimi e alle ingiurie di costoro, ben mi è dolce la stima e caro il patrocinio dei valentuomini; e però colgo questa occasione per render pubbliche grazie a Giuseppe Massari e a Carlo Farini; il primo dei quali assunse con generosa franchezza la difesa della mia politica in universale, e il secondo diede nella sua storia un sincero e giustificato riconto della mia breve amministrazione.</p>
<p>Havvi però una riprensione che mi fu fatta da molti amorevoli e non può essere passata in silenzio. La quale si è che io abbia rifiutato l'onore parlamentare conferitomi da Torino e rinunziato per sempre alla patria cittadinanza. Oltre le ragioni personali che dai fatti risulteranno, io fui indotto a pigliare questo partito dalla politica che prevalse nel mio paese nativo, essendo essa il contrappelo di quella che governò e promosse il Risorgimento. Imperocché laddove questo consisteva nel rendere italico il Piemonte, l'indirizzo che succedette ha per iscopo di ritirarlo dall'italianità e ridurlo a essere null'altro che subalpino. La qual opera incominciata da una setta nel quarantotto e compiuta nell'anno seguente, fu allora volontaria e libera; ma dopo la pace di Milano è divenuta in gran parte necessità. Però se gli autori meritarono grave biasimo, coloro che divenuto il male incurabile, s'ingegnano almeno di mantenere al Piemonte le sue instituzioni sono degni di molta lode; e io desidero loro sinceramente e ardentissimamente ogni buon successo, benché ne abbia poca fiducia. Ma ciascuno ha i suoi uffici determinati dal genio naturale, dall'elezion della vita, dai casi anteriori, dagl'impegni contratti col pubblico; e il mio è di servire all'Italia, non al solo Piemonte. Io amo e adoro il Piemonte; ma come parte d'Italia e non altrimenti. Se la provincia si apparta dalla nazione, io dirò con Dante che sono subalpino <foreign lang="lat">natione, non moribus</foreign><note place="foot"><p><bibl><title>Epist.</title> VI, 9.</bibl></p></note>; e che antepongo la vita di profugo ai diritti e ai beni civili. Il mio antico esilio incominciò come tosto svanirono le prime speranze riposte nel regno di Carlo Alberto, e finì quando esse parvero verificarsi. Mancate esse di nuovo e tornata l'Italia al giogo, io debbo pure riprendere le antiche mie condizioni. E non potendo giovare alla mia patria colle opere, m'ingegnerò di farlo almen cogli scritti, per quanto sarà in mio potere; ricordandomi quel consiglio del Machiavelli che “<quote>gli è ufficio d'uomo buono quel bene che per la malignità de' tempi e della fortuna tu non hai potuto operare, insegnarlo ad altri, acciocché sendone molti capaci, alcuno di quelli più amati dal cielo possa operarlo</quote><note place="foot"><p><bibl><title>Disc.</title> proem. Cons. <title>Arte della guerra</title>, I,e <title>Disc. a papa Leone</title>.</bibl></p></note>.” Così ho speso il mio primo esilio e così impiegherò il secondo e quei pochi giorni che mi avanzano. L'impresa è bella, e se le mie parole non passeranno affatto inutili, sarò pago di aver vissuto, né avrò da portare invidia o far richiamo a coloro che mi tolsero per la seconda volta la fortuna e la patria.</p>
<p>Nei tempi di apparecchio il pensiero rileva più dell'azione, perché l'idea è madre del fatto, che non può aver luogo, se quella non lo precorre. Le rivoluzioni politiche non durano e non riescono, se non son precedute e apparecchiate dalle morali ed intellettive; né per altro mancò il Risorgimento che per non aver avuto propedeutica né tirocinio rispetto ai più di coloro che presero a promuoverlo. Non so qual sorte sarà per toccare allo scritto presente, che è il mio primo passo nel nuovo aringo, contenendo esso una breve Critica del moto passato e una Dialettica del futuro. Già preveggo che sarà tacciato di soverchia lunghezza da chi ributta persino gli articoli dei giornali se oltrepassano la misura di due colonnelli; come già fu ripreso il mio <title>Primato</title> perché non aveva il sesto di un almanacco. Altri lo accuserà egualmente di <hi rend="italic">astrazioni</hi>, come se una dottrina pratica potesse aver qualche valore, se non si appoggia a una speculativa, e se i fatti reggessero senza le idee che gli spiegano e legittimano. Oltre che io ho dovuto mostrare il nesso dei concetti, che ora espongo cogli anteriori; quando tutte le mie opinioni dottrinali ed operative fanno un corpo, come l'esplicamento deduttivo di un solo principio e l'ordito logico di una sola tela. E perciò se l'indirizzo delle cose italiane nell'avvenire dovrà in parte diversificarsi da quello che ebbe o dirò meglio che avrebbe dovuto avere, non è però che la filosofia ideale e civile con cui si regola debba mutarsi; bensì è mestieri l'elevar questa filosofia a un grado più perfetto e più esquisito di cognizione dialettica. Le definizioni e gli assiomi che governano la matematica infinitesimale sono quelli di Euclide; ma quanto diversi e maggiori e più meravigliosi sono i veri che se ne raccolgono!</p>
<p>Tuttavia sarò parco e discreto nell'uso dei filosofemi; e coloro a cui non garbano potranno saltarli senza che ne sia tronco il filo delle altre dottrine. Ben mi sarà d'uopo talora insistere su cose affatto elementari, perché oggi ignorate o trascurate da molti, comunque possano riuscir fastidiose ai lettori più instruiti. Un valente economico testé si doleva di dover condiscendere a questa necessità, e chiedea “<quote>se Pietro Laplace avrebbe potuto descrivere, come fece, la semplice e maravigliosa costituzione dell'universo, quando avesse dovuto incominciare dall'abaco per provare il moto della terra</quote><note place="foot"><p><bibl>Bastiat, <title lang="fre">Harmonies économiques</title>, Paris, 1850, p.267.</bibl></p></note>.” Cercherò di bilanciare la copia delle materie colla sobrietà dello stile. Il quale dee ubbidire ai tempi; e se dianzi stimai lecito l'usar qualche arte per muover gli animi e scuotere le immaginative, ora parlerò solamente alla ragione, parendomi inconveniente, quando i fati incalzano, mescere all'austera prosa i lenocinii poetici. Ma siccome a chi è conciso vien tolto di entrare in minute dichiarazioni e di stendersi su molti particolari, il che può nuocere all'intelligenza, così io prego coloro che leggeranno a conferire insieme le varie parti dell'opera, come quelle che s'illustrano e si compiono a vicenda; e sovrattutto a non voler fare giudizio di essa prima di averla letta tutta e avvertito il detto riscontro. Imperocché io ho messo il maggiore studio di cui sia capace nella distribuzione delle materie, nel collocamento delle idee, nel metterne in luce gl'intrecci e i conflitti scambievoli, e nel render facili e quasi insensibili i passaggi dall'una all'altra; benché io sappia che questi artificii si recano per lo più a difetto, da che si è introdotto l'uso di scrivere con un'idea sola, e si antipone l'andar piano dell'analisi ai circuiti della dialettica; il cui magistero occulto e faticoso pare a molti confusione e disordine. Accolgano dunque gl'Italiani con animo benevolo questa mia fatica; la quale, posso dire, non esclude un solo concetto che abbia del vivo e del vero; laonde, a malgrado de' suoi difetti, non dovrebbe sgradire agli uomini liberi e imparziali, qualunque sia la scuola a cui appartengono. Di Parigi, ai 16 ottobre 1851.</p></div1>
<div1>
<head>LIBRO PRIMO<lb/>
DEGLI ERRORI E DELLE SVENTURE</head>
<div2>
<head>CAPITOLO PRIMO<lb/>
DEL RISORGIMENTO ITALIANO</head>

<p>Quel moto recente e nostrale, che incominciò colle riforme e cogli ordini liberi, proseguì colla guerra patria e terminò infelicemente colla pace di Milano, procedette a principio secondo le regole prefisse da alcuni scrittori e approvate dal senno unanime della nazione. Finché si tenne su questo sentiero, i suoi successi furono lieti e favorevoli; ma essendosene a poco a poco sviato, prese ad allentare, fermarsi, tornare indietro, e moltiplicarono cogli errori i disastri; finché il traviamento salito al colmo, fu intera e spaventevole la ruina. Giova l'avvertire il riscontro dei falli cogl'infortunii e la proporzione esatta che corse tra questi e quelli, perché ricca d'insegnamenti. Ma siccome l'errore mal si può conoscere e schivare, chi non abbia notizia del suo contrario, rianderò brevemente le condizioni proprie del Risorgimento italiano e le leggi che lo governarono nei prosperevoli successi delle sue origini.</p>
<p>Le sue prime mosse furono patrie; non vennero da insegnamento, né da impulso straniero. L'Europa quietava: niuno badava a noi, salvo il barbaro che ci opprime; a nessuno caleva delle nostre miserie e dei nostri dolori. L'Austria avea in pugno tutta la penisola, parte col dominio diretto, parte col braccio dei nostri principi, tornati all'antico grado di vassalli e vicari imperiali: la nazione dormiva: le spie, gli sgherri, i soldati, il carnefice tenevano in freno o sperperavano i pochi indocili, mentre i Gesuiti corrompevano gl'intelletti. I tentativi fatti da un mezzo secolo per risorgere erano riusciti vani; anzi avevano da un canto accresciute le comuni sciagure, dall'altro spento nei più, se non il desiderio, la speranza di riscattarsene. Un esule italiano che non avea partecipato a questi tentativi né apparteneva ad alcuna setta, e che tuttavia era stato involto nell'ultima proscrizion del Piemonte in pena delle sue libere opinioni, prese a meditar seriamente sul doloroso fato che ci condanna a una miseria insanabile e perpetua; e gli parve di trovarne in parte la causa nei modi stessi che si usarono per superarlo. L'Italia, diss'egli, cercò sovente, ma invano di redimersi, perché volle farlo prima colle armi, poi colle congiure e sempre colle dottrine forestiere. Ora l'esperienza c'insegna che in politica come in ogni altro genere di cose, nulla prova né dura al mondo, se non è spontaneo e nativo. Questa è legge universale, comune agli spiriti come ai corpi e a tutti gli ordini della natura. Il moto che è comunicato di fuori e non ha radice nell'intima ragione degli esseri, è di corta vita non solo rispetto all'azione, ma al pensiero eziandio; e un concetto, un trovato qualunque non ha ferma efficacia, se non rampolla dalle viscere dello spirito e non gli è intimo e connaturato. L'opera esteriore del maestro può eccitarlo, svolgerlo, ampliarlo, ma non produrlo; e in questo modo l'apprendere, come disse un antico, non è altro che ricordarsi. Perciò una dottrina politica, che non s'innesti negli usi, negl'instituti, nei pensamenti e nelle tradizioni di un popolo, non potrà mai migliorare in effetto e durevolmente le sue sorti. Né gioverebbe l'opporre che la natura umana è una in tutti, e che il vero altresì è uno; quasi che gli aspetti di questo e le modificazioni di quella non si differenzino in infinito. La consuetudine è una seconda natura non meno forte e tenace della prima; e siccome il vero ed il buono non sono conseguibili pienamente, gli uomini debbono contentarsi di apprenderne quei prospetti e goderne quegli sprazzi, che sono più alla mano e meglio si affanno alle condizioni di luogo e di tempo in cui eglino son collocati.</p>
<p>Un popolo che si affranca colle armi straniere solamente, non fa altro che mutar padrone, anzi per ordinario lo peggiora, in quanto che il dispotismo casalingo è spesso più tollerabile e sempre meno ignobile di una legge portata e imposta di fuori. Ma il dominio intellettuale degli esterni, benché meno appariscente e spiacevole, è altrettanto indecoroso e pregiudiziale. Troppo ripugna che altri ottenga l'autonomia politica, rinunziando la morale, che ne è il fondamento e risiede nella franchezza dello spirito, nell'uso intero e nel libero esercizio di tutte le sue potenze. Se tu non sai pensare da te, sentire da te, volere da te, non t'incoglierà bene a supplirvi coll'altrui cervello; dal quale potrai ricevere l'uso debole e precario, ma non mica il vigoroso possesso e il magisterio di una dottrina. Il che se è vero e certo dei particolari, non è meno indubitato del pubblico e delle nazioni. La civiltà delle quali è proporzionata alla coscienza che ciascuna di esse ha di sè medesima, e quindi delle forze e della dignità propria, dei diritti, dei doveri e uffici speciali a cui è deputata dalla Providenza. Ora il senso di sè stesso non si può ricevere di fuori come fosse un elemento, né trarre come una merce, né apprendere come una lingua; ma dagl'intimi seni del proprio animo scaturisce. O forse gl'Italiani ne mancano e ignorano la capacità loro? Gran cosa mi parrebbe se dovessero impararla da oltremare o da oltremonte. Essi sapranno ciò che possono essere quando si ricorderanno di quello che furono: le memorie d'Italia contengono le sue speranze. Niun popolo fu maggiore dell'italico negli ordini del pensiero e dell'azione: niuno fece imprese più universali, più durevoli, più segnalate, né si mostrò più atto ad esercitare il principato morale del mondo. Ecco la via che si dee correre; la trascuranza della quale rendette finora inutile ed infelice ogni nostro conato. <hi rend="italic">L'Italia non può sorgere a nuova vita, se non ne cerca i semi in sè stessa; e la sua modernità dee rampollare dall'antico ed essere propria e nazionale</hi>. La sua redenzione vuol procedere spontaneamente così nei concetti come nei modi, in guisa che l'avvenire germini dal presente e dal passato; e quindi essere italiana di principii, di mezzi, di norma, di processo, di fine, di spiriti e d'indirizzo. Ed essendo spontanea e italiana, sarà eziandio moderata; conciossiaché la moderazione, risegga nel conformarsi alla natura, che non cammina a salti né a balzi, ma a passi misurati. Ogni qual volta l'Italia cerchi ne' suoi instituti, nelle ricordanze, nel genio, nelle tradizioni, nelle assuetudini, il principio della vita novella, non vorrà tutto mutare, tutto distruggere: sarà più vaga di successive riforme che d'innovazioni repentine e assolute: cernerà il buono dal reo, e serbandolo si studierà di coltivarlo e di accrescerlo: distinguerà nelle cose presenti il vecchio che vuol essere sterpato dall'antico, in cui la vitalità non è spenta, pogniamo che ci si occulti sotto la scorza dei rancidumi.</p>
<p>Spontaneità, italianità e moderazione, debbono adunque essere i caratteri o vogliam dire le leggi più universali del Risorgimento italiano e guidare i suoi progressi, quasi applicazioni particolari di quelle note generiche. Veggiamo ora in che debbano versare conformemente questi progressi. Due grandi instituzioni regnano in Italia, il cattolicismo e il principato. Sono esse morte? Sarebbe follia il supporlo. Inaccordabili col vivere libero e colla coltura? Più di un paese e di un secolo attestano il contrario. Possibili a distruggere e a mutare? Niun uomo politico può immaginarlo né meno in sogno. Imperocché molti stati, specialmente fra quelli che ci sono congeneri per la partecipanza della stirpe latina, sono cattolici; e il cattolicismo è più o meno diffuso in tutto il resto del mondo. La maggior parte di Europa e tutto l'Oriente si reggono a principe; e benché sia manifesto che nei paesi più culti la monarchia cammina verso la repubblica, sarebbe troppo assurdo che mentre i popoli già forniti di unità nazionale e di ordini liberi vivono ancora nello stato regio, l'Italia volesse passar senza gradi al popolare dalla presente scissura e dal servaggio. La fede cattolica e il principato sono adunque due vincoli che collegano l'Italia coll'Europa civile e col globo abitato; armonizzano il didentro col difuori; formano, come dire, un nesso moltinazionale e una spezie di giure supremo delle genti; e sono anco per questo verso un bene, atteso che oggi regna più che in addietro e tende a crescere vie meglio l'unione reciproca e la comunanza delle nazioni. Perciò, stando queste cose, saria stolto consiglio lo spogliar l'Italia di due ordini sostanzialmente buoni, radicati nella sua storia, contemperati a' suoi costumi, immedesimati colla sua indole, atti ad accordarla e stringerla cogli altri popoli, e che bene usati possono essere una molla efficacissima di pace, di gloria, di prosperità, di durata e di potenza<note place="foot"><p>Si noti, per quanto riguarda il cattolicismo, che in questo discorso si considerano soltanto i suoi effetti civili e non mica i titoli che lo privilegiano come culto. Imperocché, se filosoficamente è la prima delle religioni, teologicamente è la religione unica.</p></note>. D'altra parte la storia e l'esperienza c'insegnano che molti dei moti preteriti andarono a male, perché più o meno infesti in effetto o stimati tali al regio potere e alle credenze ortodosse; onde trovarono dentro e fuori molti nemici, e la tiara si strinse collo scettro per ispegnerli.</p>
<p>La monarchia e la religione cattolica sono vivaci, se si ha l'occhio all'essenza loro. Ma certo non possono fiorire e cooperare al ristoro italiano se, purgate dai difetti e dai vizi accidentali, non si ritirano al loro principio. Nocciono alla monarchia l'ignavia e l'arbitrio dei dominanti; onde le leggi son difettuose, l'amministrativa male assettata, l'instruzione rancida o manchevole, l'educazione nulla o corrotta, l'uguaglianza civile non ha guarentigie, il commercio stagna, l'industria languisce, la civiltà in universale pausa o dietreggia. I quali disordini nascono dalla potestà regia, perché sregolata ed inerte; non avendo sprone che la punga, né freno che la corregga. La libertà informi il principato e il popolo partecipi al reggimento: in tal modo alla conservazione si accompagnerà il progresso, all'unità del comando la norma immutabile della legge, al braccio del principe il senno dei dotti e degl'ingegnosi, al privilegio ereditario il merito dell'elezione. Quanto possa la monarchia, non ostante le sue imperfezioni, quando è avvivata dagli spiriti civili, ce lo mostra in parte col suo esempio la libera e potentissima Inghilterra. Il cattolicismo partecipa alla magagna della monarchia, a causa dell'alleanza contratta coi governi assoluti e dispotici; e ne ha una sua propria, cioè la confusione del temporale collo spirituale nei vari stati, ma specialmente nell'ecclesiastico; la qual confusione gravemente pregiudica alla cultura e alla religione stessa rendendo men puri, fruttuosi, efficaci i suoi influssi morali e civili. Si renda pertanto cittadina la chiesa, amicandola ai popoli, e secolare l'amministrazione, togliendo ai chierici i privilegi profani, e chiamando il ceto laicale al maneggio delle cose pubbliche. Così il regno e il triregno svecchiati degl'ingombri e netti di ogni macchia, rifioriranno come in addietro; e in vece di essere alla patria cagioni o pretesti di scisme e di scandali, contribuiranno ad accomunarla e ad unire le varie sue membra in un solo corpo.</p>
<p>Conciossiaché fin tanto che il principato è diviso fra vari capi, e la nazione si parte in diverse province senza nodo comune, l'Italia è necessariamente debole ed inferma. Si aggiunge che alcune di quelle ubbidiscono a un estranio signore, che vince di forza i nostrali, ciascuno da sé, e uniti li pareggia se non li supera; per modo che non solo padroneggia una parte bellissima e importante della penisola<note place="foot"><p>“<quote lang="lat">Florentissimum Italie latus</quote>.” (<bibl>Tac. <title>Hist.</title> II, 17.</bibl>)</p></note>, ma scema altresì la balìa interna del resto con grave pregiudizio del decoro e della cultura. Quindi nasce che la monarchia italiana è fiacca e impotente; spesso in discordia seco medesima o unita al barbaro contro la patria comune; sempre incuriosa o nemica d'Italia come nazione. Il qual vezzo invalse più ancora nel principato ecclesiastico. D'altra parte il voler ridurre tutti gli stati italici in un solo è oggi impossibile; ché gl'istinti municipali, gl'interessi dei vari principi, la gelosia di Europa, nol patirebbono. Né saria savio consiglio, quando ci mancano tanti altri beni, il cominciare dal più difficile. Contentiamoci di un'impresa per volta, cominciando dalle più ovvie; le quali servono di apparecchio e di agevolamento alle altre, che col tempo si vinceranno. Osserviamo la legge universale di gradazione, se non vogliamo fabbricar sulla rena o romperci il collo, come incontrò tante volte ai nostri maggiori. Finché durano le condizioni presenti di Europa, l'indipendenza dee precedere l'unità, ma può nascere dall'unione, tosto che venga il destro di tentarla. E l'unione è possibile, mediante una colleganza dei popoli e dei principi italiani; la quale, accompagnata dalle riforme e dalle franchigie, spianerà la strada all'acquisto dell'autonomia, e poscia all'unità italica, che è l'ultimo termine dei nostri voti. Per tal guisa si metterà in atto l'essere d'Italia, come nazione: la monarchia diverrà nazionale: il cattolicismo tornerà patrio, senza pregiudizio del suo carattere cosmopolitico, e troverà onorevolmente nella lega italica quel patrocinio che dianzi egli cercava non senza infamia presso i forestieri. Fatta la lega degli stati italici e accresciute così le loro forze, non mancherà l'occasione di cacciare il barbaro e stendere essa lega per tutta quanta la penisola, senza che sia d'uopo affidarsi a eventi troppo lontani e aspettare col Marochetti la caduta dell'imperio ottomano.</p>
<p>Mediante le riforme, le franchigie e la confederazione, apparecchi efficacissimi di autonomia e di unità italiana, la monarchia e la religione, non che ostare alla nostra rinascita, come in addietro, l'aiuteranno. Ma il principato civile vuole amicizia e buona intelligenza tra i re e i popoli; e se i popoli fra sé discordano, non è sperabile che consuonino ai loro capi. Dunque unione tra i borghesi e i patrizi, tra il ceto medio e la plebe, tra i poveri e i ricchi; e siccome non può farsi che i poveri amino i ricchi, se questi non sono solleciti del bene di quelli, egli è d'uopo con buone leggi agiare la plebe e ingentilirla col tirocinio; onde il principato, promovendo e capitanando questa pia opera, e collegando insieme tutte le classi dei cittadini, dee rendersi conciliatore e democratico. La confederazione degli stati presuppone la fratellanza degli animi; dunque unione tra i vari popoli, tra i vari principi della penisola: fine alle liti, alle ire, alle invidie provinciali e municipali; e tutti gl'Italiani sieno quasi un solo comune e una sola famiglia. L'ingresso del clero nella via della libertà importa l'armonia della gentilezza colla religione; dunque accordo tra i laici e i chierici, tra il maggiore e il minor sacerdozio, tra il presbiterio e il chiostro, tra Roma e tutta la penisola; affrancamento civile e politico degl'Israeliti e dei Valdesi; tolleranza, mansuetudine, culto di sapienza negli ecclesiastici; riverenza alla fede nei secolari. E i Gesuiti? Convien forse allettarli all'emenda o sfrattarli come incorreggibili? Si tenti il primo partito, e se non riesce, si ricorra al secondo; il quale con tal cautela verrà più giustificato<note place="foot"><p>Io tentai la conversione dei Padri nel <title>Primato</title>; la giudicai disperata nei <title>Prolegomeni</title>.</p></note>. Riforme, libertà, confederazione debbono essere pertanto i tre primi acquisti del Risorgimento italiano; i quali partoriranno l'indipendenza e più tardi l'unità politica della nazione. E questi vari progressi vogliono derivare e prendere la loro forma dalle note o leggi generali della spontaneità, italianità, moderazione, suggellate della concordia, secondo i termini sovradescritti.</p>
<p>Tutti debbono cooperare alla redenzione italica, ma principalmente le due potenze che prevalgono, la monarchia e la religione. Ora fra i dominii della penisola primeggiano Roma e il Piemonte; questo, per l'autorità della casa regnante, la postura e la milizia; quella, come seggio religioso e sacerdotale del mondo cattolico. Vano è oggi lo sperare che l'Italia risorga, finché il papa e il re sardo le sono indifferenti o nemici. Il compito comune della reggia e del santuario si aspetta dunque in modo speciale ai due luoghi, in cui la virtù monarcale e cattolica si concentra e risalta; dove le rimembranze, le geste, le dottrine incuorano più vivamente e invitano più autorevolmente i capi e i popoli all'impresa. Roma in antico conquistò e mansuefece il mondo colla spada e colle leggi: nei secoli di mezzo lo dirozzò e santificò coi riti e colla parola; cosicché nelle due epoche ella strinse insieme a tempo i popoli italici, preaccennando in tal forma al loro connubio moderno e indissolubile come nazione. E in vero quei principii di amore, di giustizia, di fratellanza, che Cristo insegnò agli uomini e di cui il vivere libero è l'attuazione civile, dove possono bandirsi più efficacemente che nel cuore della cristiana repubblica? Il Piemonte serbò all'Italia l'onore delle armi proprie anche quando mancava altrove, agguerrì i propri figliuoli alla sua difesa: le diede il poeta più nazionale e libero dell'età moderna e quasi un novello Dante, in Vittorio Alfieri; il quale intromise i Subalpini alla vita italica e destò in essi la coscienza degli uffici che loro corrono nel ricomponimento dell'antica patria. Roma insomma e il Piemonte, il papato e la stirpe di Savoia, debbono essere i due perni del nostro Risorgimento, l'una colle idee e l'altro colle armi; quella, posta nel mezzo come capo morale; questo situato ai confini, come braccio e come baluardo<note place="foot"><p>“<quote>Il Piemonte è ai giorni nostri la stanza principale della milizia italiana. Posto alle falde delle Alpi e bilicato fra l'Austria e la Francia, quasi a guardia della penisola, di cui è il vestibolo e il peristilio, egli par destinato a velettar da' suoi monti e a schiacciare tra le sue forre ogni estranio aggressore, facendo reverire da' suoi potenti vicini l'indipendenza d'Italia. Ma oltre all'essere il campo e il presidio comune, le idee rigeneratrici debbono germinare principalmente nel suo terreno per due ragioni particolari, l'una delle quali concerne la stirpe che l'abita, e l'altra s'attiene alla famiglia che lo governa. Per amendue questi capi si può credere che quella redenzione italiana, a cui tre secoli sono Niccolò Machiavelli invitava e confortava indarno i principi signoreggianti alle radici dell'Appennino, debba quando che sia uscir dal Piemonte</quote>.” (<bibl><title>Primato</title>, Brusselle, 1845, p. 78.</bibl>) “<quote>Tutto cospira a far credere che la casa di Carignano sia destinata a compier l'opera di quella da cui discende, rannodando i popoli alpini cogli appennini, e componendo di tutti una sola famiglia. La natura dei tempi, i desideri degli uomini, i bisogni d'Italia in generale e del Piemonte in particolare, le condizioni universali di Europa, l'indole stessa dell'augusta casa ve la invitano</quote>.” (<bibl><hi rend="italic">Ibid.</hi>, p. 86</bibl>). Rivolgendo la parola a Carlo Alberto, conchiusi il discorso in questa sentenza: “<quote>Se il Piemonte è il braccio e il propugnacolo d'Italia, l'Italia è il cuore e il capo del Piemonte: da lui esce la viva luce che c'illumina e scalda, e a lei si volgono i nostri sguardi come al divino e legittimo oriente del paese che signoreggiate... Voi avete già provveduto alla sicurezza dei popoli vostri, creando un fiorito e copioso esercito, e spianando colle armi la via all'unione desiderata d'Italia. Resta solo che proseguiate l'opera illustre, senza dar retta a coloro, che paventano la vostra grandezza o invidiano alla vostra gloria. Al quale effetto non occorre innovare, ma solo rinnovare un'idea italiana, cattolica, antichissima, ed effettuarla con modi pacifici, a pro di tutti, senza offendere, anzi avvalorando i diritti di ciascuno</quote>.” E chi vorrà credere che non abbiate il concorso di coloro a cui sono commesse le altre province? E specialmente del primo di essi, che a tutti sovrasta per l'eminenza dell'ecclesiastico principato, e ha d'uopo sovrattutto di voi per colorire il disegno e adempiere il voto de' suoi antecessori? Perché, s'egli è vero che le idee e le armi girano il mondo, da Roma e da Torino unanimi pendono i fati d'Italia. Ma quando qualche cupa o sconsigliata politica vi ripugnasse, ciò non ci sgomenta; perché sappiamo che voi siete armato e posto sul limitare della penisola per respingere con una mano gli strani, e per invitare coll'altra e tirare a voi i principi ed i popoli italici... Perciò, valoroso principe, l'Italia si confida che dalla vostra stirpe sia per uscire il suo redentore. E non teme di rivolgere a voi le seguenti parole, che un libero Italiano indirizzava tre secoli sono a un suo potente cittadino e coetaneo: <hi rend="italic">Pigli adunque l'illustre casa vostra questo assunto con quell'animo e con quella speranza che si pigliano le imprese giuste, acciocché sotto la sua insegna e questa patria ne sia nobilitata, e sotto i suoi auspici si verifichi quel detto del Petrarca: “Virtù contro al furore Prenderà l'arme e fia il combatter corto, Ché l'antico valore Negl'italici cor non è ancor morto</hi>.” (<bibl><hi rend="italic">Ibid.</hi>, p. 87, 89.</bibl>) Questi pochi brani bastano a chiarire inesatta l'asserzione dell'egregio Farini che preside della lega italiana dovea essere il “romano pontefice, in sentenza del Gioberti, scudo e cavaliero il re subalpino, secondo il Balbo” (<bibl><title>Lo stato romano dall'anno 1815 all'anno 1850</title>, Torino, 1850, t. I, p. 101</bibl>); senza che io alleghi il resto de' miei discorsi sulla casa di Savoia nella citata e nelle altre mie opere. Niuno espresse così chiaramente né inculcò con tanta efficacia le parti principalissime che il Piemonte e i suoi rettori erano in grado e in debito di esercitare, o esortò così formalmente Carlo Alberto a essere <hi rend="italic">scudo e cavaliero</hi> d'Italia. Io non mi ricordo di alcuna pagina del Balbo che contenga un invito espresso o un'applicazione diretta di questa sorte.</p></note>. Ma affinché possano adempiere l'ufficio loro, uopo è che vi si abilitino, e deposto il loro carattere illiberale e municipale, vestano, per così dire, una nuova persona e piglino il genio e l'abito della nazionalità italica.</p>
<p>Tali debbono essere le leggi moderatrici, i progressi fondamentali e i cardini motori del nostro Risorgimento. Il quale pertanto sarà una rivoluzione, se questa voce si piglia nel primitivo significato di naturale e regolare vicenda; stante che le rivoluzioni della terra non vorrebbero esser meno ordinate di quelle del cielo. Ma non avrà il procedere e gl'inconvenienti delle mutazioni scompigliate e sovvertrici, e i vari ordini della vita italiana, non che essere turbati o distrutti, verranno svolti, migliorati, accresciuti. Non sarà di pericolo alla proprietà e alla famiglia, come i vecchi moti degli ussiti e degli anabattisti, non alla religione cattolica e nazionale; come i rivolgimenti della Germania, dell'Olanda, della Svizzera, dell'Inghilterra, della Scandinavia; non alla potestà regia, alla quiete, alla salute e sicurezza, dei cittadini, come quello di Francia nel passato secolo. Manderà bensì in dileguo le viete reliquie del medio evo, ma preservando gli elementi moderni che ci sono frammisti, e facendo, non mica fascio di ogni erba, come altrove si è veduto, ma ghirlanda di ogni fiore. Noi saremo gli ultimi fra le genti civili ad abolire gli avanzi dei bassi tempi, poiché gli stessi Greci, morti assai tempo innanzi, rinacquero prima; e ragionevolmente, come primogeniti del sangue pelasgico. Ma per compenso la nostra rivoluzione sarà più savia; potrà edificare senza demolire; giacché posto che debba eccettuare dall'indulto i Gesuiti, come restii e avversi alla concordia universale, egli è da notare che il Gesuitismo è un impuro avanzo dell'età barbara. Imperocché nato allo spirare di questa, fu instituito per farla rivivere e contrastare alla modernità prevalente; onde conviene trasformarlo (se pure è possibile) ovvero distruggerlo. I mezzi che si porranno in opera saranno degni del fine. Le altre rivoluzioni ebbero per istrumenti la frode e la forza, le congiure e le rivolte, i conventicoli e le aggressioni civili. Unica molla della nostra saranno le idee incarnate nella nazione per mezzo dell'opinione pubblica; e finché gl'Italiani conformerannosi all'indirizzo del moto patrio, le armi saranno adoperate a cacciare i barbari, non a offendere i fratelli. Ella sarà dunque una rivoluzione ideale, e però pellegrina, tutta propria nostra, degna dei promotori, della nazione del secolo; non modellata agli esempi anteriori o forestieri. Gli sforzi preteriti non riuscirono, perché governati da altre massime; laddove il prossimo assunto avrà esito felice, sì veramente che s'incominci con ardore e si prosegua con senno, mantenendolo sulla via diritta e conforme alle sue origini<note place="foot"><p>Altrove ho riassunti più minutamente questi caratteri del moto italiano e le sue differenze dalle rivoluzioni forestiere (<bibl><title>Apologia del libro intitolato il Gesuita moderno</title>, Parigi, 1848, p. 300 seq.</bibl>).</p></note>.</p>
<p>Io meditai lungamente queste idee, e le maturai in silenzio: mi parvero fondate, opportune; e mi risolsi a pubblicarle. Esse giunsero in Italia dal mio lontano esilio; e benché inaspettate, non dispiacquero agli spiriti discreti: fruttarono. Se non che, prendendo a esporre una dottrina nuova nel suo complesso<note place="foot"><p>Un diario che non mi era amico avvertiva, in proposito del mio opuscolo sui due programmi, che il Foscolo, il Manzoni, il Pellico aveano perorata la causa italiana prima di me. Sapevamcelo; e solo dà meraviglia che il giornalista non sia risalito sino a Dante, o almeno a Vittorio Alfieri. Niuno certo è sì stolido che mi attribuisca l'invenzione di un concetto e di un voto antico quanto le nostre sciagure. E niuno è sì ingrato che disdica ammirazione e gratitudine a quegl'illustri che alla nostra memoria scrissero e travagliarono in pro della patria loro. Ma bisogna distinguere in politica il fine dai mezzi e i generali dai particolari. Tutti gli amatori antichi e moderni d'Italia si accordano intorno allo scopo e a certe generalità che lo riguardano; ma circa i particolari e i mezzi differiscono. Ora io credo di poter affermare senza presunzione che per questo secondo rispetto le dottrine del mio <title>Primato</title> si differenziano dalle precedenti, non certo in ogni loro parte, ma nella somma loro, specialmente per ciò che riguarda il processo speculativo e pratico, la tela scientifica e direi quasi il metodo della politica da me proposta.</p></note>, mirando, per dir così, a ricreare la nazionalità italiana e mettere in luce tutti i suoi componenti, e intendendo di scrivere non solo ai presenti ma eziandio agli avvenire, mi fu mestieri discorrere pei vari rami della scienza e della cultura, risalire alla filosofia prima, e ingegnarmi di dare alle mie conclusioni politiche una base storica e ideale proporzionata. E la più parte de' miei compatrioti essendo allora sfiducciata, o fredda e indifferente, o anche avversa alla redenzione, non poteva affidarmi di persuader gl'intelletti, se non m'industriava al possibile di muovere le fantasie, accendere i cuori, allettare gli spiriti colla bellezza e magnificenza del quadro che metteva loro dinanzi, e anche di gradire agli orecchi colla elocuzione; tanto più che mi parea indegno di perorare a modo di certuni la causa patria con barbara favella. Doveva inoltre guardarmi di accrescere gli ostacoli, in vece di rimuoverli, impaurendo o irritando i nostri nemici; fra i quali Roma dentro e l'Austria di fuori erano i principali. Per tranquillare il papa e i chierici, bisognava insistere sulla religione; mostrare i vantaggi inestimabili che le credenze cattoliche avrebbero tratti dal riscatto italiano, e lo splendore che ne tornava al pontificato. L'Austria poi conveniva addormentarla, non assalendola di fronte, ma per isbieco; ché altrimenti “<quote>le mie pagine non avrebbero avuto ingresso in alcuna parte della penisola; del che niuno vorrà dubitare se si ricorda qual fosse la condizione di essa in quei tempi</quote><note place="foot"><p><bibl><title>Il Gesuita moderno</title>, Losanna, 1847, t. V, p. 146</bibl>.</p></note>.”</p>
<p>Il che peró non tolse che “<quote>gli Austriaci non trovassero” che il mio libro da capo a fondo si occupava di loro, e non lo proibissero severamente nei loro dominii</quote><note place="foot"><p><bibl><title>Il Gesuita moderno</title>, Losanna, 1847, t. V, p. 146</bibl>.</p></note>; “ma poté almeno leggersi in Piemonte, in Toscana, in Roma, in Napoli. Così esso non fu inutile e non atterrì i timidi né i potenti: il cardinale Giovanni Mastai gli fece buon viso, e salito alla prima sede cercò di colorirne le idee; tanto che io venni salutato dagl'Italiani come precursore di Pio nono. Carlo Alberto lo lesse, lo gustò, si ricordò de' suoi primi anni e disse piacergli che tali idee si propagassero; onde chiari e dotti ingegni poterono senza loro rischio ripeterle, svolgerle, diffonderle, divolgarizzarle. Cesare Balbo diede fuori in capo di un anno il suo libro delle <title>Speranze</title><note place="foot"><p>La dedica del <title>Primato</title> ha per data il novembre del 42; quella delle <title>Speranze</title>, il novembre del 43. La mia opera uscì alla luce nel 43, e quella del Balbo nell'anno seguente. “Le annotazioni fatte (dal Balbo) al <title>Primato</title> del Gioberti negli ozi campestri del suo diletto Rubatto giunsero a tal mole da formare materia di un libro, e furono appunto l'occasione ed il nucleo delle <title>Speranze d'Italia</title>.” (<bibl>Gualterio, <title>Gli ultimi rivolgimenti italiani</title>, Firenze, 1851, P. II, p. 72.</bibl>)</p></note>, e Massimo d'Azeglio espose con viva e franca pittura i disordini delle Romagne. Se io non avessi aperta la strada, niuno di loro probabilmente avrebbe pensato a scrivere di politica (ché occupati in altri studi, non ne aveano fatto alcun segno), e anche volendolo, non avrebbe potuto né mandare attorno i suoi scritti, né predicare apertamente alcune verità che io era stato costretto a coprire, senza esporsi al rischio delle persecuzioni e dell'esilio. E se la dottrina della nazionalità italiana non fosse già stata svolta scientificamente e segnata con precisione la via novella per cui si doveva entrare, essi non avrebbero potuto esporre con brevità i canoni, adattarli alla capacità dei lettori volgari, indirigerli al conseguimento dello scopo più immediato e dichiarare più per minuto alcuni punti, che atteso la copia delle materie io aveva solo toccato sommariamente. Ma nelle opere di questi valorosi non si trova un solo concetto integrale, speculativo o pratico, ideale o positivo, che io non lo avessi almeno accennato; cosicché i loro scritti furono, per così dire, l'analisi della mia sintesi<note place="foot"><p>Vedi i <bibl><title>Documenti e schiarimenti</title>, I.</bibl></p></note>.</p>
<p>I principii del Risorgimento italiano parvero maravigliosi. La penisola non ha memoria e il mondo ha pochi esempi di una gioia e di una concordia così vive, sincere, spontanee, universali, come quelle che in Roma, in Toscana, in Piemonte accompagnarono le prime riforme. L'Europa libera applaudiva e partecipava alla nostra allegrezza; onde mosse tanto più stupore e dolore il vedere che i reggitori della Francia per andare ai versi dell'Austria, si attraversassero ai miglioramenti, benché Pellegrino Rossi, temperando le commissioni, s'ingegnasse di favorirli. E falsi erano i pretesti che si allegavano, giacché gl'immoderati non erano allora di pericolo, come scarsi di numero, deboli d'influenze, né mai sarebbero prevalsi in Italia senza la caduta della monarchia francese<note place="foot"><p><bibl>Cons. <title>Apologia del libro intitolato il Gesuita moderno</title>, Brusselle, 1848, pp. 344, 348</bibl>.</p></note>. Perciò le accuse fatteci da certi fogliettanti, ministri e oratori di Parigi (fra i quali Carlo di Montalembert merita il primo grado per l'ignoranza, l'arroganza e la leggerezza) si ritorcono contro di loro; quando i casi di febbraio e la ruina conseguente delle cose nostre nacquero appunto dalla politica, ch'essi esaltavano e mettevano in opera. Tanto che se ci avessero imitati, in vece di contrastarci e farci la predica, gli Orleanesi non sarebbero esuli, né la penisola in catene. E debbono anzi saperci grado che la rivoluzione loro passasse quasi senza sangue e mantenesse per tre mesi il suo carattere originale di mansuetudine; avendo a ciò contribuito non poco gli esempi italiani e l'efficacia santificatrice che il nome di Pio nono aveva allora su tutta Europa<note place="foot"><p><bibl>Cons. <title>Operette politiche</title>, Capolago, 1851, t. II, p. 29, 38, 39</bibl>. La forza mirabile di questo nome durò poco per le ragioni che tutti sanno; e se n'ebbe di qua dalle Alpi il riscontro nei tumulti sanguinosi di giugno del quarantotto. I quali risposero all'enciclica dei 29 di aprile e al moto–proprio del 1 di maggio, come i casi dei 24 e dei 25 di febbraio ai primi atti dei pontefice. Tanto che può dirsi con verità che l'infelice mutazione di Pio nono lasciò libero il campo alle rappresaglie popolari e costò indirettamente la vita a Dionisio Affre arcivescovo di Parigi.</p></note>. Laonde si può dire che il genio pacifico e ideale del nostro Risorgimento informasse la nuova repubblica e la guardasse dagli eccessi dell'antica. Né la mossa generosa dei Siculi e le savie condiscendenze di alcuni principi italiani furono indifferenti verso quel primo grido di riforma elettorale che poteva essere la salute del re francese, come ne fu la rovina; quasi per porgere fra le viltà presenti un'ombra sfuggevole del perduto primato e della vetusta grandezza del nome italico.</p>
<p>Tuttavia a mal grado delle vicende esteriori, l'esito del Risorgimento poteva essere felice come il principio; e la sollevazione di Parigi, agevolando e accelerando la riscossa dei popoli lombardoveneti, era una buona ventura pei fatti nostri. Ma a tal effetto era d'uopo che i conduttori del moto italiano si attenessero al suo disegno originale e si guardassero di travisarlo, come fecero, gli uni per eccesso, gli altri per difetto; e l'opera loro passò inosservata o non impedita, atteso l'inesperienza dei più. L'alterazione per difetto precedette l'altra e viziò l'idea del Risorgimento quasi nella sua fonte, essendo opera di alcuni di quegli scrittori che presero a svolgere e propagare le mie dottrine, ma ne mutarono l'economia intrinseca, parte in virtù del metodo che elessero, parte per vaghezza di modificarle; e incontrò loro quel che accade anche agli uomini ingegnosi quando applicando l'animo per la prima volta ai concetti maturati da altri, e proponendosi di perfezionarli, li guastano. Siccome è di profitto il risalire alle prime origini degli errori e importa assai il conoscere per quali sentieri l'impresa italiana abbia incominciato a deviare dalla strada maestra, non sarà superflua né temeraria una breve intramessa su questo proposito. E il lettore mi scuserà se per mettere in luce la connessione degli errori coi falli, dovrò preaccennare alcuni fatti di cui farò parola più largamente in appresso. Gli scrittori di cui discorro, procedendo schiettamente all'analitica e attendo solo alla pratica, erano indotti dal metodo e dal fine a ristringere le nozioni da me espresse in modo sintetico e speculativo. L'analisi infatti considera parzialmente le cose, le separa, le rompe, le trincia, le sminuzza; e però quanto vale nei particolari, tanto è impotente nei generali, e manca di quella vasta comprensiva e di quel fare universale che, componendo insieme tutte le parti e armonizzandole, è la base della dialettica. La pratica poi si affisa tutta al presente e trascura i concetti che non sono capaci di applicazione immediata. Perciò laddove io m'ero studiato di accordare insieme gli oppositi, collegandoli insieme col vincolo dialettico del genio italiano, gli statisti che procedettero col metodo risolutivo ne accrebbero il dissidio; e così venne meno la concordia, che dovea indirizzare a un solo scopo i pensieri e l'opera di tutti; e fu alterata l'italianità, che presuppone questo concorso; onde all'idea nazionale sottentrò l'egoismo municipale. Circoscrivendo i termini di ciò che potea farsi secondo i tempi che allora correvano, io avea altresì gittati i semi degl'incrementi ulteriori; in guisa che il Risorgimento fosse determinato e preciso in ordine al presente, illimitato e progressivo per l'avvenire. Al quale intento fu indirizzata la parte storica, ideale e poetica dell'opera mia: conciossiaché la storia disvela nei germi preteriti le potenze del futuro: l'idea è estemporanea, porgendo acchiusi in un esemplare infinito tutti i gradi successivi e finiti, per cui discorre la perfettibilità civile; e la poesia d'oggi è spesso la prosa di domani, essendo per natura profetica e anticipatrice. Spogliando di questi ripieni dottrinali l'ordito pratico del <title>Primato</title>, parve ad alcuni di vantaggiarlo, ed ebbero lode dai lettori superficiali, come se io avessi fatto assai meno del politico che del romanziere e dell'utopista. Ma in vece gli nocquero; perché rappresentandolo come l'ultima meta e quasi le colonne di Ercole in cui avesse da posare irrevocabilmente il moto italiano, alienarono da esso non pochi, che si consolavano delle angustie correnti colle speranze dell'avvenire. Perciò laddove io era giunto (il che parve miracolo) a riunire colla mia sintesi ideale e dialettica tutte le opinioni, altri le divise di nuovo e le rendette inconciliabili; tanto più che si volle fare da caposcuola, fermando un programma assoluto, ed esercitando un magistero, dal quale io fui sempre alieno non pure nelle dottrine politiche, ma eziandio nelle speculative. D'altra parte le variazioni introdotte nel mio disegno non ebbero buona riuscita; e i fatti chiarirono quali fossero le vere utopie e chi si reggesse nelle sue proposte colla notizia degli uomini e coll'esperienza.</p>
<p>Fra coloro che mi fecero l'onore di seguitarmi, il Balbo e l'Azeglio furono i primi di tempo e di autorità per la fama che i loro scritti ottennero meritamente. Ma essi aggiunsero alle lodi le critiche; le quali non m'impedirono di chiuder gli occhi alle mende e applaudire alle parti pregevoli delle loro fatiche, forse più di quello che l'amor del vero e il bene d'Italia avrebbero richiesto. Le quali mende non furono di piccolo rilievo, perché snaturarono alcuni de' miei pensieri e gittarono il primo seme dei traviamenti che succedettero. Secondo le idee da me esposte, il Risorgimento dovea aggirarsi sui due capi fondamentali di nazione e di democrazia; al primo dei quali appartenevano, quasi suoi componenti, l'egemonìa, la confederazione, la libertà, l'indipendenza, il regno dell'alta Italia; al secondo, le riforme civili. Nel por mano a cotali assunti si volea procedere non mica a caso, ma con un certo ordine determinato dalle condizioni in cui si trovava la patria nostra. Dovevasi incominciare dall'egemonìa di Roma e del Piemonte, e valersi di essa per istringer la lega politica, senza la quale le riforme e le franchigie non potevano essere stabili e sicure; poi dar opera a queste, e serbare all'ultimo la cacciata del barbaro al primo buon taglio<note place="foot"><p><bibl>Cons. <title>Il Gesuita moderno</title>, Losanna, t. V, p. 120, 121</bibl>.</p></note>. Il Balbo, sostituendo l'ordine astratto e logico a quel solo che era praticabile, pose in capo l'indipendenza, che io aveva lasciata alla coda, perché impossibile a ottenere e fermare, se non si esordiva dalle altre parti. E non potendo far questo primo passo colle forze dell'Italia divisa, egli ne fu indotto a rinnovar l'idea del Marochetti e a riporre la risurrezione d'Italia nei fatti di Levante. Dove che nel mio progresso, precedendo la confederazione, questa abilitava le armi italiane a riunirsi e vincere lo straniero. E per mettere in atto la lega non era d'uopo uscire d'Italia, quando l'accordo e il fermo volere di Roma e del Piemonte bastavano all'effetto. Che se a prima fronte l'affidarsi al papa parve poco più ragionevole che lo sperare nel Turco<note place="foot"><p>Veggasi il grazioso epigramma del Salvagnoli in questo proposito presso il Balbo (<bibl><title>delle Speranze d'Italia</title>, Capolago, 1844, p. 128, 129, nota</bibl>).</p></note>, i principii del nuovo pontefice e gli ultimi anni di Carlo Alberto chiarirono che la mia proposta era la sola plausibile. Fin qui l'error del Balbo era innocuo e venne in breve chiarito dagli eventi; ma il posporre la confederazione alla libertà e alla guerra fu la rovina di entrambe, rimovendo Napoli, raffreddando gli altri principi e lasciando senza guardia le franchigie ottenute, onde chi le avea date ebbe modo e agio di ripigliarsele.</p>
<p>Il Balbo aggravò ancora il detto sbaglio con un altro, cioè col frantendere l'ufficio egemonico. Io aveva assegnata la parte ideale di questo a Roma, la militare e politica al Piemonte; che è quanto dire il primo grado di onore al papa e il primo grado di potenza al re subalpino. Non piacque il mio divisamento; benché si trattasse di un semplice titolo privo di giurisdizione effettiva<note place="foot"><p><bibl><title>Speranze</title>, p. 43, 44, 45</bibl>.</p></note>. Era d'uopo senza dubbio allettare il re sardo, ma non in modo da ingelosire il pontefice; cosicché udita l'imprudente parola, io cercai di ripararvi dicendo che “<quote>duce e moderatore della lega italiana saria stato quel principe che primo avrebbe rivolto il senno e le cure a metterla in atto</quote><note place="foot"><p><bibl><title>Prolegomeni del Primato</title>, Brusselle, 1846, p. 70</bibl>.</p></note>.” Ma quando il Balbo aggiunse i fatti ai discorsi e disdisse la lega sollecitata da Pio e dagli altri principi, il male non ebbe più rimedio e prese corpo quella chimera dell'Albertismo, che tanto nocque alle cose nostre. Così per acquistar Carlo Alberto si perdette Pio nono; dove che si sarebbe conservato l'uno e avuto l'altro, se il mio concetto non si mutava. Considerando che il maggiore ostacolo era Roma, io ne aveva conchiuso che maggiore doveva essere a suo riguardo l'esca del premio e il pegno della sicurezza. A tal fine avevo ideata la lega e la presidenza papale, perché l'una assicurava il pontefice e l'altra lo lusingava. E Roma in ogni caso si sarebbe tirato dietro il Piemonte, dove che questo né avrebbe incominciato senza Roma, né vinte le sue ripugnanze. I fatti risposero alle mie previsioni. Pio fu primo a inalberare la patria bandiera e Carlo Alberto il seguì. Ma gl'indugi che questi recò nell'imitarlo chiarirono ch'egli non avrebbe mai messo il piede nella via gloriosa, se il pontefice nol precedeva e non l'eccitava coll'autorità della religione; e il recesso di questo mostrò che l'esempio piemontese non bastava a vincere gli scrupoli entrati nella sua coscienza, e malcondotto poteva renderli più efficaci e più vivi.</p>
<p>Parrebbe che il Balbo differendo l'unione, dimezzando l'egemonìa e troncandone quella parte che più importava, avrebbe almeno dovuto supplir col Piemonte; e che mettendo innanzi a tutto l'autonomia si sarebbe posto coll'arco dell'osso ad acquistarla. Ma il vero si è che egli non si fece un giusto concetto né della guerra dell'indipendenza, né della stessa egemonìa sarda. Questa fu affatto trascurata; e quando era facile colle persuasioni, coi negoziati, colle pratiche, tenere in sesto Roma e Napoli, provvedere alla lite siciliana, spegnere i cattivi umori nei loro principii, si stette colle mani a cintola e non si fece nulla. Gli apparecchi militari furono condotti con una mollezza, che sarebbe stata soverchia in una lite di confini, e riuscì vergognosa nella guerra patria. Il grido magnanimo che <hi rend="italic">l'Italia dovea far da sé</hi>, sarebbe stato savio, se la penisola o almeno il Piemonte ci avessero posto ogni loro potere. Ora chi crederebbe che mentre si dovea armare la plebe, si lasciassero in riposo le truppe di riserva? Non c'era via di mezzo plausibile: o usufruttuare tutte le forze proprie o accettare il soccorso delle esterne. Il Balbo non pigliò l'un partito né l'altro: lasciò dormire l'Italia e rifiutò le offerte di Francia. Singolar cosa! Fin dal trentanove io predicai l'alleanza coi Francesi, e dieci anni dopo, non che insospettire del loro aiuto, feci ogni opera per ottenerlo. Ciò nulla meno io ammonii più volte i miei compatrioti di non rendersi servili imitatori dei nostri vicini. Per odio o per disprezzo forse? No certo, poiché io li bramava per ausiliari e per alleati. Ma essendo eglino più innanzi di noi nella vita libera, avendo da gran tempo autonomia e unità nazionale e già incamminandosi dal principato civile alla repubblica, il voler premere puntualmente le loro pedate poteva essere la nostra disgrazia, come fu in effetto. Ciò che era progresso ragionevole da un lato delle Alpi, diventava precipizio esiziale dall'altro; e i successi avverarono i miei timori. Ora il Balbo che non volle la Francia in aiuto, ce l'avea poco prima messa innanzi per oggetto degno d'imitazione; proverbiandomi tacitamente ch'io sentissi il contrario<note place="foot"><p><bibl><title>Speranze</title>, p. 161, 168</bibl>.</p></note>. Il rimprovero mosse da generoso affetto e venne espresso in termini gentili e amichevoli; ma non fu certo oculato né previdente. Le armi francesi poteano salvarci; l'imitazione ci diede il tracollo. Che altro fecero in sostanza i repubblicani precoci del quarantanove, se non mettere in pratica il consiglio del Balbo e seguir le orme della Francia?</p>
<p>Le dottrine e le scritture di Massimo d'Azeglio risplendono come quelle del suo illustre amico per la nobiltà dei sensi e la moderanza delle opinioni; ma talvolta penetrano pure poco addentro nella natura delle cose, e hanno i difetti, come i pregi, del ceto cospicuo, a cui l'autore appartiene. Anche l'Azeglio, entrato in carica, trascurò l'egemonìa, gli aiuti, la dignità patria, come vedremo; e convien dire che nel suo pensiero la concordia e la lega avessero un luogo molto secondario, quando in un tempo che bisognava tranquillare i principi sulle intenzioni del Piemonte, egli avvalorò co' suoi portamenti in Toscana (certo a buon fine) i sospetti di molti sugli Albertisti. Ma il punto in cui egli mi pare essersi più discostato dalla vera idea del Risorgimento si è quello che riguarda le sue attinenze coll'indole dell'età nostra. La quale è essenzialmente democratica; e però ogni ordine che manchi di questa parte non può mettere radice né aver lunga vita. Io mi attenni anche su quest'articolo a quel graduato progresso che mi era ingiunto dalle circostanze. Nel <title>Primato</title> compresi il concetto popolare sotto l'idea viva, universale, fecondissima di riforma, che tutto abbraccia e apre allo spirito un campo interminato di miglioramenti; ché il parlar più chiaro non sarebbe stato allora a proposito per le ragioni toccate di sopra. Ma quando l'Italia cominciò a muovere e che la Francia divenuta repubblicana fece fare un passo notabile al concetto democratico, mi parve opportuno di metterlo in luce per mantenere il Risorgimento consentaneo a' suoi principii e ovviare agli sdruccioli pericolosi. Imperocché l'ultima rivoluzione francese, appartenendo a un grado ulteriore di progresso sociale aveva accese nuove brame anche in Italia e rendea più intollerabili gli stretti confini che altri voleva porre al corso futuro degli eventi. Quanto più si dovea provvedere al mantenimento del principato civile, tanto più era d'uopo mostrare che non ripugna agli spiriti popolani; che la forma del governo è cosa secondaria e accessoria; che l'indirizzo democratico della società non dipende da essa, ma dalle riforme, e specialmente da quella che è più fondamentale, più cristiana, più giusta, cioè dalla trasformazione della plebe in popolo e dell'aristocrazia fattizia e arbitraria in quella del merito e dell'ingegno. Entrando per questa via, si poteva rifare quell'armonia degli spiriti e dei cuori che avea dato sì fausto inizio e sì forte impulso al moto italiano; e questo si armonizzava col francese, mantenendogli la sua natura. Io il tentai da prima come scrittore<note place="foot"><p>Vedi il capitolo terzo dell'<title>Apologia</title>.</p></note>, e poi come ministro; e mentre non cedetti di energia a nessuno nel difendere il principato (tenendolo per necessario a preservar gli altri acquisti), predicai la sua concordia col genio del popolo. Ma coloro a cui la rivoluzion francese, maravigliosa a tutti per la subitezza, e pur prevedibile come non lontana, era giunta affatto nuova, la riputarono per un caso fortuito, e non ne trassero alcun profitto; onde quando più mesi dopo, eletto a fare un ministero, lo chiamai democratico, l'Azeglio levò alte risa del vocabolo e della cosa. E non è meraviglia; poiché sia egli, sia il Balbo, consideravano sottosopra il quarantotto come una semplice ripetizione del ventuno; e il Risorgimento destinato soltanto a riassumere dopo cinque lustri (che nel corso accelerato dei progressi odierni equivalgono a un secolo) un tentativo che era stato patrizio in sostanza, borghese in apparenza e popolano in nessuna guisa. Tal è il patriziato subalpino, eziandio liberale e virtuoso: fiero, ostinato, tenacissimo delle tradizioni, avvezzo a guardare indietro più tosto che innanzi, privo di quel senso fatidico che preoccupa l'avvenire. L'Azeglio con un suo programma poneva nel principato costituzionale il <foreign lang="lat">non plus ultra</foreign> del progresso italiano, e il Balbo inveiva contro i moti in piazza; ma l'uno et l'altro non ricordavano abbastanza che il regno è solo un termine quando la democrazia l'informa, e il romoreggiare un delitto, allorché il governo precorre al popolo negli aumenti civili.</p>
<p>Il ripudio dell'idea democratica troncava vie meglio ed immiseriva le dottrine e le opere del Risorgimento; tanto più quando si aggiunse loro il concorso di uomini assai meno ingegnosi e giudiziosi dei prelodati. I municipali cominciarono a sfatare i miei libri, tra perché la parte teoretica vinceva la loro apprensiva e la pratica contrastava alle loro mire; levando a cielo per contro quelli del Balbo e dell'Azeglio, e prendendo a svolgere e ampliare con sommo studio i germi viziosi, ma quasi impercettibili, che contenevano. D'altra parte siccome gli estremi s'intrecciano, il difetto partorì l'eccesso, e gli sforzi degli uni per ristringere il Risorgimento indussero gli altri ad allargarlo e spingerlo oltre i limiti opportuni, rendendo così irreparabile il divorzio dei democratici e dei conservatori. Lo sbaglio di costoro fu di confondere l'avvenire ideale d'Italia col presente effettuabile e di credere che il primo periodo della nuova vita dovesse esaurirne i progressi, e dar tutto quel meglio che si poteva desiderare. Egli era difficile il mettere un argine a cotal pendìo, da che il disegno primitivo era stato guasto e impicciolito; e quando io cercai di fermare il punto in cui si dovea sostar per allora, e proposi l'unico mezzo che rimaneva per impedire la soprastante rovina, io ebbi a portare la pena dell'altrui colpa; come se da grettezza e parzialità di sistema o da poca conoscenza degli uomini e del secolo nascesse quel contegno pratico che le congiunture correnti e la previdenza mi prescrivevano.</p>
<p>A sviare il Risorgimento per difetto e per eccesso dalla sua natura concorsero più o meno le sette, i governi e i principi, mossi in gran parte e eccitati dalle dottrine e dagli esempi forestieri. Le dottrine furono la causa e gli esempi l'occasione del male; il quale nacque conseguentemente dalla trascuranza dell'italianità, che doveva essere il primo carattere dei pensieri e delle operazioni nostre. Proponendomi di riandare partitamente questi vari capi, comincierò dagli esempi, poi passerò alle dottrine, e in fine discorrerò delle fazioni e degl'individui che ebbero una parte più principale nel successivo scadere e nell'ultimo tracollo delle cose italiche.</p></div2>
<div2>
<head>CAPITOLO SECONDO<lb/>
DELLA POLITICA EUROPEA DAL QUINDICI IN POI</head>

<p>La causa occasionale degli errori e disastri recenti d'Italia fu senza alcun dubbio il cambiamento degli ordini francesi avvenuto nel quarantotto. Ma siccome io non intendo di convenire la Francia e meno ancora di biasimare tali ordini o l'impeto popolare che li produsse, anzi mi propongo d'investigarne la natura e le origini, mi è d'uopo risalir più alto. Credesi comunemente che la rivoluzione di febbraio sia l'ultimo effetto di quelle che la precedettero nello stesso paese sin dall'uscita dell'età scorsa, e che la nuova repubblica sia, come dire, la risurrezion dell'antica. Il che è vero se i successi recenti si considerano in rispetto alla sola Francia, essendo che ogni mutazione civile si connette più o meno colle vicende anteriori del popolo in cui succede. A questo ragguaglio le cose ivi accadute alla nostra memoria ci rappresentano la ripetizione spicciolata e più esquisita di quanto si fece per modo simultaneo e sommario nell'ultimo decennio del passato secolo. Imperocché quando le nazioni hanno studiato il passo di soverchio, son costrette a tornare indietro per rifare bel bello la via trascorsa di foga e troppo avacciatamente. Ma la rivoluzione del quarantotto fu altresì un evento europeo; il che da ciò si raccoglie, che la Germania, l'Ungheria, l'Italia ne vennero gagliardamente commosse. Né si può dire rispetto alle due prime nazioni e anco in parte riguardo alla terza (atteso gli scappucci già commessi e l'indirizzo alquanto viziato), che fossero mosse da solo vezzo imitativo, stante che i popoli somigliano agl'infermi, i quali non pensano a mutar letto se quello in cui giacciono è almen tollerabile. Ora ad un fatto che tiene più o manco dell'universale si debbono assegnar cagioni e ragioni universali egualmente; né queste si hanno tanto da cercare nei popoli quanto nei governi e nei principi. Imperocché la rovina delle instituzioni proviene massimamente da coloro che le capitaneggiano; e gli stati, o si reggano a un solo o a pochi o a molti od anche a tutti, periscono quasi sempre di morbo intestino e volontario, eziandio quando sembra a prima fronte che sieno abbattuti da una forza e da un empito esterno. La ragione si è che per una legge conservatrice di natura i più si acconciano volentieri agli ordini radicati da gran tempo, purché non sieno affatto degeneri e non ripugnino allo scopo primigenio del loro stabilimento; né pochi malcontenti possono prevalere al consiglio e all'animo dell'universale.</p>
<p>Parrà strano a dire e pur è verissimo, che l'odierna democrazia così tremenda ai principi è in un certo modo opera del principato. Essa nacque per via di riscossa dal congresso di Vienna; il quale, togliendo a Napoleone la potenza, ne imitò la politica e apparecchiò la materia delle rivoluzioni che d'allora in poi perturbarono e afflissero l'Europa. Napoleone avvezzo a vincere pensò che la spada potesse ogni cosa e confuse il governo colla milizia: quasi che i popoli e gli stati si possano rimestare e ordinare a piacimento come le batterie e gli eserciti. Volle imitare l'onnipotente e ricomporre ad arbitrio il mondo, senza avvertire che la sapienza umana, se vuol far cose che durino, dee essere pedissequa della divina; imperocché avendo Iddio posto nel suo opificio due cose immutabili, cioè la ragione e la natura, alle quali non si può calcitrare, il colmo dell'arte consiste nel conoscerle, secondarle, ubbidirle. La natura crea gl'ingegni, distingue i paesi, le schiatte, le abilità, le lingue: la ragione porge le idee di giustizia, di libertà, di fratellanza, che destano gli affetti più soavi e più nobili del cuore umano; e dal conserto scambievole di tali cose e relazioni sì materiali che immateriali nascono i desideri e i bisogni dei popoli; nascono il concetto e l'essere di patria e di nazione, in cui le condizioni del territorio e della stirpe, dei costumi e dell'eloquio, del giure e delle franchigie si appuntano e armonizzano. Or che fece Napoleone? Egli prese a ludibrio queste leggi divine e fatali, e credette di poter domare e travolgere a suo talento le idee e la natura: introdurre una descrizione politica disforme dall'ennografica: manomettere il mappamondo e il dizionario universale: smembrare e mescere i popoli e le stirpi: seppellire in eterno silenzio le generose intenzioni: soffocare le mosse magnanime: sostituire ai naturali istinti che nobilitano gl'individui e gli stati, un'ombra fattizia di gloria, che sua fosse principalmente e solo di riflesso toccasse agli operatori. Insomma egli voleva essere il tutto; e che alla sua smisurata ambizione cedessero le ragioni e i fatti, fossero docili le leggi mondiali, e le umane generazioni, come armenti, s'immolassero. Che se non “<quote>cambiò gli abitatori da un luogo ad un altro, tramutando gli uomini di provincia in provincia, come i mandriani tramutano le mandrie loro</quote><note place="foot"><p><bibl>Machiavelli, <title>Disc.</title> I, 26</bibl>.</p></note>,” se ne sappia grado all'avanzata cultura; la quale non gli permise d'imitare in questo i conquistatori barbarici dei secoli antichi. Ma quanto osò fare e tentare bastò a sterminarlo; e tanto romore d'imprese e di guerre costato tre lustri di sudori e di miracoli, in un baleno finì.</p>
<p>Egli non era già stato il primo a farsi giuoco in tal modo delle nazioni; ché Arrigo di Francia, Ermanno di Richelieu, gli autori della pace di Vestfalia, Ludovico decimoquarto, Carlo duodecimo, Caterina, gliene avevano già additato il cammino parte per accrescere la propria potenza, parte a bilanciare le forze reciproche; come se un equilibrio artifizioso possa produrre un assetto stabile quando contrasta a una forza maggiore, quali sono le condizioni naturali. Ma siccome l'error di costoro fu meno indegno di scusa, perché al loro tempo il genio dei popoli non era svolto, e gl'istinti nazionali o erano deboli o ancora dormivano; così più rei di tutti furono gli arbitri viennesi, che non seppero cavar profitto dal fresco e formidabile esempio. Imperocché essi non potevano, come il Buonaparte, allegare a discolpa la vastità dell'animo, l'ebbrezza della fortuna e il fascino delle vittorie, mentre a fin di regnare e godere in ozio facevano mercato e trastullo delle innocenti generazioni.</p>
<p>Fra le nazioni sperperate dal congresso di Vienna la più benemerita e illustre fu l'italiana; verso la quale alla bieca politica si aggiunse l'ingratitudine. Perché se ai nuovi barbari era lecito l'ignorare che da lei viene la civiltà moderna di Europa, essi non doveano almeno dimenticarsi che senza il suo aiuto e concorso non avrebbero vinta la prova. Ma ai meriti antichi e recenti e alla fede giurata prevalsero una falsa mostra di utilità propria e il vecchio livore contro l'unica grandezza del nome italico. Dico una falsa mostra, perché in vece di temere un'Italia unita e forte, l'Europa dovrebbe desiderarla come richiesta alla sua quiete. Le leggi della meccanica civile sono così fisse e invariabili come quelle della materiale; e nel modo che l'ingegnere non crea le forze che adopera, ma le piglia dalla natura, similmente lo statista per bilanciare e piramidare il mondo politico dee cercare il bilico e il contrappeso non mica nelle conglomerazioni e disgiunzioni violente, capricciose, arbitrarie, ma nelle leghe, nei componimenti e nelle divisioni naturali dei popoli. Ora chi voglia ordinare una costituzione civile di Europa ferma e durabile dee far capo dalla nazionalità italica, la quale è la ruota maestra di tanta macchina; e accordare l'Europa statuale colla territoriale, abolendo fino agli ultimi vestigi delle iniquità stanziate nel quindici. Finché non si dà opera a una riforma sostanziale del giure europeo, vano è il confidarsi che le rivoluzioni sieno per aver fine; quando gli altri rimedi, non che scemare il male, lo allungano e lo aggravano. Negli ordini politici come in quelli dell'etica il male risiede nel contraddire alla natura; e però le rivoluzioni che si fanno per restituir l'armonia offesa sono un giusto castigo di quelle che la turbarono. Che furono infatti la più parte delle commozioni europee da sette lustri in qua se non lo sforzo dei popoli oppressi e smembrati per tornare al loro sesto e arbitrio natìo? E non è questo in particolare il carattere dei moti recenti d'Italia? Fate pure, o politici, quanto sapete per eternar l'ingiustizia, ché in fine ogni opera vostra tornerà contro voi. E non sortirete né anco a tempo lo scopo che vi proponete; perché in vece della sicurezza avrete il terrore, in vece di una stupida rassegnazione il bollore ed il fremito dei popoli violati; e una pace più torbida e funesta della guerra vendicherà il parricidio da voi commesso nella regina delle nazioni.</p>
<p>I principi però non furono soli a praticare questa insana politica, ed ebbero per consiglieri, complici, ministri, quegli uomini che oggi si chiamano volgarmente conservatori, e che dal quindici in poi sono arbitri degli stati col maneggio degli affari, l'opinione e le aderenze. Essi appartengono alle varie parti della classe educata e colta; ricchi, nobili, cittadini di mezza taglia: né professano una sola dottrina; ora parteggiando per un dominio dispotico e mite, come già in Germania e in Italia; ora per un'oligarchia moderata, come nella Svizzera e nell'Inghilterra; ora pel principato civile, come in Francia, nel Belgio, nella penisola iberica. Ma non ostante queste e simili differenze, due cose gli accomunano; cioè, quanto alla classe, il genio borghese, che piglia la forza dall'ordine prevalente di numero e colora più o meno eziandio gli altri ceti; quanto alla politica, l'egoismo nazionale e il monopolio governativo. Sieno essi popolani o gentiluomini, di mediocre o di gran fortuna, fautori di un dispotismo discreto o di una libertà temperata, costituzionali o repubblicani, gl'istinti gretti e meschini della borghesia signoreggiano i loro animi e imprimono la stessa forma nei reggimenti. Di qui nasce che negli ordini esterni dello stato oggi predomina l'egoismo nazionale, che scioglie i vincoli fratellevoli delle genti, e tanto differisce dall'amore di patria quanto il conferire al vero pro di essa è diverso dal postergarne la dignità e la gloria, e dal prevaricare le ragioni della giustizia. Né questo egoismo è altro in sostanza che una larva del genio municipale, e ne ha tutti i vizi, le miserie, le corruttele. Negli ordini interni l'indole borghese partorisce il monopolio del governo, della cultura e degli altri beni sociali, ritirandoli dall'uso comune e facendone una prerogativa di pochi privilegiati. E siccome la civiltà si aggira su due oggetti, che sono i diritti e gli utili, le idee e le cose, le cognizioni e gl'interessi, così intento supremo dei falsi conservatori si è di proibirne o almeno scemarne il possesso e il godimento alla plebe, privandola di quasi tutti i vantaggi del vivere civile, riducendola serva come gl'iloti e gli schiavi o lasciandole in nome una libertà vana e bugiarda, stremandole il cibo del corpo e sottraendole affatto quello dell'intelletto. Né perciò il maneggio tocca ai capaci; ché la vera capacità, essendo rara e non appartenendo più ad uno che ad altro ceto, è abborrita dal volgo patrizio e borghese, in cui abbonda la mediocrità felice, che ha il sembiante di quella, non il valore. Così l'ingegno, che quando è informato dalla virtù e dalla dottrina è la cima del pensier supremo rettore e arbitro degli eventi, viene escluso dall'indirizzo della cosa pubblica; e in vece dei sapienti governano i procaccianti. Eccovi come i vizi dei cattivi conservatori, aggiugnendosi a quelli dei regnanti, aggravarono il cattivo indirizzo del principato e lo resero infesto alla plebe e all'ingegno, che è quanto dire alla forza e alla mente del corpo sociale, come i capitoli di Vienna l'avevano inimicato alle nazioni e fattone un ostacolo quasi insuperabile al legittimo ordinamento di Europa.</p>
<p>Né qui ristette il male; perché tutti i disordini si consertano insieme e l'offesa delle leggi naturali su di un punto si trae dietro un mondo di prevaricazioni. La lega dei monarchi coi fallaci conservatori e il loro concorso unanime per impedire i popoli di risorgere, l'ingegno di sovrastare, la libertà e la gentilezza di accomunarsi, li costrinse a opprimere e corrompere; usando la corruzione sovrattutto nei paesi liberi, dov'era men facile l'oppressione. L'immoralità pubblica e privata fu innalzata a grado di regola e a dignità di principio, e si ripose la ragion di stato e l'abilità politica nel depravare i cittadini, sia col fomentar l'ambizione, la cupidigia e favorire quei soli interessi che materiali si appellano, sia col broglio e col traffico delle elezioni, viziando l'opinion pubblica nelle sue fonti e alterando l'economia degli ordini liberi. Alla rappresentanza naturale del popolo, che nell'ingegno è riposta, fu surrogata l'artificiale, e la tela parlamentare venne ordita in modo che il merito sottostesse al censo, e la sufficienza alla ricchezza. I privilegi feudali si rinnovarono sotto altro nome e si accrebbero: il banco si aggiunse al latifondio, l'officina opulente sottentrò alla gleba, per opera di quei borghesi, che coll'aiuto del popolo l'avevano abolita. Sorse un'aristocrazia novella poco meno iniqua e più contennenda dell'antica; onde non a torto la guerra mossale assunse nome e spirito di democratica. Ma la corruttela dentro non basta, quando l'oppressura non la spalleggia anche di fuori; e poco parve l'assistere spettatore freddo e impassibile allo smembramento e al macello dei popoli, se non si applaudiva e porgeva aiuto a coloro che l'operavano. Che avrebbero potuto fare di peggio gl'illiberali e i retrogradi? Non è dunque da meravigliare se i viziosi conservatori, tutto che protestassero a principio di volere una signoria mitigata dalle leggi o almeno informata e diretta da sapienza civile, sdrucciolassero a poco a poco nel costume di coloro che ritirano il secolo alla barbarie, e non solo facessero buon viso alle loro opinioni, ma stringessero seco amistà ed alleanza.</p>
<p>Tali furono le basi universali dell'assetto e dei diritto europeo gittate dai savi scettrati di Vienna e dai prodi conservatori. Veggiamone ora partitamente e trascorsivamente gli effetti e i frutti, cominciando da Roma. Imperocché non si vuol tacere che nel tristo compito all'opera de' laici si aggiunse quella dei chierici; molti dei quali, in vece di vendicare la religione dagli oltraggi della nuova politica (come quella che ripugna ai dettati formali del Cristianesimo) concorsero anch'essi a profanarla e manometterla. Il clero essendo stato una classe privilegiata e ricca per molti secoli, mal si poteva adattare all'uguaglianza e parsimonia evangelica; e riconoscendo dagl'instituti liberi e dalla cultura crescente la mutazione, sospirava la restituzione degli ordini antichi. Il papa, avendo racquistato il dominio temporale per opera del celebre congresso, divenne naturalmente il difensore de' suoi capitoli, salvo quelli che importavano qualche diffalco di esso dominio. Ed essendo amico ai despoti, e abituato al governo assoluto da tre secoli, le nazionalità e libertà di Europa non potevano stargli a cuore; anzi per antica tradizione curiale quelle d'Italia gli mettevano gelosia e spavento<note place="foot"><p>“<quote>La tradizione è in Roma quasi tanto potente ed efficace negli ordini temporali quanto negli spirituali</quote>.” (<bibl>Farini, <title>Lo stato romano dall'anno</title> 1815 all'anno 1850, Torino, 1850, t. I, p. 6</bibl>.)</p></note>. Stimava pericoloso a' suoi diritti politici che la penisola divenisse una nazione unita e gagliarda, e che il sentimento di ciò che furono e possono essere nei petti italici si ridestasse. E quanto più avverso a ogni pensiero e tentativo di redenzione italiana, tanto era più tenero e sviscerato dell'Austria, nemicissima per odio invecchiato, ambizione, memorie, interessi, del nostro nome, e pel possesso lombardo più atta e propensa di altri a mantenere l'antico giogo. E siccome per l'intima lega delle idee e dei fatti, la nostra causa è assorellata con quella degli altri popoli, Roma, specialmente dal quindici in appresso, fu non solo indifferente ma infesta alle nazioni afflitte: vide a occhi asciutti lo scempio, benedisse i carnefici dell'Ungheria e della Polonia; e pianse la risorta Grecia non meno caldamente del Turco. Essa odia le instituzioni liberali e i civili progressi per le cagioni medesime, e inoltre per la sua inettitudine a parteciparvi, la ripugnanza alle franchigie della stampa e dell'instruzione, la confusione del sacro col civile; imperocché come negli stati laicali i borghesi, così nell'ecclesiastico i prelati governano; e il monopolio di questi riesce tanto più odioso quanto più inetto e ripugnante alla santità del loro grado. Laonde, a ridurre il molto in poco, dalla mischianza dei due ordini nata nei bassi tempi provennero i traviamenti di Roma moderna, e il temporale abusato è rovina dello spirituale. Invano nell'età scorsa alcuni papi sapienti e benevoli cercarono di rimediare al male; il quale risorse più vivo nel quindici per l'auge ripreso dal dispotismo europeo, benché la bontà personale di Pio settimo e il senno di Ercole Consalvi lo temperassero. Crebbe sotto i successori, e specialmente nel lungo regno dell'ultimo Gregorio; i cui giorni ci parrebbero i più tristi, di cui l'Italia abbia memoria, se quelli d'oggi non li facessero desiderare.</p>
<p>L'esempio di Roma contribuì a peggiorare i costumi civili dei chierici negli altri paesi e accrebbe la discordia del cattolicismo colla cultura; ma più di tutti ci conferirono i Gesuiti. Egli è da notare che questi appunto risorsero mentre stava per celebrarsi il congresso dei potentati; molti dei quali avevano invitato il Chiaramonti a distrugger l'opera del Ganganelli, per fare della Compagnia un presidio religioso e morale all'empio giure che preparavano all'Europa<note place="foot"><p>La bolla <title>Sollicitudo</title> fu pubblicata in Roma ai — di agosto del 1814, e il congresso di Vienna cominciò col novembre dello stesso anno. Si legge nella bolla che <quote rend="italic">il mondo chiedeva unanime la Compagnia</quote>; il che si avverava principalmente in coloro che lo reggevano. Vari principi in effetto si mostrarono desiderosi della restituzione dell'ordine, e Maurizio Talleyrand (che fu il genio più cattivo di quel consesso e uno degli uomini più corrotti del suo tempo) ci confortò efficacemente Ludovico diciottesimo (<bibl>Crétineau–Joly, <title lang="fre">Hist. relig., polit. et littér. de la comp. de Jésus</title>, Paris, 1846, t. VI, chap. III</bibl>).</p></note>. Cosicché i principi di allora, promovendo il ristauro del sodalizio che da Gesù si appella, e conchiudendo a poco andare il patto della Santa alleanza<note place="foot"><p>Fu conchiusa ai 26 di settembre del 1815.</p></note>, pretesero al loro intento con ipocrito eufemismo i nomi dell'evangelio, della trinità e di Cristo. I Gesuiti sono una frateria e una conventicola, un'accolta di divoti e una setta di congiuranti; ma per molti di loro la politica è la parte principale e il fine, a cui serve di mezzo e di mantello la religione. A che pro tanti minchioni? chiedeva un tale al celebre padre Oliva. Abbiam bisogno di santi, rispose il generale della Compagnia. La santità gesuitica (parlando generalmente) non è però del conio migliore, perché spesso alterata dalle massime di una morale falsa e corrotta, dalle esagerazioni mistiche ed ascetiche. Le finzioni, le bugie, lo spergiuro giuridico, l'ubbidienza cieca, le spiagioni, le denunzie, il disamore della patria, il vilipendio dei parenti e dei genitori<note place="foot"><p>“<quote lang="lat">Nec quidquam prius imbuuntur quam exuere patriam, parentes, liberos, fratres, vilia habere</quote>.” (<bibl>Tac., <title>Hist.</title>, V, 5.</bibl>)</p></note>, le macerazioni eccessive, il suicidio volontario, la maldicenza, la calunnia<note place="foot"><p>“<quote lang="lat">Sit ista in Graecorum levitate perversitas, qui maledictis insectantur eos, a quibus de veritate dissentiunt</quote>.” (<bibl>Cic., <title>De fin.</title>, II, 25.</bibl>)</p></note>, l'intolleranza, le azioni crudeli, le rappresaglie atroci non sono pure giustificate, ma levate a cielo. Che se l'etica dei Gesuiti politici si rassomiglia a quella de' farisei di ogni tempo<note place="foot"><p>“<quote lang="lat">Totius injustitiae nulla capitalior est quam eorum qui quum maxime fallunt, id agunt ut viri boni esse videantur.” (<bibl>Cic., <title>De off.</title> III.</bibl>) “Alii, quorum obstinata cupiditas lumen rationis exstinxit, et dum ex patre diabolo sunt, Ecclesiae se filios esse dicunt.” (<bibl>Dant., <title>De mon.</title>, III.</bibl>). “Qui corvorum plumis operti, oves albas in grege Domini se jactant. Hi sunt impietatis filii, qui ut flagitia sua exsequi possint, matrem prostituunt, fratres expellunt et denique judicem habere nolunt. Nam cur ad eos ratio quaereretur, cum sua cupiditate detenti, principia non viderint?” (<bibl><hi rend="italic">Ibid.</hi></bibl>)</quote>.</p></note>, la morale dei Gesuiti santi tronca i nervi dell'uomo, imprimendo in esso una bambineria serotina e una decrepità precoce. La religione degli uni e degli altri è molle, superstiziosa, inerte: altera l'essenza del Cristianesimo che consiste in <hi rend="italic">verità</hi> e <hi rend="italic">spirito</hi><note place="foot"><p><bibl>Joh. IV, 23, 24.</bibl></p></note>: lo spoglia del semplice e del maestoso: lo impregna d'idolatria: lo carica di nuovi riti: lo scredita con falsi miracoli; e lo fa persino parere inferiore di bontà, di bellezza, di efficacia alla filosofia di Socrate e di Marco Aurelio. Tirando l'idea al senso, l'evangelio al mondo, e convertendo la fede in un mezzo di dominazione e di corruttela, è essenzialmente simoniaco<note place="foot"><p>L'essenza della simonia consiste nella subordinazione dello spirituale al temporale e del sacro al profano.</p></note> e quasi un regresso della sapienza cristiana alla gnosi acattolica e al gentilesimo. I Gesuiti sono insieme i demagoghi e gli oligarchi della chiesa, turbandola coi raggiri, coi soprusi, colle liti teologiche; e sotto specie di ubbidienza, mirando a metterla in servitù. Zelantissimi nel propagare le credenze ortodosse, purché ne sieno maestri ed arbitratori e si dia loro agio di <hi rend="italic">usurpare la chiave della scienza</hi><note place="foot"><p><bibl>Luc. XI, 52.</bibl></p></note>, cercano in vece di attraversarle dove si rifiuta l'opera loro. Insomma, ragguagliata ogni cosa, e messo in bilancia il bene e il male, non solo questo sovrastà di gran lunga, ma si può dire con verità, che il Gesuitismo accampato nel seno della religione le fu più nocivo dei nemici esterni; e che da esso non è rimaso che il cattolicismo e il papato non sieno spenti da lungo tempo<note place="foot"><p> Vedi i <title>Documenti e schiarimenti</title>, II.</p></note>.</p>
<p>Come setta civile (conforme venne qualificata nel parlamento inglese<note place="foot"><p>Vedi il <bibl><title lang="fre">Siècle</title> Paris, — janvier 1848.</bibl></p></note>) la Compagnia è l'esemplare più perfetto delle congreghe secrete; e però non è meraviglia se il tedesco Weishaupt, fondatore degl'illuminati e suo alunno, la pigliasse a modello. In politica, non altrimenti che in morale e in religione, ella misura tutto dal proprio utile, variando col tempo i pareri, secondo le mette bene. Che se in addietro propugnò con calore la signoria del popolo, la rivolta e il regicidio, ora applaude agli eccessi della potestà regia e allo strazio delle nazioni. Perciò piace ai retrogradi e agl'inetti conservatori, che guidati dal loro solito accorgimento la stimano atta a quietare il mondo e a tirarlo indietro; dove che ella fa l'effetto contrario, e accelera i progressi colle perturbazioni. Imperocché mirando in ogni cosa ai propri fini, pregiudica agli amici non meno che ai nemici, e rovina le migliori cause coll'infamia del suo patrocinio. Combattendo la stampa libera, promuove la clandestina; attraversandosi alle radunanze, provoca le congiure; opponendosi alla carità pubblica e ai miglioramenti economici, apparecchia la legge agraria; scomunicando la libertà religiosa, suscita l'empietà; contrastando alle riforme, necessita le rivoluzioni. Nuoce alla ricchezza pubblica colle manimorte, alle fortune private col carpire i doni, i lasciti, i reditaggi, alle tenere generazioni colla cattiva disciplina, alle famiglie colla discordia, alla plebe coll'ignoranza, la miseria, la superstizione, all'universale degli uomini coll'odio della cultura. Che se loda la moneta spicciola della civiltà, onde la incetta, ella ne sfata e bestemmia i tesori, come superflui e pregiudiziali; a guisa di una lucciola che stimando sufficiente il suo lumicino a far chiaro il mondo, volesse accecare il sole e abbacinare le stelle.</p>
<p>I Gesuiti sono il nervo della fazione illiberale, e il tarlo o il flagello degli stati che li ricettano. Fuori di quei paesi, in cui il predominio dei culti acattolici, la forza della legge e la gara degli altri sodalizi gli affrena e costringe a deporre una parte della loro tristizia (come l'Inghilterra e gli Stati uniti), essi ripugnano ai civili incrementi per forma, chè non allignano e non rifioriscono se non quando regna o risuscita la barbarie. Donde le buone arti prevalgono, il Gesuitismo è sbandito; dove sono incognite, prospera; dove cessano, rimette; né questo è un fatto accidentale, ma costante, dall'Europa del secolo sedecimo sino all'America dei dì nostri<note place="foot"><p>La repubblica della Nuova Granata gli espulse con una legge dei 18 di maggio dell'anno di grazia 1850.</p></note>. Il moto recente gli sterminava dalla penisola, come nemici capitali non pur della nostra, ma di tutte le nazionalità civili<note place="foot"><p>Il solo autore nostrale che osò scrivere contro la nazionalità italiana nel punto stesso che ci apparecchiavamo a ricuperarla, è un Gesuita, cioè il padre Taparelli d'Azeglio (<bibl><title>Ges. mod.</title>, t. V, p. 417, seq.</bibl>).</p></note>; austriaci in Italia e nella Svizzera, russi in Francia, nella Germania e nella Polonia. Ma oggi che i succedanei del congresso di Vienna e gli eredi della Santa alleanza fanno l'ultimo sforzo contro il fiotto incalzante della democrazia minacciosa, la fortuna rinascente dei Gesuiti corrisponde per ogni dove al corso di tal regresso. Strana condizione di un instituto, che pigliando il suo nome da Cristo, fugge o si cela quando i popoli ridono, ride e tripudia quando i popoli piangono, come i corbi che accorrono al fiuto dei cadaveri e coi loro schiamazzi annunziano il macello. Eccovi che cacciato dalla legge e dalla piena dell'odio pubblico, egli rientra ovante in Italia fra il corteggio degli sgherri e dei carnefici; e solo manca il Piemonte ancor libero al suo compiuto trionfo. Rallegratevi pure, reverendi Padri, ma temperate la gioia, perché questo non avrà lunga vita. Iddio vi ha permesso di rialzarvi per pochi istanti, affinché più profonda sia la caduta e più tremendo lo stroscio. Gli esempi che date al mondo sono l'apologia più insigne di quello che io scrissi sul conto vostro; e mostrano che non vi ho calunniati. I vostri fatti avanzano di gran lunga le mie parole; e quando cadrete senza speranza di risorgere, potrete almeno vantarvi di aver vinto in quest'ultima prova voi stessi e l'opinione universale.</p>
<p>Quanto sia dannosa l'alleanza gesuitica agli stati che vi si appigliano, i Borboni di Francia ne fecero chiara prova. Il primo ramo di essi cadde non tanto per l'infamia di tal patrocinio, quanto pei consigli e gl'influssi della setta ignorante e fanatica. Il loro ristauro fu accompagnato da orribili violenze e dal sangue: le stragi meridionali del quindici, le crudeli giustizie dei due anni seguenti in Parigi, Lione, Grenoble, Lilla, Mompellieri, Carcassonne, Lude, Bordeaux, Melun, Alenzone e altri luoghi, pareggiarono quelle della rivoluzione anteriore<note place="foot"><p>Perciò furono battezzate col nome di <foreign lang="fre">terreur blanche</foreign> dall'insegna borbonica del giglio.</p></note>, facendo toccar con mano ai popoli che le vendette regie non son meno atroci delle plebeie<note place="foot"><p>Le prime sono anche più antiche delle seconde e diedero loro l'esempio. Cominciarono a Nancy, Nîmes, Montalbano nel 90, e toccarono il colmo nel gennaio del 95; nel quale Lione, la Provenza e i paesi vicini ebbero a piangere più di dodicimila repubblicani trucidati col consenso del governo. Nella rivoluzione del 48 la plebe fu mite e moderata <quote lang="lat">usque ad poenitentiam</quote> (<bibl>Plin. <title>Hist. nat.</title>, VII, 26</bibl>); laddove i nemici della repubblica tentarono nei Pirenei di rinnovare le orribilità del 95 e del 15.</p></note>. L'onor nazionale fu difeso in Algeri, ma avvilito nelle Spagne; e si ricorse a un vecchio convegno di famiglia che dovea corroborare la conformità delle instituzioni per distruggerla e rincatenare un popolo fiero e magnanimo. All'alleanza della libera Inghilterra si antepose l'amicizia di coloro che opprimevano l'Italia, l'Ungheria e la Polonia. Si accarezzarono gli antichi esuli che aveano combattuta la libertà e attizzati i barbari contro la patria: i buoni cittadini furono perseguitati: corrotte le scuole coi Padri, le elezioni col censo; e tornati vani questi partiti, si volle mutare il patto fondamentale. Qual fu l'effetto di tanta sapienza conservatrice? La cacciata di Carlo e della sua successione, una dinastia nuova, la libertà ampliata, la potenza caduta dai chierici ne' laici e dai nobili nei borghesi, accresciuti i fautori della repubblica, creata la setta dei socialisti, commossi i popoli e crollati i troni in tutto il resto di Europa.</p>
<p>Luigi Filippo avea su gli occhi l'esempio e l'infortunio del precessore, ma non seppe trarne profitto. Incorse negli stessi falli meno scusati, perché la fresca vicenda, l'aspettativa grandissima, le brame civili accresciute, li rendevano più manifesti e difficili a tollerare. Dimenticò, come Napoleone, la sua origine elettiva, volle regnare per ragione di reditaggio e rifare i privilegi abusati di una monarchia spenta. Salito a un seggio acquistato col valore e col sangue della plebe, la ricambiò d'ingratitudine, posponendo i suoi diritti e interessi a quelli di una classe avvezza a nascondersi nelle burrasche per usufruttuar nella calma gli altrui sudori. A perpetuare il predominio borghese, il nuovo Borbone accrebbe la corruttela parlamentare e amministrativa dei primi: aperse la porta alla virtù e all'ingegno più in apparenza che in effetto; e la nullità esautorata ebbe per iscambio la mediocrità felice. L'egoismo della linea primogenita fu ridotto a massima, predicandosi che gli stati debbono solo pensare a sé, né spendere per altri il danaro ed il sangue loro; come se, quando si tratta dell'onor comune e della giustizia, le piccole perdite presenti non tornassero a sparagno notabile e a guadagno per l'avvenire. Dal tollerare i fatti iniqui si trascorse al cooperarvi; e la spedizione di Spagna ebbe il suo riscontro in quella di Portogallo. Egli era fatale che anche la Spagna pregiudicasse all'Orleanese, come a Napoleone e al successore; e che un patto domestico fondato sull'ambizione di stirpe e gravoso sin da principio alla Francia fosse esiziale a coloro che cercarono di rinfrescarlo. Le nozze spagnuole furono il maggior fallo, poiché indussero il governo a scambiar l'alleanza inglese coll'austriaca (che è quanto dire un'amicizia naturale con una lega contro natura) e a contrastare le riforme del Piemonte, di Roma e di Svizzera; il che diede l'ultimo squasso alla potenza del nuovo principe. Egli ci aveva già traditi fin dal suo salire, lusingandoci con false promesse e lasciandoci poscia in preda al nemico. Così il proposito di mantenere in Italia gli ordini di Vienna tanto cari ai conservatori costò il regno e la fama agli Orleanesi, e lo costerà a tutti i principi, che rinnoveranno l'antico fallo della politica europea<note place="foot"><p><bibl>Cons. <title>Operette politiche</title>, t. I, p. 243, 252.</bibl></p></note>.</p>
<p>Queste colpe però non si vogliono tanto imputare a Luigi Filippo quanto alla fazione che aveva in pugno la cosa pubblica; fazione gretta, vana, presontuosa, cupida, corrotta, putrida sino al midollo. Allorché operava di proprio moto, non era alieno dai sensi nobili e virtuosi; e quanto più gravi furono i suoi infortuni tanto maggiore è l'obbligo di attestarlo. Nocque all'Italia, non già di voglia, ma a malincuore, e cercò di giovarle quando era libero; come si raccoglie dai buoni consigli che diede al re napoletano<note place="foot"><p><bibl>Massari, <title>I casi di Napoli</title>, Torino, 1849, p. 20.</bibl></p></note>. Fu scarso del suo nelle spese inutili, ma largo nelle opere di pubblica magnificenza. Marito, padre, fratello buono egualmente: raro esempio sul trono di virtù domestiche e private. Sarebbe stato buon principe se avesse avuto idee più ampie e non dato retta a consiglieri più ambiziosi che savi, più burbanzosi che idonei. Cadde rimessamente, non per viltà (ché sempre ebbe cuore), ma per mansuetudine, a fin che il regno del piccolo nipote non cominciasse col sangue. La morale di corte può posporre la sua fuga e moderanza alla caduta superba e sanguinosa del precessore. Ma se la fine di Carlo, che suggellava il suo regno colla guerra civile, fu più regia nel senso di Tacito<note place="foot"><p>“<quote lang="lat">Quasi regio facinore</quote>.” (<bibl><title>Ann.</title> XVI, 23.</bibl>).</p></note>, quella di Filippo fu più umana e cristiana; e l'onta di essa presso i posteri ricadrà su coloro che coi falsi consigli lo trassero al precipizio.</p>
<p>Compagno all'Orleanese nella sua rovina, ma più biasimato fu il principale de' suoi ministri, in cui si vide che né un certo ingegno e il sapere, né la facondia e la perizia parlamentare, e né anco l'amore dei progressi civili (onde la legge del trentatré sull'instruzione pubblica fa buon testimonio) possono supplire in chi governa al genio del secolo. Chiamo così quella giusta estimazione delle cose e dei tempi correnti, onde nasce la sagacità pratica che genera l'antiveggenza. Chi non ha il genio del secolo non può conoscerne i bisogni, i desideri, gl'istinti; e però ogni qual volta vuol fare stima del tempo suo, trasporta in esso senz'avvedersene le qualità e le condizioni del passato, pigliandolo a misura del presente e dell'avvenire. E siccome questa misura è falsa, non può fare che chi l'adopera non trovi la materia sorda e ribelle al suo volere; onde si sforza di vincerla; riputando contrasto parziale e di pochi quello che è veramente universale. La resistenza condotta con abilità può riuscire per qualche tempo; ma in fine la natura più forte dell'uomo ripiglia il suo imperio, e alla fortuna momentanea succedono i disastri subiti e irreparabili. Tal è veramente il signor Guizot non solo nelle cose di stato, ma in filosofia, nelle credenze, in tutte le parti della coltura. Egli ama il progresso sinceramente; ma un progresso, direi così, anticato, che più non basta ai dì nostri. Ama la speculazione, la libertà di coscienza, le franchigie civili, ma in quel modo ed a quella stregua che convenivano ai nostri avi. In religione, egli è protestante all'antica in cambio di essere cattolico o almen cristiano alla moderna: in politica è un Inglese del secolo passato, anzi che un Francese e un Europeo del nostro. In vece dell'ingegno, del popolo e delle nazioni, che sono le tre forze naturali state finora in fondo e che oggi debbono venire a galla, egli corona e mitria l'abilità volgare, la borghesia ricca e gli stati fattizi; cioè tre forze artifiziali, le quali non che sormontare come dianzi, declinano all'occaso. Ma come farle risorgere? Il signor Guizot recò al colmo quella falsa politica che oggi chiamasi di resistenza, della quale parleremo in appresso; con che frutto, si è veduto. Essendogli riuscito felicemente di abbattere una monarchia che consacrava i privilegi antichi, credette di poter introdurre e stabilire un monopolio di altro genere; senza accorgersi che i nuovi privilegiati erano la vanguardia e non il polso dell'esercito. Egli fece come un barcaiuolo che accostatosi agevolmente alla foce, stimasse facile il risalire verso le fonti della corrente. Né meglio conobbe le cose esterne che le proprie e l'Italia che la Francia; mancandogli quel sentimento della nazionalità che oggi accomuna in solido i diritti e gl'interessi dei popoli. Non conobbe i principii, né le leggi né l'indole del nostro Risorgimento; onde volle altalenare tra l'Italia e l'Austria, darci l'orma e quasi il cavallo; come se il riscatto di un popolo potesse regolarsi colla bacchetta di un pedante. In vece di dire il vero ai nostri nemici, e di adempiere l'ufficio d'<hi rend="italic">idoneo conciliatore</hi><note place="foot"><p>“<quote lang="lat">Genti Germanorum idoneus conciliator, si poenitentiam quam perniciem maluerit</quote>.” (<bibl>Tac. <title>Ann.</title> I, 58.</bibl>)</p></note>, confortandoli a fare della necessità saviezza, non giovò a nessuno e nocque a tutti; causando in Francia gli eventi che convolsero Italia ed Austria nello stesso turbine. Dolse ai buoni il vedere un uomo incorrotto nella vita domestica patrocinar la violenza contro la giustizia; suscitar brighe alle pacifiche nostre riforme; mentre lasciava insultar Ferrara, manometter Cracovia, insanguinar la Gallizia con atroci carnificine; e lodava in pubblico parlamento il primo autore di tali enormezze. E anche nei governi interiori della sua patria il signor Guizot fece chiaro che l'onestà privata non è sufficiente mallevadrice della pubblica, quando la politica che altri ha abbracciata necessita i raggiri, i soprusi, le corruttele.</p>
<p>Credo inutile il riandare partitamente le altre parti e gli altri politici di Europa; perché la Francia e il signor Guizot sono specchio del rimanente. Se le massime del quindici ebbero per fautori un uomo così virtuoso e dotto come il prelodato, tre principi d'ingegno non malo e di animo discreto come gli ultimi Borboni, e una borghesia così culta, viva, libera, come la francese, memore o spettatrice di due rivoluzioni; se ne può inferire quanto prevalessero nei luoghi che furono la sede del congresso e della Santa alleanza, o assai più complici dell'uno e dell'altra; dove i popoli erano meno civili e più avvezzi al giogo, le classi conservatrici meno instruite e più avide di privilegi, i regnanti meno mansueti, gli statisti meno esperti, le nazioni men conscie di loro medesime, meno unite, forti e capaci di ripulsare i cattivi influssi e le false preoccupazioni. Siccome però i particolari insegnano meglio dei generali, conchiuderò questo capitolo col ricordare un solo fatto, in cui si può dire che la politica europea invalsa dal quindici al quarantotto si riepilogasse e chiarisse quanto sia inetto, puerile ed iniquo il senno che la governa. Fatto avvenuto, si può dire, nel centro di Europa; in un paese neutrale, ma sottoposto alle impressioni e influenze degli stati confinanti; nella vigilia dell'ultima rivoluzione; e col concorso morale di quasi tutti i governi, né solo del laicato, ma del sacerdozio.</p>
<p>Già il lettore s'avvede che io intendo parlare della famosa lega elvetica, che precedette di poco il moto francese di febbraio. Che fu infatti a vedere i vari principi del continente così teneri del potere legittimo congiurare contro la dieta svizzera in favore dei ribelli? E quali ribelli? Uomini che odiavano l'unione, la libertà, l'indipendenza patria e macchinavano cogli esterni per annientarle. Ma se per odio inveterato degli ordini liberi e vendetta delle antiche ingiurie, premeva all'Austria di ridurre i suoi vicini divisi e servi, che onore sperava la Francia dall'empia guerra? Che pro dall'abbassare il debole e accrescer forza al potente? Che merito dal concitare i fratelli contro i fratelli? Oh la dieta era <hi rend="italic">radicale</hi>. Dunque stimate che metta maggior conto ad un popolo l'essere smembrato e privo del suo essere come nazione? Per non avere un'Elvezia democratica, volete un'Elvezia austriaca? A un popolo neutrale ed amico anteponete uno stato che se l'intenda col barbaro a danno vostro, e accresca la potenza di lui in Italia? Inaudita demenza! E ancorché il partito fosse utile e onorevole, come sperate di vincere la prova? Non vi accorgete che in cambio di spegnere una libertà odiosa presso gli altri, la porterete in casa vostra? E la renderete infesta alla vostra dominazione? Vano è il cercare di estinguere coll'arte o colla forza i desideri universali dei popoli. Forse alla parte più numerosa, colta, agguerrita della Svizzera, prevarranno i magnati dei piccoli cantoni che congiurano coll'imperatore contro le libertà pubbliche, e in premio dell'iniqua trama ne riscuotono le provvisioni? O poche popolazioni rozze e sedotte dai preti, ma pur tenere della legge, dureranno ferme ed eroiche nella gara scellerata? Le crociate contro la patria sono abbominevoli; e il <hi rend="italic">dare il perdono</hi><note place="foot"><p>Dino Compagni racconta che il cardinale Nicolao di Prato scomunicò “<quote>i Pratesi e bandì loro la croce addosso, <hi rend="sc">DANDO PERDONO</hi> a chi contro a loro <hi rend="sc">FACEA DANNO</hi> alcuno</quote>” (<bibl><title>Cron.</title> 3</bibl>); e che il cardinale Pelagrù “<quote>bandì la croce addosso a' Viniziani, e di più luoghi v'andò assai gente contro <hi rend="sc">PER LO PERDONO E PER AVERE SOLDO</hi></quote>.” (<bibl><hi rend="italic">Ibid.</hi></bibl>)</p></note> a chi ammazza i concittadini è un'indulgenza inspirata dall'inferno, anzi che dall'evangelio. Il tempo delle guerre sacre e fanatiche è passato, e i Gesuiti non verranno a capo di farlo rivivere. I Gesuiti! Ecco in fin delle fini la fazione a cui postergate l'onor della Francia. I buoni Padri sono i primi motori e l'anima della lega, colla quale essi vogliono far della Svizzera un piccolo Paraguai europeo, che loro serva di rifugio e di centro per potere a loro agio ammorbare tutto il mondo civile. E voi gli aiutate! Ma dovreste ricordarvi che pro abbia fatto la Compagnia ai primi Borboni; i quali però non trascorsero a tanta infamia di spalleggiarla per accendere la guerra fraterna presso un popolo innocente, disfrancarlo e tradirlo in mano al nemico. Come i principii dell'impresa furono iniqui e crudeli, così l'esito fu brutto e ridevole; e tornò sui governi complici non piccola parte del vituperio. Ciascuno ricorda le sciagurate calunnie, onde Carlo di Montalembert si rese interprete nel parlamento francese<note place="foot"><p>Ribattute con gran vigore di ragioni e di facondia da Adolfo Thiers presso i deputati francesi nella tornata dei 2 di febbraio del 48.</p></note>, e le magnifiche promesse di un giornale<note place="foot"><p><title lang="fre">Il Journal des Débats</title>.</p></note> che in poco d'ora fu costretto a fare una trista e umile palinodia. E veramente quanto spiccò in quella breve fazione la prontezza, la perizia e la mansuetudine della dieta, tanto le parti contrarie abbondarono nei rivoltosi. Il generale Dufour, volendo a risparmio del sangue far guerra grossa, raccolti in quindici giorni ducentottanta artiglierie e novanquattro mila uomini, prende Zug, Uri, Svito, Underwald e il Vallese, senza quasi trar la spada dal fodero. A Schupfeim e a Gisliken i collegati combattono gagliardamente, ma con esito infausto; ché la lega aveva sparpagliate le forze, inviandone una parte contro Argovia e Zurigo. In Friborgo non si fa testa che ad un ridotto: i raccogliticci si sbandano: i rettori e i Gesuiti del cantone, che avean promessi miracoli, vedendo che il cielo era sordo, si mettono in fuga; imitati dai Padri, dalle monache, dai capi di Lucerna e dal nunzio apostolico, che era gregoriano di opinioni e nol dissimulava, intervenendo alle mostre e benedicendo le insegne dei ribelli<note place="foot"><p>La parte più sana dei cattolici di ogni paese (come il Lambruschini, il Montanari, il Montanelli in Italia) disapprovò altamente la lega; né si può dire che Roma sentisse altrimenti in quei giorni che erano ancora i giorni lieti e gloriosi di Pio nono. Che se questi nel suo discorso al concistoro dei 17 di dicembre del 47 biasimò i sacrilegi e l'esultanza pel buon successo della dieta, le sue parole furono condecenti all'ufficio del sommo pastore e non indegne dei successori di quegli antichi Romani, che vietavano il trionfo nelle vittorie civili. Ma che egli non approvasse il Sonderbund da ciò si raccoglie, che richiamò il nunzio, mutò la nota diplomatica e protestò di separare dalla causa cattolica quella dei Gesuiti.</p></note>. I quali per buona sorte non ebbero agio di esercitare la loro ferocia; ma come fossero disposti a usar la vittoria, si raccolse dagl'infelici impiccati presso a Malkers<note place="foot"><p>Vedi il discorso citato del signor Thiers.</p></note>, dai barbari governi del Siegwart–Muller e dall'infame crociata che i Gesuiti bandivano da dieci anni nei giornali e sul pulpito, attizzando i cattolici e augurando all'eccidio dei protestanti. Laddove i generali Dufour et Rillet diedero ordini umanissimi: il primo fece serenare i soldati fuori di Lucerna per impedire ogni eccesso in quegli animi ancor caldi; e se nella presa e nel trambusto di Friborgo accaddero alcune profanazioni lacrimevoli, le persone furono riguardate e i capi provvidero con sollecitudine alla sicura ritratta e alla salute di coloro, onde in caso di perdita si aspettavano lo sterminio.</p>
<p>Con quest'atto vergognoso e ridicolo finì la stolta politica del quindici, e la democrazia svizzera trionfante prenunziò l'avvenimento della repubblica alla Francia e di un nuovo diritto all'Europa. Chi avrebbe creduto che tanti apparecchi, tanti strepiti, tante albagie di preti, di ministri e di scettrati per più di trent'anni dovessero terminare così miseramente? Si dirà che i tempi della lega ricominciano; e in vero nella sommossa recente di Friborgo<note place="foot"><p>Dei 22 di marzo 1851</p></note>, la quale ebbe un altro Muller nel Carrand, uomo crudo e fanatico, apparvero le stesse inclinazioni truculente nei vinti e la medesima mitezza nei vincitori. Ma il ricercare quanto sieno fondate le speranze dei governi che attendono per ogni dove con infinita sollecitudine a rifare gli antichi ordini, non è ora a proposito. Mi basta di aver tratteggiata la politica invalsa dopo gli atti viennesi; la quale fu più o meno comune a tutti i potentati, salvo un solo di essi. Imperocché se la Gran Bretagna concorse agli ordinamenti del quindici per odio contro Napoleone, gelosia della Francia, vaghezza di preda, e li difese per quanto era richiesto a preservare gli acquisti, ella ne depose a poco andare gli spiriti, e tenne una via di mezzo non solo nel reggimento interiore, ma eziandio nei casi esterni<note place="foot"><p>Così nella lite svizzera fu la sola potenza europea che parteggiasse per la dieta.</p></note>, tanto che fu nel passato intervallo ed è tuttora il principale presidio della libertà in Europa.</p></div2>
<div2>
<head>CAPITOLO TERZO<lb/>
DELLA RIVOLUZIONE FRANCESE DEL QUARANTOTTO</head>

<p>Essendo che il rimedio e il castigo del male sogliono nascere dal suo contrario, le colpe dell'aristocrazia clericale e borghese e quelle del principato sacro e profano, dovevano essere vendicate dalla democrazia e dalla repubblica. E però siccome dopo il quindici la storia dei governi e dei principi è una continuazione del congresso di Vienna, così quella delle nazioni e dei popoli è una seguenza di conati per riprendere il loro stato naturale, redimere le plebi e togliere ai mediocri l'incetta della cosa pubblica. Quanto si mise in opera per impedir questo corso fatale contribuì ad affrettarlo; e la recente rivoluzione francese coi successi che le tennero dietro fu la riscossa dei popoli contro il giure europeo stanziato dai principi. Tal si è il carattere generico del nuovo moto; da cui pare a prima fronte che colla forma dello stato dovesse mutarsi la pratica governativa. E in vero se ci riuscì strana la politica dei Viennesi dopo l'esempio di Napoleone; più strano ancora che i primi Borboni lo imitassero e fossero imitati dagli Orleanesi; stranissimo ci dee parere che una repubblica democratica rinnovi gli sbagli del principato. E pure il fatto andò a questo modo, né poteva altrimenti, e la democrazia vittoriosa fu non pure in Francia, ma da per tutto autrice delle sue sciagure. Il che nacque dalla subitezza del caso, perché l'imperizia del precedente governo precipitandolo, ne impedì gli opportuni apparecchi. Giacomo Coste osserva col suo consueto accorgimento che “<quote>la rivoluzione di luglio fu troppo precoce; perché i coetanei di quella che l'avea preceduta e dell'imperio non erano potuti imbeversi delle libertà costituzionali e la nuova generazione degli opponenti non era ancora in grado di adattare al governo le idee che professava</quote><note place="foot"><p><bibl><title lang="fre">L'Estafette</title>, Paris, 14 jullet 1850.</bibl></p></note>.” La quale avvertenza calza ancor più al proposito del cambiamento di febbraio; a cui la Francia e l'Europa non erano preparate; onde come i suoi nemici non seppero antivenirlo, così i suoi fautori non valsero a regolarlo. La colpa però di queste precipitazioni non si vuole imputare ai popoli che le fanno, ma ai rettori che le necessitano.</p>
<p>Vero è che negli ultimi trent'anni i democratici avrebbero avuto tempo e agio a disciplinarsi, se l'acquisto della civil sapienza fosse così facile come il desiderarla. E però quando salirono in sella, trovandosi senza una politica propria e ben maturata, incalzati dagli eventi e dal tempo, fra infinite malagevolezze, si attennero per le cose di fuori alla consuetudine degli antecessori: non osarono prendere partiti nuovi e forti, ma trepidarono e tentennarono; perché l'uomo sprovveduto è timido e i nobili ardiri vengono dal senno munito di fiducia e di sicurezza. E come da questo lato la prudenza di alcuni fu pusillanime, così per le cose di dentro la baldanza di altri fu arrisicata. Quanto più la causa della plebe era stata negletta, tanto era facile l'abbracciarla con più ardore che discernimento. Le rivoluzioni economiche sono come le altre e vogliono essere precedute e apparecchiate da una mutazione corrispondente nelle idee dominanti, affinché i più sieno capaci delle riforme plausibili e i pochi rinunzino alle chimeriche. Senza questo tirocinio si va a tastone, si tenta l'impossibile, si scredita l'effettuabile; e dopo alcuni brevi e vani assaggi del nuovo si è costretto di ritornare all'antico. Gli economici di febbraio oscillando tra i vecchi abusi e certe utopie false o pericolose, sbigottirono il pubblico senza appagare i novatori, causarono gravi disastri e diedero alle cose un indirizzo incerto, misto di bene e di male, pieno di ripugnanze, in cui consiste, a dir proprio, il carattere della recente rivoluzione.</p>
<p>Per farsi al possibile un concetto esatto di essa, uopo è distinguere quattro periodi nello spazio sinora trascorso. Il primo si stese fino ai tumulti di giugno del quarantotto, e come fu ammirabile per la moderazione del popolo, così non fu senza lode dal lato del governo; se non che questo essendosi appigliato circa il problema economico a uno di quei rimedi apparenti che non guariscono il male anzi lo aggravano palliandolo con vane speranze, diede a' suoi nemici occasione di accendere perfidamente la guerra civile, e l'utopia pacifica ebbe un fine lacrimoso e spaventevole. Un guerriero illustre, a cui la difesa del nazional consesso e la vittoria conferirono la dittatura, fu nel secondo periodo arbitro della Francia e di Europa. Poteva egli parte colle armi e parte colle influenze dar leggi ai potentati, e specialmente all'Austria, che avvilita, disfatta, abbattuta da replicate sconfitte era costretta a riceverle. Poteva aiutare efficacemente il Piemonte, fondare il regno dell'alta Italia, promuovere la lega della penisola, frenare i repubblicani intempestivi, rimettere il papa, Napoli e Sicilia in cervello, proteggere gli Ungheri, avvalorare l'egemonìa prussa, dirigere sottomano la dieta di Francoforte, aiutare la nazionalità alemanna, far d'Italia e Germania unite e libere due propugnacoli alla Francia repubblicana e due contrappesi al predominio del Moscovita. Rialzando l'onor della Francia e dandole il primato in Europa, egli si agevolava l'esecuzione e suppliva al difetto inevitabile delle riforme opportune; le quali non potendo farsi se non per gradi, e col levar molti abusi, non soddisfanno ai malcontenti e scottano ai privilegiati. Ma la moltitudine se ne appaga, quando l'imperfezione loro è compensata dall'adempimento dei voti più nobili, dalla gloria nazionale e dalla potenza; e l'aura popolare che queste recano al governo lo abilita a superare i contrasti di coloro che si rifanno degli ordini e dei disordini antichi. Sventuratamente il generale Cavaignac i giorni da fare consumò nell'inerzia, in vece di procacciarsi l'ammirazione universale colla bontà e grandezza delle imprese, e servirsi di essa per ridurre a silenzio e tenere in freno le sette monarchiche dei falsi conservatori, fu il loro zimbello: si studiò di gradire ai ricchi e ai godenti, non alla plebe: trascurò le cose di fuori: consentì di scambiare l'ufficio glorioso di liberatore italico al nome vano di mediatore; cedette ai falsi consigli di chi per gelosia di stato volea l'Italia divisa, o per ignoranza delle sue condizioni la bramava repubblicana: lasciò fuggire il papa a Gaeta; porse orecchio alla fazione gesuitica e fece buon viso a un concetto che eseguito dal successore preparò la materia di nuove rivoluzioni in Francia e in Europa<note place="foot"><p><bibl>Cons. <title>Operette politiche</title>, t. II, p. 249–252.</bibl></p></note>.</p>
<p>La politica del generale francese fu sottosopra la ripetizione della borbonica, ed ebbe la stessa sorte, scavallando l'autore e sostituendogli un'ombra d'uomo sotto nome di presidente. Coi 10 di dicembre del 48 comincia il terzo periodo, in cui i vecchi conservatori racquistano il maneggio e il potere perduti in febbraio. Il compito era bello e grande, se avessero conosciuto i tempi, antiveduti i casi, cansati gli antichi errori, non imitati quelli degli altri, e saputo accomodare il loro procedere alla gravità degli eventi che allora correvano. Restituire alla Francia il suo decoro e darle l'indirizzo di Europa; esercitare un apostolato non di repubblica, ma di libertà temperata e di giustizia; chiedere, sollicitare, esigere la revisione dei trattati del quindici; cercar l'amicizia dei governi liberi anzi che dei dispotici; stringersi coll'Inghilterra; impedir la rovina italiana, germanica e magiarica; patrocinare le classi misere; por mano ai miglioramenti economici; rigettare ogni alleanza gesuitica; favorire la libertà del pensiero; l'instruzione della plebe, i progressi della cultura; accoppiar l'idea dell'aristocrazia naturale a quella dell'elezione universale; avvezzar gli spiriti a una spezie di patronato benefico, di un governo di ottimati fondato sul voto popolare e sull'opinione, e non sul privilegio, né sul monopolio; e quindi deporre ogni pensiero di ristaurare i principi espulsi, e abbracciare con franco animo gli ordini democratici. Tale dovea essere l'assunto, e sarebbe stato, se i guastatori della monarchia fossero idonei a stabilir la repubblica. E mancando all'opera i conservatori politici, potea supplire il nuovo presidente, rendendo col pubblico favore impotenti e col proprio esempio esosi i contraddittori, e meritando dal popolo la confermazion di quel grado a cui l'odio dei dominii passati e l'inquietudine dello stato presente innalzato lo avevano.</p>
<p>Il che si vide chiaro nella sua elezione, causata non mica dall'ingegno né dai meriti, ma dal nome, dalle memorie e dalle speranze. Né gridando Luigi Buonaparte suo capo, la Francia ebbe l'occhio allo zio imperatore, abbagliato dalla fortuna, accecato dagli adulanti, nemico a libertà, distruttore della repubblica, avido di conquiste, cupido di signoria assoluta, persecutore degl'ingegni incontaminati, rinnovatore di anticaglie, emulo a ritroso di Carlomagno, oppressore delle nazioni, tiranno di Europa, autore di mali inestimabili al suo paese e al suo secolo; ma sì bene al console pacificatore, chiaro per giusti trionfi; restitutore della dignità e potenza francese, vincitore dell'anarchia, promotore di leggi savie e di riforme volute dai tempi. Cosicché eleggendo il consanguineo dell'uomo grande la nazione fece segno di volere non già la vecchia monarchia o l'imperio, ma un principato nuovo, elettivo, temporaneo, straordinario, popolano e libero dentro, magnanimo e glorioso di fuori, che accoppiasse tutti i beni senza i mali della repubblica. Gli autori di questa l'aveano avvilita colle vergogne, screditata colle chimere, e dato occasione a riotte di sangue, a orribili rappresaglie; tanto che si era ricorso alla dittatura che la salvasse dai propri eccessi. Ma il cittadino che ne fu investito non rispondendo nel governo al nome che aveva nella milizia, il popolo stimò di aver trovato l'uomo a proposito in chi si era mostrato avverso alle viltà e corruttele borboniche, avea svelati o immaginati certi concetti benefici di Napoleone, annunziata una nuova era di felicità alla Francia, offerta l'opera e impegnata la sua parola per effettuarla. Le proposte indirizzate a vantaggiare la plebe da lui fatte molti anni innanzi erano credute sincere; e ciò stando, niuno certo poteva meglio eseguirle di chi traeva dal prestigio del nome un'autorità grande e sovrastava pel grado ai nemici di quelle.</p>
<p>Si dirà che la fiducia era vana; e che un patronato civile, come quello di Pericle e di Lorenzo de' Medici, netto delle sue macchie, era un'utopia o avrebbe rimesso il regno, che coi soliti errori si sarebbe di nuovo precipitato. Io non lo nego. Né intendo altro che di far lo storico, spiegare il corso della pubblica opinione, e conchiuderne che le speranze di questa mancarono per colpa non già di chi le aveva concepute, ma di coloro che dovevano adempierle. E in vero gli effetti mostrarono esser più facile il succedere al nome che all'ingegno dei segnalati; e di rado o non mai accadere che uomini avvezzi per lungo tempo a tenere alcune massime per infallibili e a governare in un certo modo, entrino di tratto in una via diversa. Né l'esperienza bastò a far ricredere i conservatori; i quali amarono meglio di considerare la peripezia di febbraio come un accidente casuale che confessare di avere errato e mutar lo stile del loro procedere. Gli uomini mediocri, e spesso ancora i grandi, non sanno variare secondo i tempi, come nota il Machiavelli<note place="foot"><p><bibl><title>Disc.</title> III, 9. <title>Princ.</title> 25.</bibl></p></note>; sovrattutto se colle cattive abitudini e col puntiglio concorrono ad accecarli gli spiriti faziosi, la cupidità e l'ambizione. Avvezzi da molti anni a esser arbitri della cosa pubblica, non seppero rassegnarsi a dismettere il monopolio e accomunare il godimento degli onori e delle cariche, né a correre il rischio di perderlo per l'arbitrio delle elezioni. Le riforme economiche, ancorché ragionevoli, gli sbigottivano, perché gli avrebbero obbligati a rinunziare i privilegi e tolto loro la via d'impinguarsi coi sudori e colle miserie dei faticanti. E laddove tali riforme erano il solo modo di porre in sicuro la proprietà e impedire la propagazione dei sistemi che la pericolano, essi le confusero a bello studio con questi sistemi per renderle odiose, sfatandole sotto il nome generico di comunismo e di socialismo, e facendo di queste voci lo spauracchio dei semplici. Così pretendendo alla guerra contro gl'instituti democratici e repubblicani l'amor del pubblico bene, non furono mossi in effetto che da un turpe egoismo; e non che provvedere, pregiudicarono alla proprietà, alla morale, alla famiglia, accrescendo il numero dei loro nemici. Parlo generalmente, perché non ignoro che si trovano fra i conservatori uomini di retta fede, teneri della felicità comune e sviati per semplice error di giudizio; i quali però non sono forse i più focosi, né i più esagerati, né i più attivi ed inframmettenti; e a loro certo la storia imparziale non attribuirà un giorno i mali che nasceranno. Nei governi di questo terzo periodo (non dico in tutti i governanti) prevalse manifestamente la bieca intenzione di valersi della repubblica per distruggere la repubblica e restituire il principato; sovrattutto da che i fautori di questo ebbero il predominio nel nuovo consesso legislativo. E siccome lo scopo era impossibile e il proporselo argomentava una cecità singolare, così d'allora in poi tutti gli ordini pubblici fecero a chi peggio, non solo imitando ma aggravando i falli dei preceduti. È fuor di dubbio che a riordinare gli stati, giova l'aiuto della religione, efficace e principalissima fra le molle sociali. Ma chi vuole che gli altri credano dee prima di tutto credere egli stesso, perché senza la fede non edifica e pochi inganna la divozione. I popoli sono come i fanciulli ingegnosi, che discuoprono con istinto finissimo le arti e le imposture dei loro maestri. Perciò il pio zelo, di cui i conservatori si mostrarono improvvisamente infocati, non illuse alcuno, trattandosi di uomini avvezzi dalle unghie tenere a ridersi delle cose sacre e far pubblica pompa di miscredenza. A una religione che era in sostanza una larva ipocrita conveniva un mezzo proporzionato. Gl'instauratori politici elessero il più acconcio, cioè i Gesuiti; e si videro giornalisti, oratori, filosofi, che poco dianzi li cacciavano e da trent'anni li combattevano, abbracciarli, magnificarli ad un tratto, dando loro in balìa la patria e le coscienze. Così laddove i vecchi Borboni aveano protetti i Padri, costoro ne ambirono, ne mercarono il patrocinio; e per andar loro ai versi fecero ogni bruttura; chiamando, come quel tiranno antico, conservatori delle leggi i nemici dei valentuomini<note place="foot"><p><bibl>Tac. <title>Ann.</title> IV, 30.</bibl></p></note>. L'alleanza gesuitica fu spalleggiata dall'austrorussa, affinché la forza secondasse l'astuzia, e dove le arti dei frati facessero dentro mala prova, supplissero di fuori le armi e i Cosacchi. Questa lega mostruosa dei rettori di una repubblica democratica coi nemici del pensiero e con quelli delle instituzioni libere e delle nazioni mutò affatto l'indirizzo delle cose, rese il bene impossibile; il male senza rimedio, e non che chiudere l'epoca delle rivoluzioni ne apparecchiò una nuova per la Francia e l'Europa; la quale è appena incominciata e niuno può antivederne il corso e la fine.</p>
<p>Il primo atto partorito dalla lega russogesuitica fu la spedizione di Roma, con cui ebbe principio il quarto periodo che non è ancora compiuto. Roma ecclesiastica comprende due idee, due ordini, due governi differentissimi, cioè lo spirituale ed il temporale, il papa ed il principe. Quanto il primo di questi due poteri è essenziale al cattolicismo e venerabile ai cattolici, tanto il secondo è caro e prezioso ai nemici e ai corruttori di quello. L'autocrato russo vede nel pontefice un rivale del suo potere, la Compagnia un ostacolo alla sua ambizione; laddove mediante il temporale sperano l'uno e l'altra di conciliarlo ai propri interessi, e farselo ligio e benevolo. Conciossiaché essendo oggi la ierocrazia odiatissima e incompatibile coll'avanzata cultura, ella non si può mantenere altrimenti che colla forza delle armi e coll'ignoranza superstiziosa; né a tal effetto può avere appoggi e presidi migliori che la politica russa e la religione gesuitica. Così da un lato il papa come principe è costretto a riporre la sua fiducia nell'antipapa settentrionale, e in un sodalizio che tende costantemente a usurpare il primato ecclesiastico; e dall'altro lato lo czar e i Gesuiti ravvisano nella tiara non più un inciampo e un competitore, ma uno strumento utilissimo alle loro mire. Di che segue che la potestà civile rende Roma serva agli scismatici e ai faziosi; e che quindi s'ingannano coloro i quali guidati dalle apparenze stimano il Russo avverso allo spirituale imperio e il Gesuitismo devoto. Imperocché la setta degenere non è zelante delle somme chiavi se non in quanto può usufruttarle; il despota è loro nemico in quanto non ne ha il maneggio; ora l'inconveniente è rimosso, il pro assicurato dall'aggiunta del temporale; onde questo viene a essere in sostanza lo scopo e lo struggimento dell'una e dell'altro. Di qui nacque la spedizione di Roma, a cui concorsero le due parti; in vista, per difendere la religiosa potestà del pontefice; ma in effetto, per rimettere la civile. I Padri la suggerirono e la consigliarono, il nunzio apostolico di Parigi la promosse, gli Austrorussi l'imposero come pegno e suggello dell'amistà contratta, il ministro Falloux la mandò ad effetto, e i conservatori, i retrogradi l'approvarono e la favorirono<note place="foot"><p>Il signor di Tocqueville, entrato ministro quando la spedizione era già sviata dal suo fine, fece (benché inutilmente) ogni opera per ravviarla; di che io posso rendere buon testimonio, avendo allora avuti seco alcuni colloqui su tal proposito.</p></note>, stimando che a tirar da per tutto le cose indietro e ristabilire i vecchiumi conferisse sopra ogni cosa la restituzione del principato ecclesiastico, che è la maggiore anticaglia superstite dell'età nostra. Diede dolore e meraviglia il vedere che Adolfo Thiers l'accreditasse coi suo nome e colla sua facondia, imitando senza addarsene e aggravando la politica da lui combattuta per tanti anni. Imperocché se il favorire la lega elvetica, come fece il signor Guizot, fu un grave torto, l'intervenire a Roma non passò senza colpa gravissima e inescusabile. Amendue le imprese vennero animate dai sensi medesimi, indiritte ad un solo intento, impresse dallo stesso conio; gesuitiche per origine, per indirizzo, per successo; contrassegnate egualmente da quel genio d'iniquità e d'incapacità squisita che privilegia i concetti e gli assunti dei Padri; essendo regola generale e infallibile che dove questi recano il consiglio e pongon la mano, o non si riesce, o la riuscita per le conseguenze che si trae dietro è più dannosa della disdetta. Il primo dei quali casi si avverò nella guerra svizzera e il secondo nella romana; giacché da quella uscì la rivoluzione di febbraio, e da questa si accumulò la materia di un nuovo e formidabile incendio che forse involgerà tutta Europa.</p>
<p>Il vizio della spedizione non fu tanto nella cosa quanto nel modo e nel fine. Se i Francesi per impedire un intervento austrorusso, avessero preso a restaurare in Roma la libertà costituzionale, sola possibile in quelle congiunture, obbligando il pontefice a mantenerla, l'opera sarebbe stata benefica, utile, onorevole alla Francia e avrebbe salvata l'Italia dalle estreme sciagure. Che se gl'Italiani, come gelosi che debbono essere dell'autonomia propria, non potevano approvare il principio, si sarebbero però consolati dell'effetto; e i tempi straordinari scusavano lo spediente, ancorché fossero invalidi a legittimarlo. Fra un intervento francese protettore delle franchigie e un intervento barbaro che mirava a distruggerle, la scelta non poteva esser dubbia; e il dilemma non era evitabile da che il Piemonte avea poco dianzi ripudiato il disegno di un intervento patrio. E tale è sottosopra il modo in cui la spedizione fu espressa da Oddino Barrot che la proponeva, e venne intesa dall'assemblea che la consentiva, da Ferdinando di Lesseps che ne era interprete al popolo romano; ma fu sventato dai primi motori. Imperocché il papa, la curia, gli Austrorussi e i Gesuiti intendevano che le armi francesi servissero al ristauro del dominio clericale e assoluto; e la lega dei conservatori coi predetti imponeva loro lo stesso obbligo. Tre circostanze concorsero a render facile l'esecuzione della brutta trama. Il governo romano disdicendo le prime proposte, e resistendo alle savie instanze del Lesseps (che in tutto il corso dei negoziati fece prova egualmente di abilità e di rettitudine), lasciò correre l'occasione propizia; giacché il consesso che allora risedeva in Parigi avrebbe avvalorate le parole dell'ambasciatore e mantenuto alla spedizione il suo diritto carattere<note place="foot"><p><bibl>Lesseps, <title lang="fre">Ma mission à Rome</title>, Paris, 1849. — <title lang="fre">Réponse au ministère et au conseil d' État</title>, Paris, 1849.</bibl></p></note>. Frattanto adunavasi una nuova assemblea in cui prevaleva la parte intesa a mutarlo; le commissioni dell'inviato si rivocarono, la sua specchiata lealtà fu ripresa e recatagli a colpa; e si compiè a visiera alzata un misfatto intrapreso con arte ipocrita e clandestinamente. Per ultimo il Piemonte, unico avanzo della libertà in Italia, in vece di tonare contro l'indipendenza e la nazionalità violata e poiché non potea più esercitare l'egemonìa colle armi, supplirvi colle proteste al cospetto di Francia e di Europa, si stette e tacque; come se Roma appartenesse all'Austria o all'Australia. Certo si è che il governo sardo poteva colla sua autorità come stato italico e avvalorato dall'Inghilterra, far preponderare in Francia la parte non debole di coloro che volevano mantenute e assicurate ai Romani le guarentigie costituzionali. Dico un misfatto e non credo di eccedere nei termini, perché non si legge che anco nei tempi e dai governi più tristi siasi mai fatto pari strazio e ludibrio dei sacri diritti delle nazioni. Gli autori della spedizione ingannarono la Francia, l'Italia, l'Europa: mentirono dalla ringhiera agli eletti della nazione, per carpire un partito iniquo che dovea vituperarla; mentirono ai Romani, che non aveano offeso la Francia e volevano esserle amici, usando per manometterli una vile perfidia che la ragion delle genti vieta eziandio verso i nemici. Capi di una repubblica, oppressero una repubblica, violarono l'indipendenza di una nazione, l'autonomia di un popolo libero e generoso, per ridurlo proditoriamente sotto un giogo abborrito, crudele, non tollerabile. Custodi e vindici del patrio onore, impressero sul nome e sull'insegna francese una macchia indelebile, adoperando le armi cittadine a un'impresa, a cui il Turco avria disdette le schiere servili de' suoi satelliti. Lo stesso fine pietoso che pretesero all'opera, ne aggrava la reità; poiché infama e non salva la religione chi la protegge con mezzi iniqui e adopera a sua difesa l'oppressione, la frode ed il tradimento. E con che pro? Quello di riuscire a un effetto del tutto contrario alla loro intenzione. Voleano riporre in onore le credenze cattoliche e la sedia pontificale, e in vece avvilirono le une e recarono all'altra un'onta difficile a cancellare. Voleano giovare al papa, e in vece gli ficcarono una spina negli occhi e posero se stessi in un intrico quasi insolubile; tanto che oggi si dubita s'egli sia più pentito di aver chiesto il loro aiuto, o essi di averlo dato. Voleano spegnere i semi rivoltosi in Italia, provvedere alla quiete di Europa, e in vece gittarono quelli di una nuova rivoluzione, che sarà forse più grave, più terribile, più universale. Voleano col torre di mezzo la repubblica romana agevolare la caduta della francese, confermare la propria potenza, e porre un argine alle idee democratiche; e in vece screditarono se stessi colla lega gesuitica e coll'opera iniqua; assolidarono gli ordini popolari, accrescendo il numero dei lor partigiani; e sparsero largamente per le province quei concetti e desideri riformativi che dianzi erano rinchiusi nelle città principali e nella metropoli. La falsità della massima gesuitica che santifica i mezzi col fine e la verità dell'antica sentenza che dall'onesto l'utile non si scompagna, non ebbero mai più chiara e palpabile riprova che in questa occorrenza.</p>
<p>Giudicando severamente i conservatori francesi io non credo di essere temerario né presontuoso, quasi che voglia ingerirmi nelle cose che non mi appartengono. Le mie scritture attestano la scrupolosa riserva con cui ho sempre proceduto nel discorrere dei fatti esterni, benché in più di un caso l'esempio degli oltramontani nel parlare della mia patria potesse autorizzarmi a render loro la pariglia. Se non che nel caso presente non si tratta soltanto della Francia, ma dell'Italia. Laddove gli Orleanesi contrastarono e gli autori della rivoluzione di febbraio nocquero innocentemente e piuttosto per colpa nostra che loro al Risorgimento italiano, i nemici di quella colla spedizione di Roma lo misero in fondo, quando in vece potevano ravviarlo con questa impresa medesima, solo che conforme alle buone intenzioni che ostentavano, l'avessero indirizzata a salvarci dall'Austria e restaurare la libertà. Se oggi la tirannide militare e pretesca infierisce nel centro e nell'estremo d'Italia, se l'Europa è piena di esuli nostrali, le prigioni e le tombe di vittime, se il suolo patrio è tinto di civil sangue e il barbaro lo calpesta, noi ne abbiamo l'obbligo non pure alle fazioni che dentro ci travagliarono, ma altresì a quella che governa la Francia. Molti Italiani avevano salutato il decimo di dicembre come albore di salute, e oggi tutti lo piangono come colmo di perdizione. Solo in Piemonte sopravvive una debole reliquia del vivere libero; e chi 'l crederebbe? In vece di abbracciarla, favorirla, difenderla, come piccolo e scarso ristoro della perduta causa italiana, i rettori francesi la guardano di mal occhio, le suscitano mille inciampi, e da loro non è rimasto che l'Austria non imperversi in Torino come nel resto della penisola. Questi mali però, benché gravi, sono un nulla a rispetto di quelli che la politica dei nostri vicini ci apparecchia; e però mi è forza accennare gli altri suoi progressi e finir di descriverla succintamente.</p>
<p>L'impresa di Roma non fu se non il primo passo notabile fatto nella via novella dai reggitori della repubblica. La crociata esterna contro le libertà italiane venne accompagnata e seguita da una crociata interna contro le francesi; e Carlo di Montalembert in un suo discorso non disinfinse il concetto né il vocabolo. La legge stataria fu estesa e prolungata fuor di proposito, e cinque spartimenti la soffrono da due anni: la stampa impastoiata e perseguita: guasti gli ordini dell'insegnare che due o tre generazioni aveano introdotti e perfezionati con tanta cura: esautorati professori illustri e privi persino delle facoltà comuni a ogni classe di cittadini: data l'instruzione in balìa ai preti e ai Gesuiti con grave danno della cultura, e senza pro della religione, che il monopolio dottrinale non rende più credibile ma solo più odiosa. Vituperata la plebe come una <hi rend="italic">vile accozzaglia</hi>: afflitta coll'imposta dei beveraggi e altre angherie: spogliata di ogni diritto politico ed esclusa dalle elezioni. Gli ordini popolari vilipesi colle parole, violati colle opere, cercati di spegnere da coloro che sono provvisionati e giurati a difenderli; e che per paura del popolo tre anni sono ipocritamente li lodavano e gli acclamavano. Parecchi di costoro cospirano a viso aperto coi regii pretendenti; altri tentano di fellonia i soldati e corrompono la milizia coi bagordi: questi comprano un'accolta di ribaldi per insultare alla legge e violare i cittadini; quelli coi giornali, colle insolenze, cogli oltraggi agli stemmi repubblicani, attizzano il popolo alla sommossa per aver pretesto d'incrudelire e mutar la forma del reggimento. Cuoce loro che gli artificii ed i traffichi non sieno spenti; e per disvogliare la moltitudine dagli ordini stabiliti, anzi per irritarla, promuovono la miseria pubblica. La giustizia è contaminata nella sua fonte; e in un paese libero e repubblicano se ne commette l'esercizio a quelle corti militari e straordinarie, di cui si scusano eziandio i despoti quando le adoprano. Anch'essa, come il governo, ha due pesi e due misure; e laddove chi grida, viva la repubblica, è punito, gli autori di voci, di giornali, di libri sediziosi, sono ricompensati. Scandalo unico nelle storie, che uno stato congiuri e guerreggi di continuo contro sé stesso, si proponga per intento la distruzione propria, e che gli uomini preposti alla custodia delle leggi ne siano i più arditi e pertinaci violatori. Coloro che ciò fanno per ristabilire gli antichi ordini, non si avveggono che in vece ne scalzano le fondamenta, e che l'opera loro mira a rendere impossibile la monarchia non meno che la repubblica. Imperocché niun governo può aver vita, senza l'osservanza degli statuti e dei giuramenti; e se chi dee più di tutti per lo stato e pel grado porgere l'esempio di tale osservanza, la prevarica per odio del governo popolare, non è questo un insegnare al popolo a fare altrettanto a rovina del principato, nel caso che pur si riesca con tali arti a rimetterlo in piedi?</p>
<p>Dalle cose dette si raccoglie che nel primo periodo la democrazia fu padrona del campo e benché si portasse con esemplare moderazione e facesse alcuni provvedimenti utili, non di meno si mostrò impari ed impreparata alla gravità del carico: tentò riforme impossibili: trascurò quelle che si poteano fare: aspirò a una dittatura pericolosa; e diede agio a' suoi nemici di concitare perfidamente il popolo a una riscossa illegale e sanguinosa che le tolse ogni potere e ogni credito. Nel secondo prevalsero i repubblicani moderati, che non fecero miglior prova nel tutelar l'onore e la dignità della Francia, né si diedero alcun pensiero di sollevare le classi misere; onde anch'essi perdettero la riputazione. Nel terzo il popolo, ricreduto della fiducia posta successivamente nelle due parti repubblicane, la rivolse ad un uomo, le cui promesse annunziavano e il nome ricordava un'età nuova per la plebe, gloriosa per la nazione; e sperò di ottenere sotto il suo patronato i beni della repubblica. Ma in vece di cooperarvi, l'eletto e le classi conservatrici cominciarono, deposta la maschera, a scoprire l'odio che portavano al popolo, il desiderio di restituire gli ordini antichi e di cancellare ogni vestigio della rivoluzione di febbraio, non solo in Francia, ma per tutta Europa. Venuta meno tale speranza, sottentrò il quarto periodo che ancor dura, in cui la scissura fra le due parti della nazione proruppe manifestamente. Da un lato stanno i pochi che aspirano a restaurare il regno; divisi fra loro, in quanto gli uni lo vogliono militare, gli altri borghese, gli altri patrizio; schiettamente laicale o misto di elemento pretino; investito in questo o quel personaggio secondo che meglio torna ai loro impegni e ai loro interessi; ma uniti, in quanto lo bramano privilegiato, infesto al pensiero, alla plebe e alle nazioni. Dall'altro lato si trovano i molti, che più non affidano nei repubblicani utopisti, come nel primo periodo, nei repubblicani moderati, come nel secondo, o in un protettore, come nel terzo; ma solo nel popolo. Questo è il carattere proprio del tempo che corre; perché se bene la parte popolare si denomini dal socialismo, non si vuol però credere che la moltitudine aderisca all'una o all'altra scuola significata da questo vocabolo. Il socialismo nella mente dei più non esprime un sistema distinto e particolare, ma il concetto confuso e universale, o per dir meglio il desiderio di una riforma economica e della fratellanza e indipendenza delle nazioni. La rapida sua diffusione per le province francesi, anzi in Europa, appartiene a questo periodo, perché prodotta dal regresso invalso per ogni dove e dal proposito non più immascherato di tornare alla barbara politica consacrata dai patti del quindici; contro i quali, lo stato di popolo pare a molti l'unico rifugio. Cosicché i conservatori francesi vennero a essere i più efficaci propagatori del socialismo e della repubblica, mercé le arti ed i mezzi adoperati a sterparli. Se si chiamano a rassegna i provvedimenti testè accennati, non se ne trova per avventura un solo che non abbia partoriti effetti precisamente contrari a quelli che gli autori si proponevano. E i più efficaci furono senza dubbio la comunella gesuitica e cosacca; perché essendo i Francesi (e proporzionatamente gli altri popoli culti) gelosi sopra ogni cosa dell'autonomia e dignità patria, e del governo laicale, l'indegnazione dovette salire al colmo a vedersi governati da uomini sottoposti all'imperio pretesco, accorrenti a guisa di barbari a ristabilirlo colle armi negli altri paesi, ligi e devoti ai despoti esterni e pronti a chiamarli in Francia, per sostituire una monarchia esosa al governo del popolo. Cosicché se la corruzione dei presenti politici è grande, non minore e ancor più stupenda se ne giudica l'imperizia. Conchiudendo adunque, la prima epoca fu progressiva, ma con poco senno; la seconda stataria, benché ancora schiettamente repubblicana; la terza regressiva e inclinante a una spezie di principato; la quarta più retrograda della precedente dal canto dei rettori e più progressiva della prima dal lato della nazione. Le due forze sono ora a conflitto, e paiono bilanciarsi, finché l'urto divenga formata battaglia e dia luogo a una nuova rivoluzione.</p>
<p>La rivoluzione di febbraio ebbe molti riverberi e riscontri, perché le sue cagioni erano comuni a tutti i paesi governati colle regole che abbiamo descritte e colle convenzioni dei potentati di Vienna. Perciò la Francia intervenne nel moto universale piuttosto come causa accelerativa che come fattiva, e fu per modo di dire il vapore anzi che la molla del cangiamento. L'Europa boreale, avendo riguardo alle potenze maggiori, si parte in due campi, l'uno liberale e civile, l'altro dispotico e barbaro: di qua la Prussia e l'Inghilterra, di là l'Austria e la Russia. L'Inghilterra si portò dopo il quarantotto, come già prima, assai più saviamente degli altri stati; tanto è giudizio de' suoi correttori e il senno dei popolo. Ma ella fece assai meno di quel che poteva per la quiete e libertà comune, barcollando tra i partiti opposti e rifuggendo dai più vigorosi. Poiché la Francia si stette, l'Inghilterra dovea supplire, come moderatrice del moto germanico ed italico, e ovviare nelle due contrade agli spropositi delle sette e dei principi. Poteva, usando più vigilanza, dando migliori consigli, valendosi di negoziatori più destri, recando maggiore energia e prontezza nei suggerimenti, nelle pratiche e nelle istanze, frenare l'intemperanza dei democratici, e preservare agl'Italiani la libertà, ai Magiari la nazionalità loro. Parve anche talvolta antiporre certi utili apparenti agli effettivi; come quando nutriva gli spiriti municipali dei Siculi per ridurseli in grembo, e fomentava in Piemonte la mediazione per compiacere all'Austria e forse per gelosia del regno dell'alta Italia. La Prussia poteva affrancar la Germania, essendo la porzione più tedesca di essa e primeggiandovi per la coltura, come sovrasta in tutta Europa per la scienza. Ma il suo capo ondeggiò come Filippo di Francia tra la reggia ed il popolo, tra i vecchi e i nuovi ordini, tra l'amicizia austriaca e la nazione; tenne via di mezzo, incerta, contraddittoria, che nei pericoli non c'è il peggio; e come Carlo Alberto in Italia, non seppe afferrare con mano valida e maneggiare con ardita prudenza il timone egemonico che i casi gli offerivano. Così destituito di forza morale e di credito, non volle o non poté indirizzare a buon segno la dieta di Francoforte, impedirne i trascorsi, promuovere l'unione, sbandire i disegni di unità intempestiva e assoluta, intendersela coll'Inghilterra per salvar l'Ungheria; il che era facile, mentre la Russia era ancor disarmata e l'Austria travagliava per la guerra in casa e le ribellioni. Per tal modo la stirpe di Federigo distruggeva il lavoro incominciato da chi la fece grande, e avviliva un popolo che sotto lo scettro e l'insegna di quello emulò e vinse le maggiori nazioni di Europa.</p>
<p>Per comprendere gli ultimi errori dell'Austria, bisogna risalir più alto. Se la buona politica degli stati versa nel conoscere e conformarsi al loro essere nativo, l'Austria dovea considerarsi qual potenza danubiana (come la Prussia è renana e baltica), e pel nervo delle popolazioni, più slava che alemanna. E stante che i potentati hanno spesso un inviamento naturale di conquisti o d'influssi, essa guarda all'Oriente, il suo corso è sciroccale come quello dei fiumi che la portano all'Eussino. Se avesse avvertite in tempo queste condizioni, poteva usarle mirabilmente, conciliandosi le popolazioni sarmate distinte dal ramo rutenico, gittando dalla lunga le basi di una Slavia confederata e libera che le servisse di antimuro contro i Russi, preparando il ristauro della Polonia, e riattando a comune vantaggio da quel lato il bilancio di Europa. Che se volea pur volgersi all'Italia, uopo era farlo per via delle civili influenze anzi che di una dura e superba dominazione, e accarezzarne la nazionalità, in vece di urtarla e di offenderla. Così col tempo avrebbe potuto effettuare il disegno della casa di Svevia, e riportar l'impero in Italia; perché laddove gli antichi pontefici confederando i popoli, parteggiando per gli ordini liberi e capitanando la parte guelfa, sopravanzarono gl'imperatori, l'infamia dei tempi gregoriani e del regno gesuitico, mutava in aiuto l'impedimento. L'ignavia e le brutture dei governi laicali della penisola accrescevano la probabilità del successo; tanto che se l'Austria avesse apparecchiati i popoli, avvezzandoli a considerarla come potenza italiana e promettitrice di libere instituzioni, gli avrebbe al primo buon taglio allettati a seguirla; e ottenuto quello che far non seppero i principi nostrali né il vivente pontefice. Ma in luogo di ciò, ella esordì collo spergiuro e andò innanzi coll'oppressione, ingegnandosi di spegnere i sensi patrii o almeno di soffocarli. Tal fu l'assunto del principe di Metternich, che come quello di Benevento acquistò alla nostra memoria fama di gran maestro colle arti di una politica volgare, coi raggiri e colle tristizie. E fece altrettanto nelle province cisalpine dell'imperio: adulò la Russia, bistrattò l'Ungheria, schiacciò la Polonia, inghiottì Cracovia, aguzzò in Gallizia il ferro dei comunisti, creò Spilberga emula della Siberia; e volle troncare in sul principio il nostro Risorgimento coll'aggression di Ferrara e gli strazi di Lombardia. I casi di marzo sterminarono l'indegno ministro, ma la sua politica sopravvisse, perché abituata al governo imperiale e al consiglio aulico; e trovò nel principe di Schwarzemberg un idoneo continuatore; non più abile e sagace dell'altro, né men tristo e oltracotato. E se Iddio lasciò al primo lungamente le briglie sul collo prima di dargli di mano e farne un segno alle sue vendette, egli è probabile che quanto al secondo l'indugio sarà più corto e più grave la punizione.</p>
<p>I politici di corta vista credono l'Austria rifatta, perché riuscitole di racconciare le cose sue mezzanamente e mostratasi nelle arti diplomatiche più astuta e felice della Prussia. Ma in effetto le sue condizioni sono oggi come al principio del quarantotto; anzi peggiori; quando è chiarita la sua debolezza, più scarso e aggravato l'erario, men fido l'esercito, cresciuto l'odio de' popoli e il numero de' suoi nemici. La debol nave che superò a fatica il primo fiotto, ricompone le vele e ripiglia la voga: l'inesperto viandante si crede salvo; né sa che a poco andare risorgerà più fiero ed invitto l'impeto della procella. La salute e la perdizione degli stati sono oggi riposte nelle idee e nelle classi democratiche: chi le ha contro è sfidato; perché la democrazia cresce ogni giorno terribilmente, invade tutti gli ordini e acquista nerbo dalle sue sciagure. Questa è la sola forza che propriamente sia viva: le altre sono morte o decrepite, e il porre in esse la propria fiducia è presagio certissimo della rovina. I Gesuiti accarezzati, Roma temporale protetta, i vescovi sciolti dalla subordinazione civile, chiarirono che anche nelle cose di minor momento la sapienza imperiale non è più quella dei tempi di Giuseppe e di Leopoldo; i quali, non che mercare l'appoggio e il patrocinio delle instituzioni odiose al genio del secolo, pigliavan credito e vigore dall'abolirle. Invano per supplire all'opinione, l'Austria ricorre alle armi: quando ridotta nel quarantotto a combattere i Tedeschi e gl'Italiani coi Croati, e nell'anno appresso gli Ungheri coi Cosacchi, si mostrò da prima una potenza slava e poi divenne una provincia russa. Singolare imperio che ha contro i sudditi antichi e nuovi, purché sieno colti, e non può domar gli uni che coi barbari aggregati e gli altri coi barbari forestieri. La vittoria ungarica fu una vera perdita, poiché tolse al vincitore la riputazione usurpata: ne mise in luce la debolezza: mostrò onde nascesse la sconfitta delle armi italiane e pose il suo vero pregio ai facili allori del maresciallo. L'amicizia inglese che dianzi era operosa e fervida pel maggior potentato della Germania diverrà tepida e poi fredda verso il cliente del Moscovita. Questi è il solo principe che abbia saputo corre i frutti della stagione, guadagnandosi Francia, infeudandosi Napoli, procacciandosi l'egemonìa germanica, traendo a sé tutti i possessori e gli amatori dei vecchi ordini colle armi, colle pratiche, colle carezze, colle promesse, colle minaccie, e sovrattutto coll'odio della rivoluzione, col terrore del socialismo e della repubblica. I falli dei democratici e dei conservatori giovarono all'autocrato, che avendo l'occhio al concetto della futura Slavia posto dall'Austria in non cale, e rinnovando con miglior successo il disegno dei Bizantini, mira a trasportare il maneggio delle cose in Oriente e ad acquistare il primato civile di Europa. Anche la tiara soggiace agl'influssi del barbaro: e oggi l'antipapa è più potente in Roma del papa e Pio nono è più schiavo di Vigilio. Vogliam credere che il Russo sia per sortire l'intento e ottenere la signoria del mondo? Lo scioglimento di questo dubbio dipende, come vedremo, dall'elezione dei democratici.</p>
<p>I quali sarebbero oggi arbitri delle cose, se non avessero gareggiato d'inesperienza e di spensieratezza coi loro nemici. Da ciò nacque che ai loro trionfi momentanei tennero dietro le lunghe disfatte e ai progressi sottentrarono regressi proporzionati; tanto che dal quindici in poi la storia europea è un'altalena continua delle due parti; nella quale la democrazia cresce, ma non sormonta durevolmente, perché non sa usar la vittoria né stabilire gli acquisti. Quando trapassa i termini del fattibile, cioè del proporzionato ai luoghi ed ai tempi, o dà nel violento e nel crudele, ella si uccide da sé; come fece nella Francia del secolo scorso colle stragi giuridiche e oggi colle utopie pericolose, che mirano non mica a regolare e partire equabilmente, ma bensì a spegnere la ricchezza nelle sue fonti. E laddove i savi temperano e addolciscono le verità spiacevoli colla modestia delle parole, molti dei novatori odierni si dilettano di arruvidarle con formole strane, paradossastiche e scandalose; quasi che in vece di allettare e persuadere, si propongano di sbigottire gli uomini moderati<note place="foot"><p>Si farebbe torto a chi scrisse <quote rend="italic">la proprietà essere un furto e la rivoluzion di febbraio una guerra contro il capitale</quote>, a intendere queste formole troppo letteralmente.</p></note>. Altrove i democratici esagerarono la causa delle nazioni, volendo recarle in un attimo a unità assoluta; e quella delle franchigie, saltando dal dispotismo antico agli ordini popolari. E come accade nel procedere per passione e per impeto, anzi che per ragione e consiglio, ripugnano talvolta alle lor dottrine medesime. Non cercherò se gli Ungheri abbiano sempre avuto dinanzi agli occhi che la nazionalità loro è indivisa dall'italiana, e operato prudentemente a troncare ogni accordo cogli antichi signori; imperocché trattandosi di un popolo così eroico mi farei coscienza d'interporre il menomo biasimo alla lode. Ma i Tedeschi sono i primi a dolersi che la dieta di Francoforte, in vece di attenersi alla salda sapienza di Enrico Gagern e de' suoi nobili amici, abbia ceduto all'ardore sconsigliato di pochi altri; volendo per amor della lingua (come se bastasse a fermare il carattere nazionale) aggregarsi i ducati danici, e a dispetto della lingua e della stirpe la Polonia prussiana; e che per l'imperio austriaco contro di noi parteggiasse; come se quei principii che erano santi da una banda fossero iniqui dall'altro lato delle Alpi.</p>
<p>Riepilogando il mio discorso, dico che tutta l'Europa conservatrice si ostinò a serbare intatti i capitoli del quindici, salvo quando le piacque di peggiorarli per ambizione; a tener la Germania divisa, la Polonia oppressa, l'Italia inferma, per gelosia della sua maggioranza, in vece di ravvisare in essa la guardia della pace universale. Tutta Europa elesse più o meno a puntelli degli stati le brutture e le anticaglie, cioè i mezzi più atti a debilitarli ed a sovvertirli; quali sono il patrocinio gesuitico, il regno pretesco, il monopolio dei ricchi, il predominio dei mediocri, il disprezzo dell'ingegno, l'oppressura della plebe, la divisione dei popoli, la prigionia del pensiero, la servitù della stampa, la corruttela del tirocinio, il traffico delle cariche, delle coscienze e delle elezioni, l'odio dei progressi civili, le inquisizioni, le denunzie, gli esili, gli ergastoli, i patiboli, le carnificine, e quanto insomma l'immoralità ha di più schifoso, l'intolleranza fanatica di più acerbo, la violenza dei demagoghi e dei tiranni di più barbaro ed atroce. Questi errori ed orrori partorirono la rivoluzione del quarantotto, che da Parigi si stese nelle contrade circostanti; e i democratici come vinsero senza fatica, così abusandola, perdettero il premio della vittoria. Le esorbitanze degli uni causarono quelle degli altri; conciossiaché nel modo che il deviare dei pendoli dalla linea perpendicolare li porta in breve dall'altro lato, similmente nella politica ogni riscossa eccessiva contro un disordine antico trae seco una rincorsa verso l'estremo contrario. I popolari commisero nei tre ultimi anni tanti spropositi e così massicci, quanti ne fecero i privilegiati nei tre lustri che precedettero; il che diede di nuovo il sopravvento a questi, che in cambio di rinsavire ricalcano con più furore la strada del precipizio. Così ciascuna delle due sette perde successivamente per colpa propria e vince per quella de' suoi nemici; e la dolorosa vicenda durerà fin tanto che l'una di esse faccia senno dell'esperienza.</p>
<p>Conservatori e principi, voi foste i padri e siete tuttavia i mantenitori della democrazia che vi uccide. In vece di gridar contro i popoli, doletevi solamente di voi. Le vostre disgrazie nacquero dal vostro egoismo. Credeste che il mondo sia fatto a uso e sollazzo di pochi: vi ribellaste a Dio e alla natura: prevaricaste i precetti della civil sapienza e quelli dell'evangelio: spregiaste gl'iterati avvisi che il cielo vi diede per rimettervi in cervello; usandoli a confermarvi nella cecità e ostinazione vostra. Non maravigliatevi adunque se il vostro regno è finito, e non vi ha più forza umana capace di ristorarlo. E voi, democratici, non fate richiamo degli uomini nè della fortuna, ma solo di voi medesimi. Eravate testé padroni del mondo, e avevate la più bella occasione di riordinare l'Europa che sia sorta da molti secoli. A che riuscirono tante speranze? A un aborto universale. La demagogia fu la vostra rovina, come voi foste e sarete il castigo del principato. Se non che la vostra causa non è perduta, come quella dei vostri avversari; e il rilevarla stà in voi. Il che non tanto che debba gonfiarvi di vana fiducia, vi dee sbigottire, perché i guastatori della buona ragione portano la pena e l'infamia dei loro falli. Come già ritardaste in addietro, così potete similmente indugiare per l'avvenire il riscatto dei popoli e delle nazioni; privandone non solo voi stessi, ma i figliuoli e i nipoti vostri. Le idee sono immortali, la giustizia è certa del trionfo; ma le generazioni sviate non ne godono, e avvien loro come a quegl'Israeliti, che morirono abbandonati nel deserto senza vedere e fruire la terra di promissione.</p></div2>
<div2>
<head>CAPITOLO QUARTO<lb/>
DELLA DISCIPLINA FORESTIERA</head>

<p>I casi recenti di Francia non ci avrebbero falsato il criterio politico e divertito dal suo vero scopo il Risorgimento, se non ci avessero trovati acconci a riceverne le impressioni; al modo che nei solidi non si rifletterebbero le ondulazioni del suono se per la natura elastica non fossero atti a improntarle. La qual disposizione è mal vecchio nella penisola; e già uno scrittore del secolo quindecimo si doleva che spezialmente <quote rend="italic">l'Italia fosse mutabile e corrente a pigliare le nuove fogge</quote><note place="foot"><p><bibl>Sacchetti, <hi rend="italic">nov.</hi> 178.</bibl></p></note>. La storia ci mostra come di mano in mano che si andò cancellando il nostro genio proprio e nativo, crescesse in proporzione la pieghevolezza servile e una docilità funesta a seguire gli esempi e imbeversi ciecamente delle massime esterne. Dal che fu ribadito e reso perpetuo il nostro servaggio; conciossiaché mal può racquistar di fuori volto ed essere di nazione chi ha perduta la molla intrinseca che ne è l'elaterio e il fondamento. L'autonomia interiore di un popolo versa nella spontaneità e proprietà della sua indole; la quale abbraccia non solo le leggi e le instituzioni, ma tutte le parti della cultura. Ora noi abbiamo di queste smarrite eziandio le più intime; come sono le credenze e le lettere; disprezzando la religione dei nostri padri, in vece di ripurgarla e usufruttuar le dovizie di cui è feconda, e dimenticandoci ch'essa è pure il solo residuo del nostro antico primato e della cosmopolitìa antica. Laddove i popoli illustri che ci stanno a confine cominciarono o perfezionarono lo stato loro di nazioni, procacciandosi una letteratura propria, noi lasciammo disperdere e consumare il doppio tesoro di quella che i padri e gli avi ci tramandarono. E in vero Ermanno di Richelieu procreò ad un parto le lettere e la potenza della sua patria; e fondò, per così dire, colla stessa mano l'unità nazionale e quel consesso che allevò e abilitò a salire in questo colmo l'eloquio volgare della Francia. Se i Tedeschi scrivessero ancora in lingua morta, come ai tempi del Leibniz, o in lingua forestiera, come a quelli di Federigo, vogliam credere che avrebbero acquistato il senso civile di sé medesimi? Ma come tosto ebbero una letteratura e una filosofia germanica, si risvegliò in essi l'istinto nazionale, e si accesero quei desideri, che proruppero al cedere dell'imperio francese, e traboccarono cogli ultimi eventi. Ed è da notare che Federigo, il quale alzando la Prussia a stato e nome di potenza, e sostituendo la filosofia alla mistica incivile, apparecchiò la futura unità germanica, le nocque dal canto della favella; laddove Lutero, che alterò colla sua dogmatica il senso genuino del Cristianesimo, giovò al progresso nazionale, nobilitando il vernacolo patrio colla religione, come l'Opitz in appresso si studiò di fare colla poesia. Ma i conati viziosi del Prussiano e del Sassone perirono seco: il bene durò; e l'impresa letteraria dei due Martini fu riassunta e condotta a perfezione da quella insigne repubblica di dotti e di scrittori, che rifulse di tanta luce al principio di questo e in sul finire del passato secolo. Di costa alle lettere amene e alla varia erudizione sorse la filosofia critica, che per via dell'Hume risale in modo negativo al Descartes, e si attiene assai più intimamente al Leibniz; la quale accoppiandosi alle speculazioni dello Spinoza, procreò la nuova scuola, pellegrina, ricca, profonda, e serbante così nei pregi e nei progressi, come nei difetti e nei traviamenti, il vestigio delle sue origini.</p>
<p>Nell'età scorsa gl'Italiani seguirono il cattivo esempio di Federigo, non il buono di lui e de' suoi successori. Si abbeverarono pensando e scrivendo alle correnti e spesso ai rivoli esterni; e a poco a poco il fatto diventò consuetudine; che dal giro degli studi trapassando in quello dei fatti, ebbe gran parte nei nostri mali. Conciossiaché il vezzo servile del pensiero e del sermone, aggiunto alla divisione e debolezza politica, ci rese così ligi ai cenni e così dipendenti dai casi esteriori, che ogni moto e tentativo per migliorare le nostre sorti fu oppresso nel suo nascere o interrotto nel primo corso; tanto che siamo a discrezione non solo delle armi, ma dei capricci e dei comandi di oltremonte. La prima rivoluzion francese troncò le riforme incominciate dai principi, come l'ultima sventò il riscatto intrapreso dai re e dai popoli. Finché dura questo satellizio, vano è lo sperare che l'Italia risorga; e durerà fino a tanto che l'italianità del senno e del costume non si rimette. “<quote>Non fate,” <seg type="inciso">diceva il più insigne ordinatore di popoli che si ricordi</seg>, “secondo le opere del paese di Egitto, nel quale albergaste; né secondo quelle del paese di Canaan, dove io vi scorgo; e non imitate i loro costumi</quote><note place="foot"><p><bibl>Lev. XVIII, 3.</bibl></p></note>.” Anche i Maccabei, ponendo mano a una guerra di redenzione, non istimarono di poter vincere senza gelosia del rito patrio; né credettero di detrarre ai pregi e ai meriti della civiltà greca ripudiandone come barbara l'imitazione schiavesca. Così pure un gran Romano non pensò di offendere la patria, biasimando i Britanni <quote rend="italic">non pratichi</quote> che la copiavano a sproposito, <quote rend="italic">chiamando civiltà ciò che era spezie di vassallaggio</quote><note place="foot"><p><bibl>Tac. <title>Agr.</title> 21.</bibl></p></note>; imperocché in tal caso il buono diventa reo presso le nazioni come negl'individui, soffogando il natìo, che solo può crescere e fruttificare.</p>
<p>Dal che però non segue che si abbia da rigettare quello scambio e commercio reciproco di cognizioni, di studi, di trovati, che è uno degli effetti più salutevoli della cultura, e fa di essa come un patrimonio domestico, onde, a guisa di fratelli, i popoli godono in comune. O che non faccia per gli stati a proposito di conformarsi gli uni cogli altri intorno ai capi più importanti della vita civile, sicché quando l'uno di essi fa un passo notabile nella via del perfezionamento, non debbano gli altri, se possono, accomodarvi il progresso proprio; onde si mantenga al possibile fra loro quella omogeneità e consonanza, che va crescendo col crescere della gentilezza e fa che l'Europa sia quasi una sola famiglia. Gli esempi stranieri sono eziandio di profitto, come sprone di nobil gara e norma comparativa. Imperocché nel modo che il paragone d'Italia seco stessa, cioè della moderna coll'antica, giova ad accenderci di rossor salutare, così il confronto dello stato nostro con quello dei popoli più fiorenti dee accrescere la vergogna e risvegliarci dall'antico sonno. Ma l'uniformità civile non vuol pregiudicare alle varietà naturali e spontanee; né l'imitazion liberale dee tralignare in servile; siccome il prevalersi onestamente degli altrui civanzi giova ad arricchire, dove si abbia del proprio e le tratte esterne accrescano, ma non sieno il capitale. Si faccia conto che il negozio corra intorno ai pensieri e agl'instituti di un popolo, come circa le sue armi. Le schiere ausiliari onorano ed afforzano chi le adopera, s'egli è padrone di un giusto esercito; onde Alessandro, Annibale, e i Romani non le sdegnarono. Ma se tu non hai soldati propri, e ti fidi solo negli estrani o fai di loro il nerbo della battaglia, non acquisti potenza, ma servitù. Similmente i concetti e le invenzioni aliene ti frutteranno, se s'innestano alle tue, e se l'innesto è ben fatto; il che suppone che tu possa eleggere, polire e maneggiare a tuo talento le altrui rimesse. Ma come potrai scegliere e limare, se non hai vena d'ingegno né stilla di buon giudizio? O come credi di aver queste parti, se non possiedi una dottrina, che sia veramente tua e ti serva di saggiuolo, di regola, di scorta, di paragone? Ogni procedere eclettico è vano, superficiale, fallace, se non è precorso e governato da una scienza originale. Egli si può dire di un popolo quel medesimo che il Machiavelli afferma del principe; il quale <quote rend="italic">non può essere consigliato bene, se non è savio per sé stesso</quote><note place="foot"><p><bibl><title>Princ.</title> 23.</bibl></p></note>, cioè se non ha sapere e discernimento da pesare e da cernere gli altrui consigli. Altrimenti si piglia a caso: si scambia il vero col falso, l'opportuno coll'intempestivo, il buono col cattivo e col pessimo; né si riesce a rinsanguinare dell'appreso e incorporarselo.</p>
<p>E queste imitazioni, se pur non sono nocive, son sempre sterili, né il comune dei popoli se ne vantaggia. Le ragioni del traffico richieggono che ritraendo dagli altri, tu doni loro del tuo, e non mica che tu viva ozioso, e che nutri la tua infingardaggine a spese delle altrui fatiche. Gratificato, dei gratificare; arricchito, arricchire; altrimenti ti porti da uomo ingrato, ingeneroso, ingiusto, e prevarichi il debito di ogni equa e fraterna comunanza. Certo la Francia non caverebbe niun pro dalle opere dell'ingegno alemanno, se questo avesse seguito a copiare sterilmente le sue; dove che, avendo procreata una scienza e letteratura pellegrina, le reca non meno utile che diletto. Il farsi pedissequo e ormatore di un terzo, gli può andare a genio, s'egli è vano e leggero; ma dee spiacergli, se è uomo di polso. Il Voltaire mordeva tal vanità in alcuni de' suoi compatrioti e metteva in canzone la vena imitatrice del suo regio alunno, come il Goëthe non potea patire gli scrittorelli, che quasi specchi lo riflettevano. Or se le lettere degli altri sono un bene e un acquisto comune, non sarebbero tali eziandio le nostre se ne imitassero la fecondità nativa? Se in vece di premere le altrui vestigie, dessimo al mondo del nuovo e coltivassimo i germi latenti nel senno antico degli avi col magistero proprio del moderno ingegno?</p>
<p>lo ripetei e inculcai a dilungo questi veri fin da quando cominciai a scrivere; tanto che parvi a non pochi importuno e fastidioso. Altri me ne seppe male, come fossi ingiusto o irriverente ai forestieri; e ne fui ripreso dagli uni urbanamente, dagli altri con acerbezza. Ma io prevedeva che se il nostro Risorgimento non si fondava sulla spontaneità del genio italico, e non si emendava il vezzo di codiare i nostri vicini alla cieca, si sarebbe edificato sulla rena, e il menomo soffio di fuori avrebbe mandato in fascio l'incominciato edifizio; e i casi avvenuti mostrarono che m'apponeva ne' miei timori. Mi stava in su gli occhi l'esempio del secolo passato, quando quel poco di libertà che andavamo racquistando fu disperso senza rimedio. Vittorio Alfieri morì fremendo contro coloro che cel rapivano; e il bollore della collera giustissima lo indusse a trasmodare nelle opinioni, e a seminar l'odio tra due nazioni sorelle destinate ad amarsi e sorreggersi scambievolmente. Ma se oggi più che mai sarebbe empia stoltezza il volere che gl'Italiani sieno <hi rend="italic">misogalli</hi>, forse meglio provvede al ben loro chi vuol renderli pappagalli?</p>
<p>Esortando i miei nazionali a procedere con senno nella scelta delle opinioni e delle imitazioni, egli è chiaro che io ne riconosco delle buone e proficue; le quali, donde che vengano, non si possono dire straniere, se nostrale è il giudicatorio, che dà loro cittadinanza. E spesso appropriandoci l'altrui, ripigliamo il nostro, rimettendo le tratte uscite dall'antica scuola italica. Dirò di più che le massime e gli esempi pregiudizievoli non si possono equamente recare a tutto un popolo, come quelli che sono opera delle fazioni. Nel modo che il volgo rozzo ha cognizioni rozze e volgari, similmente le sette professano una scienza parziale e faziosa, che non si può ascrivere all'universale, non che al fiore di esso. Dalla falsa scienza nascono poi gli errori pratici; i quali tanto è lungi che sieno imputabili al pubblico, che anzi voglionsi avere in conto di scismi nazionali, come sono nazionali eresie le dottrine che li partoriscono. Perciò se fora ingiusto l'attribuire alla Francia dell'altro millesimo i trascorsi dottrinali di certi politici e filosofi, non meno iniquo sarebbe l'aggiudicarle le violenze dei Giacobini, le dappocaggini del Direttorio, il dispotismo imperiale, il regresso borbonico, le corruttele orleanesi, i conventicoli dei comunisti; cose tutte che furono esorbitanze di pochi e vennero dal senno universale sterminate. Laddove la libertà del pensiero, la franchigia del culto, la distruzione dei privilegi, il riscatto della plebe, il governo del popolo, le riforme legali e amministrative e le altre idee che produssero le mutazioni politiche dell'ottantanove, del trenta e del quarantotto, sono fatti o tentativi esemplari e imitabili, perché opera della nazione e non delle parti. E da questo riscontro si vede che dove gli esempi nazionali sono edificativi, quelli delle sette son distruttivi, e recano danno e pentimento agli operatori; tanto importa il guardarsi dal premere tutte le tracce francesi, chi voglia seguire liberalmente le orme gloriose della Francia.</p>
<p>La quale è destinata, come vedremo, a esser l'alleata fedele e indissolubile d'Italia per ragion di genio, di stirpe, d'interessi, d'idee, di vicinanza. Ma farebbe un cattivo servigio a una nazione tanto illustre chi le procacciasse un alleato pusillanime, infingardo, impotente. E tali sarebbero gl'Italiani se mancassero di armi proprie; o se avendo armi, fossero scarsi di senno, di energia, di vita; se non fossero un popolo libero e fiero, ma un gregge domo e avvilito da usanza di vassallaggio. Studiamoci dunque di ammannire alla Francia un collegato degno di lei; il quale si affidi principalmente in sé stesso, e possa farlo senza taccia di presontuoso: non si allegri o sbigottisca a ogni buona o rea parola che piova da oltremonte, né faccia come il fanciullo che piglia terrore o speranza dal volto della sua madre. Ricordiamoci di quegli antichi Romani, che dovettero la loro grandezza alla coscienza del proprio valore e al cuore che ebbero nelle cose avverse; i quali presero solo a declinare quando cominciarono a perdersi d'animo negl'infortuni, e a porre tutta la loro fiducia negli aiuti forestieri.</p></div2>
<div2>
<head>CAPITOLO QUINTO<lb/>
DEL SENSO CIVILE</head>

<p>Per chiarire quali sieno le dottrine straniere che ci trasviarono dal buon cammino e diedero a un glorioso principio l'esito più miserabile, uopo è premettere alcune avvertenze. La vita civile e intellettiva dei popoli (che è quanto dire la società e la scienza), come la vita morale e materiale degl'individui, corre per tre età distinte, che sono la puerizia, la gioventù e la maturezza. La puerizia è il tempo delle potenze sensitive, dell'inesperienza e della fantasia, nella quale abbondano i sogni lieti, le immaginazioni piacevoli, le utopie seduttive e quelle intellezioni vaghe e perplesse che si differenziano dalle idee sostanziali, e discordano dalla natura effettiva delle cose create. La maturità è il periodo proprio della ragione e dell'esperienza; dalle quali abbiamo le idee vere e i fatti reali, cioè quanto si contiene di sodo e di positivo nel doppio giro degli esseri e delle cognizioni. La giovinezza si frappone tra le altre due età e partecipa dei pregi e dei difetti di entrambe. Non parlo dell'infanzia, che non ha uso di ragione; né della vecchiaia i cui principii si confondono coll'età precedente, ed è, come dire, una virilità diminuta e indebolita, che ha per fine la decrepitezza, cioè un regresso allo stato infantile; tanto che i due estremi della vita umana si somigliano per molti capi.</p>
<p>A queste tre epoche della civiltà e del sapere corrispondono tre spezie di senso scientifico e pratico; cioè il senso volgare, il retto e il comune<note place="foot"><p>Nella buona lingua italiana le voci <hi rend="italic">senso</hi> e <hi rend="italic">sentimento</hi> esprimono spesso la facoltà conoscitiva o l'atto suo, come <hi rend="italic">sentire</hi> è anche sinonimo di <hi rend="italic">sapere</hi>. Il derivativo <hi rend="italic">sensato</hi> suona eziandio <hi rend="italic">assennato</hi>, come <hi rend="italic">uomo di buon sentimento</hi> significa <hi rend="italic">uomo di senno</hi>; nelle quali locuzioni la voce <hi rend="italic">senso</hi> viene a sinonimare non solo col conoscimento, ma col diritto uso di esso.</p></note>. Il senso volgare coglie la parvenza anzi che la sostanza degli esseri; e così chiamasi, perché è proprio del volgo, il quale è la parte fanciulla delle nazioni, a qualunque classe appartenga. “<quote>L'universale degli uomini,” <seg type="inciso">dice il Machiavelli,</seg> “si pace così di quel che pare, come di quello che è; anzi molte volte si muovono più per le cose che paiono, che per quelle che sono</quote><note place="foot"><p><bibl><title>Disc.</title> I, 25.</bibl></p></note>.” E Dante insegna che “<quote>la maggior parte degli uomini vivono secondo senso e non secondo ragione, a guisa di pargoli; e questi cotali non conoscono le cose se non semplicemente di fuori</quote>;” laonde appartengono <quote rend="italic">alla puerizia non di etade, ma d'animo</quote>, della quale hanno tutti i difetti e l'incostanza specialmente. “<quote>Questi cotali tosto sono vaghi e tosto sono sazi; spesso sono lieti e spesso sono tristi di brevi dilettazioni e tristizie; e tosto amici e tosto nemici: ogni cosa fanno come pargoli senza uso di ragione</quote><note place="foot"><p><bibl><title>Conv.</title> I, 4.</bibl></p></note>.” Non bisogna però confondere il senso volgare col fallace, perché quello è naturale a tutti, questo è pur di una parte e porta seco una tortezza ingenita di giudizio. L'uno vede le cose come paiono: l'altro le altera e le mira a rovescio; onde questo può paragonarsi all'occhio infermo e viziato, quello all'occhio sano, ma senza l'aiuto e la disciplina del tatto, che ne compia e corregga le impressioni. Perciò laddove il senso volgare, emendato dalla sperienza e dottrina si trasforma in comune e poi in retto, il senso fallace non è suscettivo di ammenda e corrompe la scienza in vece di migliorarsene.</p>
<p>Il senso retto o diritto o buono che dir vogliamo è propriamente il senno dell'età adulta, e apprende la realtà effettuale degli oggetti, non l'apparenza e l'immaginazione di essi. L'apparenza risiede nella semplice correlazione delle cose colla sensibilità intrinseca od estrinseca; la quale correlazione occulta il vero essere di quelle, come sotto la scorza del sensibile si nasconde l'intelligibile. Il senso comune finalmente è un composto imperfetto dei due altri, e nelle notizie che egli porge, il vero essere degli oggetti si mesce colla loro sembianza; onde alberga in coloro che per gli anni o il senno giovaneggiano; e dicesi comune, perché il più degli uomini per difetto di natura o di educazione non giungono mai a quella maturità perfetta di spirito che è privilegio di pochi. Esso è pertanto il vincolo che stringe insieme la moltitudine così nei popoli e nelle altre aggregazioni particolari, come nel genere umano, e fa quasi di essa una persona unica. E in quanto partecipa del senso retto, e viene consentito e avvalorato dai pochi savi, che lo purgano dalla scoria, diventa opinione pubblica; la quale fu però da un antico chiamata <hi rend="italic">il senso del popolo</hi><note place="foot"><p>“<quote lang="lat">Populi sensus maxime theatro et spectaculis perspectus est</quote>.” (<bibl>Cic. <title>Ad Att.</title> II, 19.</bibl>)</p></note>. La quistione agitata più volte, se il senso comune sia il supremo criterio del vero, o si debba sottoporre alla ragione dei saggi, si risolve facilmente colla distinzione anzidetta; imperocché essendo quello un misto di retto senso e di volgare, che è quanto dire di ragione e di sensibilità o di fantasia, egli è soltanto legittimo giudicatorio in quanto tiene della potenza più autorevole. Solo il retto senso, cioè la ragione, è capace di cernere con sicurezza nei dettati del comun sentimento la verità sostanziale delle cose dalla loro specie ingannevole<note place="foot"><p>Gli antichi davano il nome di senso comune o <hi rend="italic">cenentesi</hi> a quel sentimento che riunisce in un solo gruppo le sensazioni particolari. La cenentesi perciò tramezza fra i sensi particolari degl'individui e il senso universale o comune, inteso secondo l'uso dei moderni. Imperocché raccozzando essa in uno le sensazioni varie del soggetto, è guidata dall'unità obbiettiva degli esseri, onde nascono le sensazioni, e importa conseguentemente un'apprensione obbiettiva di essa unità. La quale apprensione obbiettiva è appunto il senso comune o universale dei moderni, e specialmente della scuola scozzese.</p></note>. La scienza in universale corre pei tre gradi accennati, incominciando col senso fanciullesco e volgare, passando pel senso giovanile e comune, e riuscendo in fine al senso retto, proprio dell'età ferma. Questo corso è più o meno lento, secondo la natura degli oggetti, in cui versa, e quella dei popoli, presso i quali si opera. Laddove nell'antichità remota tutte le scienze erano bambine, molte di esse ancor oggi non sono uscite dei termini dell'adolescenza o giovinezza, come si raccoglie dall'incerto e dall'ipotetico che contengono; conciossiaché l'esame ed il dubbio contrassegnano il passaggio dal senso volgare al comune, e l'ipotesi è il conato di questo per trasformarsi in senso retto, da cui solo procede la vera scienza; dove che i suoi precessori non somministrano che una notizia conghietturale, cioè a dir l'opinione, per usare il linguaggio degli antichi. Il discorso dello spirito umano pei tre gradi conoscitivi vedesi chiaro nell'astronomia; la quale dai tempi antichissimi sino alla scuola alessandrina pargoleggia tra i fantasmi e le apparenze: si accosta al vero ed entra nella giovinezza con Ipparco, Tolomeo e i loro coetanei<note place="foot"><p>L'ingegno maschio e osservativo di Aristotile antivenne per alcune parti la scuola di Alessandria.</p></note>; e divien finalmente virile col Copernico, il Galilei e il Newton; per la cui opera vengono sbandite dal cielo le fallaci mostre del senso e i sogni dell'immaginativa. La prima età fu poetica e favolosa: la seconda ipotetica e conghietturale: la terza positiva, cioè sperimentale e calcolatrice; perché l'esperienza converte il fatto sensibile in obbiettivo e reale, che viene poscia innalzato dal calcolo a dignità d'intelligibile. In nessun ramo scientifico si vede così aperto come il comun senso dal retto si differenzi; imperocché i maggiori ostacoli che la costituzione copernicana del mondo ebbe a sostenere e a superare erano appunto dedotti dal senso comune, che protestò lungamente contro le nuove scoperte<note place="foot"><p>“<quote>Il buon senso c'era; ma se ne stava nascosto, per paura del senso comune</quote>.” (<bibl>Manzoni, <title>I promessi sposi</title>, 32.</bibl>)</p></note>.</p>
<p>Nondimeno al fine fu vinto; e la cognizione del cielo fu più felice di quella della terra tanto più vicina alla nostra apprensiva, e di quella dell'uomo stesso e del suo pensiero, che è pure la parte più intima di noi, e l'architetto universale della scienza.</p>
<p>Le dottrine politiche soggiacciono alle stesse vicende del sapere in universale; e siccome la civiltà, propriamente parlando, è la cognizione civile recata in azione e in consuetudine, così anch'ella corre un cammino proporzionato. Tanto che se si considera l'Europa rispetto al tempo, e se ne riscontra sommariamente l'antica colla media e la moderna età, si trovano effigiati nei tre periodi della vita europea quelli che distinguono la cultura e la vita umana<note place="foot"><p>Parlo dell'antichità europea, avendo risguardo alle schiatte celtiche e germaniche; giacché Roma antica rappresenta l'età virile di un progresso anteriore, in cui l'antica Grecia ellenica fece le parti della gioventù.</p></note>. Se poi la esamini in ordine allo spazio, conferendo fra loro le nazioni odierne più illustri (siccome per varie cagioni il loro corso fu dispari), raffigurerai l'indole e le fattezze dell'età tenera nell'Italia e nella Germania, presso le quali le utopie e i conati demagogici testé prevalsero per la comune inesperienza e imperizia dei democratici e dei conservatori; i quali volendo fare del giovane e dell'uomo in mostra, bamboleggiarono e rimbambirono in effetto. L'Inghilterra e l'America boreale sono ai dì nostri quasi il solo esempio di virilità civile, sia per l'esperienza politica, sia pel genio proprio degli abitanti. La Francia è men novizia che l'Italia, meno sperta che la Gran Bretagna: garzoneggia tuttavia, ma si matura; cosicché i progressi tumultuari e gli assunti regressivi possono nascervi, non attecchirvi, possono turbare e interrompere per poco d'ora, ma non ispegnere gli avanzamenti. E si noti come il grado di perizia è proporzionato al possesso e all'uso breve o lungo della vita pubblica; essendo che il tempo è condizione richiesta così a svolgere la natura, come a perfezionarla coll'arte. L'Inghilterra e gli Stati uniti per ciò primeggiano, che sono più o meno avvezzi alle instituzioni libere da oltre a due secoli. Viene appresso la Francia da più di dieci lustri entrata nel nuovo aringo; laddove l'Italia e la Germania, che ieri appena tentarono di rinascere, tengono l'ultimo grado, e son più prive che scarse di sapienza civile.</p>
<p>L'errore consiste nell'antiporre il senso volgare al senso retto, e quindi il chimerico al positivo, lo specioso al reale. E infatti, siccome non sarebbe errore, se non contraddicesse alla verità effettuale degli esseri, così non potrebbe sedurre alcuno, se non ne avesse la sembianza. “<quote>Appena,” dice il Segneri, “si può trovare uom più facile ad ingannarsi di chi nel formare i giudizi si governi dall'apparenza</quote><note place="foot"><p><bibl><title>Quares.</title> 38.</bibl></p></note>.” Lo sdrucciolo dell'errore è più che mai facile in politica, perché ivi la verità sostanziale delle cose è meno agevole a scoprire, atteso l'ampiezza, la profondità e l'implicazione del soggetto; come quello che abbraccia una copia inestimabile d'idee e di fatti svariati, minuti, sottili, quali sono le nature dei particolari uomini e la tela moltiplice del loro consorzio. Perciò non è da stupire se i principi e i popoli non ci sogliono far buona prova; se non molti dei primi somigliano a quel Ludovico, che <quote rend="italic">seguitò sempre più la sostanza che l'apparenza delle cose</quote><note place="foot"><p><bibl>Guicciardini <title>Stor.</title> I, 1.</bibl></p></note>, e pochi dei secondi ai Romani antichi, che <quote rend="italic">tenevano conto delle forze e non delle vanità dell'imperio</quote>&gt;<note place="foot"><p><bibl>Tac. <title>Ann.</title> XV, 31.</bibl></p></note>. E siccome ogni volta che sopra un punto qualsivoglia il falso e il vano ha vista di sodo e di vero, questo di necessità ha mostra di vano e di falso, gli spiriti superficiali e non superiori al tempo in cui vivono lo ripudiano senza esame. Di qui nasce che la verità vien combattuta a nome del comun senso, benché in effetto questo non le ripugni se non in quanto partecipa del volgare. Di qui anco procede che gli errori politici non sono perpetui; perché la ragione e più ancora l'esperienza scuoprono a molti lo sbaglio e li fanno ricredere. Ma questi disinganni individuali non profittano alla moltitudine e non prevalgono nell'opinione, se non a poco a poco; onde i popoli sogliono discorrere per una seguenza di concezioni diverse, che si succedono di mano in mano, e che se bene sono fallaci, si vanno però accostando al vero, perché via via sormonta il sentimento della realtà e scema il prestigio delle somiglianze. Così l'opinione pubblica procede di bene in meglio, e col decrescere della cognizione ipotetica e chimerica aumenta la scientifica e pratica; salvo che certi spiriti torti ovvero ostinati mai non si convertono; e trovando seguaci nei loro simili, le sette sofistiche possono essere eterne. E veramente la buona politica ha le sue eresie e scisme non meno che la religione; e siccome gli eretici e scismatici della fede si scostano dalla tradizione cattolica, così quelli della civiltà si dilungano dal senno universale. Gli uni e gli altri son negativi, infecondi e destituiti di accorgimento nel sentire e nell'operare, perché si discordano dal corso progressivo delle idee comuni e dal carattere proprio dei luoghi e dei tempi. Ma prima che i molti e i più si ravveggano, la verità insegnata dai pochi, avendo faccia di menzogna, desta la meraviglia; e non che essere voluta credere, spesso viene derisa, sotto nome di paradossa. E la turba le contrappone a guisa di oracoli alcuni pronunziati falsi, ma speciosi, che regnando ancora universalmente, ottengono cieca fede, son ricevuti e tramandati dall'educazione e dalla consuetudine, senza che cada in mente ai volgari di metterli in dubbio e recarli ad esamina.</p>
<p>Da questi falsi aforismi nacquero gli errori dei governi e delle parti in Italia, e l'impresa recente per liberarla andò in perdizione. Se niente può ristorarci del danno, giovi almeno ad alleviar la vergogna il notare che per lo più cotali dottrine non sono di origine nostrali. Né con ciò voglio dire che non ci sia anche del nostro, quasi che gl'Italiani abbiano il dono e il privilegio dell'inerranza. Ma quando essi secondano la propria natura, errano forse meno degli altri, perché la tempera dell'ingegno e dell'animo loro è più comprensiva e dialettica. L'errore è sempre parziale, e consiste nell'avvertire un solo aspetto delle cose, credendo di squadrarle da ogni lato e che la parte sia il tutto. Nel che versa eziandio l'apparenza; imperocché il sensibile esprime una verità relativa, che si falsifica ogni qual volta convertesi in assoluta. Il ristabilire pertanto l'italianità dei pensieri è il modo più acconcio a conoscere i falsi apoftegmi politici e ad espugnarli.</p>
<p>Giova anco il risalire alla loro fonte, perché essi derivano quasi tutti da un capo sommario e fondamentale. Se mi è lecito l'usare una formola antica, ma espressiva, che ha il merito di rannodare gli errori pratici alla speculazione e le opinioni coetanee a quelle dei bassi tempi, io dinoterei questo principio dell'odierna sofistica statuale colla parola di nominalismo civile<note place="foot"><p><bibl>Cons. <title>Primato</title>. p. 21, 22.</bibl></p></note>. E veramente la buona politica, come la filosofia soda, risiede nel realismo, intendendo per esso quelle dottrine, che pigliano per base e per norma la realtà e obbiettività delle cose. Ma nel giro degli esseri finiti la realtà varia in gran parte secondo i luoghi ed i secoli; e la mutazione nasce dal progresso degl'individui e dei popoli; mediante il quale i bisogni che prima erano negletti vengono soddisfatti di mano in mano; e altri ne sottentrano che necessitano nuovi instituti e nuovi ordini. Imperocché l'essenza e la perfezione del vivere cittadinesco consiste in due cose, cioè nei bisogni (sì materiali che immateriali, sì individui che comuni) e nella soddisfazione loro; che è quanto dire nelle potenze e negli atti sociali. La soddisfazione è la felicità; la quale non può stare senza il bisogno, come il piacere non può darsi senza la privazione. Il bisogno non appagato è dolore; e senza fiducia di appagamento, miseria e disperazione; ma compagnato da tal fiducia diventa stimolo efficace di progresso civile. Il compito della civiltà consiste nel destare nuovi bisogni (il cui germe è riposto nella natura intrinseca dell'uomo e del mondo) e nel contentarli successivamente. Quando un popolo ha bisogni vivi e gagliardi a cui gli ordini presenti non provveggono per impotenza o per malvolere e imperizia di chi regge, la rimozione di tale ostacolo diventa il primo bisogno; e quindi nascono le rivoluzioni. A molti bisogni sociali ha posto compenso la moderna cultura; e pogniamo che non sieno ancora soddisfatti pienamente (come l'imperfezione è inevitabile nelle cose umane), il bene che si è conseguito porge fiducia che il meglio sia per aversi dal corso naturale delle instituzioni e del tempo. Ma il negozio corre altrimenti intorno a quei bisogni, a cui si attraversano gl'interessi faziosi dei pochi; e che manifestati più volte e in mille modi ma sempre inutilmente, accendono vie più le brame e stancano la pazienza dei popoli. Nel conoscere questi bisogni e nel cercare il modo di provvedervi efficacemente consiste il realismo politico; a cui si oppone il nominalismo, che trascurando le necessità reali, e studiando invano di soffocare insino al desiderio, sostituisce loro astrazioni vane o promesse assurde. Chiamo promesse assurde quelle che mirano a suscitare bisogni fattizi, e che non possono adempiersi secondo le leggi immutabili delle cose; e astrazioni vane quelle che non esprimono una realtà, ma certi idoli fantastici, i quali traggono il loro prestigio dall'ignoranza e dall'opinione.</p>
<p>Tre sono i bisogni principali dell'età nostra, cioè il predominio del pensiero, l'autonomia delle nazioni e il riscatto della plebe, che è quanto dire del maggior numero. Il primo e l'ultimo di questi beni si riferiscono ai due estremi della società (tenendosi dall'ingegno il sommo e dalla rozza plebe l'infimo grado) e si rannodano insieme per opera del secondo, nell'unità del popolo e nella persona o vogliam dire individuità nazionale. Ora questo triplice bisogno del nostro vivere politico, non che essere soddisfatto, fu sempre crudelmente deluso negli stati eziandio più culti e liberi di Europa; e come incominciò a farsi vivo ed urgente presso a poco col secolo, così i capitoli del quindici furono sovrattutto ordinati a impedirne l'adempimento. Imperocché la pratica governativa che venne non mica introdotta (essendo assai più antica) ma avvalorata da quel patto ha per supremo intento di escludere l'ingegno dall'indirizzo delle cose coi privilegi della nascita o del censo; di smembrar le nazioni coll'aggregamento e la separazione arbitraria dei territori; e di opprimere la plebe col monopolio delle cariche, degli utili e degli onori civili. Quindi, come ogni bisogno veemente e non pago è un fomite incessante di mutazioni, nasce lo stato incerto e torbido di Europa. La quale fu prima agitata da rivoluzioni politiche, che miravano all'acquisto dei due primi beni; ed è ora minacciata dalle economiche che aspirano al conseguimento dell'ultimo; qual fu la mossa francese del quarantotto, che riassunse il carattere dei rivolgimenti passati e antivenne quelli degli avvenire. La politica dei nominali è dunque rivoltosa per natura, poiché tende a perpetuare le rivoluzioni e rendere impossibile la quiete europea. Che se la sua radice principale è l'egoismo dei principi e delle classi agiate; questo certo non potrebbe sedurre i buoni, se non fosse ammantato e coonestato da una falsa scienza, cioè da quel nominalismo politico che dicevamo. Se non che questo nominalismo suol pigliare molte forme diverse; perché se bene coloro che lo professano si accordino a disconoscere la triplice realtà suddetta, non tutti però la frantendono alla stessa guisa. Anzi spesso il modo degli uni contraddice a quello degli altri; come si vede ragguagliando i conservatori coi democratici; tanto che egli basta l'unire insieme le opposte sentenze e correggere le une colle altre, chi voglia avere una dottrina positiva e compiuta da ogni parte. Pigliamo un saggio di cotali falsi aforismi, mettendo brevemente in sodo le verità correlative, e avendo l'occhio principalmente a quei capi che contribuirono più di tutti a sviare e porre in fondo il Risorgimento italiano.</p></div2>
<div2>
<head>CAPITOLO SESTO<lb/>
DELLE FALSE DOTTRINE DEI CONSERVATORI</head>

<p>La politica professata dal maggior numero dei conservatori è meglio una pratica empirica che una teorica. Insegnata dal senso volgare, viene trasmessa di mano in mano dai governanti, approvata dai mediocri, avvalorata dall'esempio, ribadita dalla consuetudine di alcuni ordini cittadineschi. Altri potrebbe crederla recata in arte da quegli statisti che alcuni anni sono fiorivano in Francia sotto nome di <hi rend="italic">dottrinali</hi>, se i costoro dettati in gran parte non ripugnassero alla pratica di cui ragiono. La quale non può aver dottrina; stante che uno de' suoi vizi principali è appunto la noncuranza e la sprezzatura della teoria universalmente e della scienza. Ben è vero che il suo genio si riscontra per molti capi con quello del dominio assoluto e quindi coi placiti degli autori che lo accarezzano; convenendo l'uno e l'altro nell'astiare i progressi e preporre alla ragione l'usanza e la tradizione. Ma come cosa tutta empirica, ella si diletta più di fogli che di libri; e giovarono ad accreditarla alcuni celebri diari e mensuali francesi, che spacciandosi per liberali e conservatori insieme, ottennero autorità grande nelle varie parti di Europa e riuscirono a persuadere le loro massime, insinuandole per via di critica o di apologetica governativa. I consigli di costoro ebbero non poca parte nei falli che scalzarono e precipitarono in Francia due monarchie potentissime e condussero la nostra Italia alle presenti miserie. Essi celebrarono la stolta politica che c'immolava all'imperatore, e attraversando le riforme, dava forza agl'immoderati. Promossero la mediazione anglofrancese, la spedizione di Roma, la pace ignobile di Milano: lasciarono perire i patti rogati, risorgere e scapestrare il dominio ecclesiastico, infierire il Borbone di Napoli, e l'Austria padroneggiare due terzi della penisola. A tanti scandali non mossero una voce di rammarico e di querela; dove che sono pieni di eloquente iracondia contro il Piemonte ogni volta che non va ai versi dell'Austriaco e veggono a malincuore che il foro ci sia sottratto all'ingerenza dei sacerdoti. I consigli e anco le rimostranze dei conservatori forestieri ci sarebbero di profitto e verrebbero accolte con gratitudine, quando fossero accompagnate da due condizioni. L'una, che si porgano con riserva e modestia; l'altra, che muovano da buone informazioni e da prudenza civile. Ma se altri con poca o niuna notizia del nostro paese, ci vuol fare il maestro addosso e tratta l'Italia quasi a modo di provincia suddita, noi saremo escusati di non dar retta alle sue ammonizioni, anzi di ricordargli il precetto di un grande antico a proposito dei forestieri che s'ingeriscono nelle altrui faccende<note place="foot"><p>“<quote lang="lat">Peregrini autem et incolae officium est, nihil praeter suum negotium agere, nihil de alieno anquirere, minimeque in aliena esse republica curiosum</quote>.” (<bibl>Cic. <title>De off.</title> I, 34.</bibl>)</p></note>.</p>
<p>Ma essendo i più degl'Italiani disusati da tal cautela, e poco solleciti del patrio decoro, le massime di fallace conservazione che prevalsero presso di noi nei giornali e nella pratica uscirono quasi tutte dalla detta officina. Il che io noto affinché si sappia che gli errori dei conservatori italiani non sono meglio erba dei nostri orti che i traviamenti di un altro genere. Il perno del loro nominalismo politico consiste nel disconoscere il valor del pensiero, che è pure la realtà suprema e la prima molla dell'universo. Il pensiero è la vena delle idee, da cui deriva l'opinione pubblica; la quale è la somma delle idee pervenute più o meno nei molti a riflessivo esplicamento. Ora l'opinione pubblica è la sovrana regolatrice della vita civile e la <hi rend="italic">regina del mondo</hi>, come uno scrittore nostrale citato da Biagio Pascal<note place="foot"><p>Nei <title>Pensieri</title>.</p></note> la chiamava in un tempo, che era tuttavia assai meno potente che non è oggi. Dall'opinione procede il buon uso della forza e l'efficacia dei fatti; i quali sterili e vani per se stessi, diventano fecondi e fruttuosi, ogni qualvolta dalle idee s'informano e loro ubbidiscono. Dall'opinione proviene altresì l'efficacia dell'arte, che non è più valida della forza se dalle idee si discompagna. Falso è dunque l'aforismo prediletto dei conservatori, che <quote rend="italic">il mezzo più efficace per mantenere gli stati risiede nella polizia inquisitoria</quote><note place="foot"><p>I moderni danno il nome di <hi rend="italic">polizia</hi> semplicemente a quella sindacatura spesso clandestina e subdola che dalle spie e dai birri si esercita; la quale in alcuni luoghi con antifrasi ancor più singolare chiamasi <hi rend="italic">buon governo</hi>. Laddove in origine la detta parola significava il magistero dello stato in universale e accennava in ispecie alla parte più nobile degli ordini pubblici. L'abuso odierno di tali voci indica il tralignamento dei concetti e della pratica, e viene in sostanza a significare che oggi la forza e la frode sono considerate come il fiore del governo, e la <hi rend="italic">polizia</hi> degli sgherri come il nervo della <hi rend="italic">politica</hi>.</p></note>, <hi rend="italic">nelle corruttele e nella milizia</hi>; il che torna a riporre con Tiberio<note place="foot"><p><bibl>Tac. <title>Ann.</title> IV, 30</bibl></p></note> e Giuseppe di Maistre<note place="foot"><p><title lang="fre">Soirées de Saint–Pétersbourg</title>.</p></note> il presidio della società nelle spie e nel carnefice. La vigilanza, le armi, le pene usate con senno e come rimedi ausiliari conferiscono alla tranquillità pubblica, ma non bastano a produrla, senza il favore dell'opinione sola atta a proteggere il governo contro le parti. Imperocché quando i rettori alienano da sé l'opinione pubblica, le sette se ne impadroniscono, diventano più forti di quelli e possono turbare e rivolgere lo stato a lor piacimento. E benché le loro mire sieno oblique, malevole, ingiuste, esse si studiano di occultarle, orpellandole con false mostre di sensi nobili e cittadini. Il che non inganna alcuno, finché i governanti praticano in effetto quella generosità che i faziosi protestano in parole; ma riesce a meraviglia nel caso contrario, perché il pubblico deluso da chi regge e sdegnato de' suoi portamenti, presta facile orecchio e volge il favore a quelli che gli sono avversi. Leggendo attentamente le istorie si trova questo essere il principio di tutte le rivoluzioni; le quali divengono insuperabili allorché la grazia dell'universale dal governo trapassa alle fazioni, e impossibili quando ciò non ha luogo. Perciò chi voglia ordinare o mantenere uno stato dee porre il suo fondamento nel torre e preoccupare alle parti i colorati pretesti con cui esse sogliono combatterlo e coonestare le proprie ambizioni.</p>
<p>L'effettuazione graduata delle idee nel civile consorzio è il progresso, di cui l'uomo è vago e bisognoso oltre modo, atteso la legge di perfettibilità che governa la sua natura. Perciò s'egli è vero che l'opinione pubblica vuole la preservazione dello stato, non è men certo che presso i popoli colti essa l'intende e la vuole in guisa che non pregiudichi al perfezionamento. Quando il senno conservativo si sequestra dal progressivo, perde il suo credito nella moltitudine e le toglie ogni fiducia verso coloro che lo mettono in opera; i quali privi di tale aiuto, camminano a un termine contrario a quello che si propongono. E non è meraviglia; conciossiaché negli ordini politici come nei mondiali la conservazione è continuata creazione: creare per l'uomo è svecchiare e trarre in luce i germi reconditi. Il nuovo preserva l'antico col rinfrescarlo e ringiovanirlo; imperocché in ogni antichità si trovano dei vecchiumi, cioè delle parti morte che ne soffogano e ammorbano le vive, come il secchericcio che ingombra gli alberi e pregiudica alle nuove messe. Laonde come questi si rimondano per impedire che muoiano o steriliscano, così ogni antico instituto che abbia ancora del vivo vuol essere ammodernato e purgato per conservarlo. Egli è dunque fallace quest'altro apoftegma che a <hi rend="italic">preservare gli stati vacillanti e combattuti dalle parti, bisogna differire i progressi e rimettere le anticaglie</hi>. Laddove la storia dimostra che le riforme ragionevoli sono il solo spediente acconcio a ovviare le irragionevoli e debilitare le sette che le favoreggiano. Coloro che oggi governano la Francia, in vece di apprendere dai lor precessori che l'inceppare la stampa, ristringere la rappresentanza, ostare alle riforme amministrative, legali, economiche, riesce a rovina, non a salute, tennero la via medesima, e oggi cominciano ad accorgersi che loro sovrasta lo stesso esito; avvalorando la parte democratica e rendendola invitta, in vece di torle il credito e le forze. Tanto più che non paghi di peggiorare gli abusi, ravvivano i rancidumi; imitando la prudenza di un architettore che per assodare una fabbrica rifatta e mal ferma, caricasse il suo tetto colle macerie del vecchio edifizio<note place="foot"><p>Questo senno fallace è cagione che i conservatori italiani non facciano per ordinario miglior prova dei francesi. Uno di essi scriveva non è gran tempo che in ordine all'Italia “<quote>la conservazione stà divisa in due grandi parti o fasi: in quella che la mantiene salda ed immutabile quando freme all'intorno l'uragano politico; ed in quella che le lascia il passo alle savie e graduate riforme quando l'uragano è cessato. Il nostro giornale stette energicamente avviticchiato alla prima parte di essa in tempi ne' quali l'edifizio sociale non permetteva si toccasse al menomo de' suoi ciottoli senza pericolo di vederlo rovinare... Cessato l'uragano, venne l'ora della seconda fase della conservazione: e quella stessa energia colla quale avevamo propugnato l'ordine mischiandolo in misura che a noi parve giusta di prudenza, l'impiegammo nel consigliare ed eccitare le riforme</quote>.” (<bibl><title>Il Risorgimento</title>, Torino, 9 luglio 1850.</bibl>) Il principio e l'applicazione che ne fa lo scrittore si dilungano ugualmente dal vero. Tanto è lungi che quando l'uracano <hi rend="italic">freme</hi> e le riforme si debbano indugiare, queste son necessarie a impedire che non prorompa. Se Luigi Filippo avesse assentito alla riforma elettorale mentre l'uracano <hi rend="italic">fremeva</hi> in Parigi, egli non avrebbe perduto il regno: la concessione fu inutile perché differita sino al giorno, in cui l'uracano era già scoppiato. In quest'ultimo caso le condiscendenze non riescono, perché estorte, secondo il noto avviso del Machiavelli. Ma niuno esempio è più calzante al proposito che quello del Piemonte. Il quale dopo la rotta di Novara seguì per alcuni mesi lo stile dei conservatori d'oltremonte e non fece altro effetto che di accrescere l'animosità delle parti e l'inquietudine del paese. Ma quando entrando per una via migliore, provvide con acconcia legge all'uguaglianza civile e abolì l'abuso anticato del foro sacerdotale, egli si conciliò tutti gli animi liberali e acquistò una forza di cui dianzi mancava. Che se a questa o ad altra riforma si fosse posto mano sin da principio, si sarebbe schivato più di un inconveniente; né l'Azeglio avrebbe dovuto sciogliere la vecchia camera e ricorrere con cattivo esempio alle minacce e al timore per averne una nuova più docile ai governanti. Per ultimo allorché fu proposta la Siccardiana, l'uracano non che allentare, era nel suo colmo; giacché appunto in quei giorni cominciò col ristauro papale e il regresso dell'altra Europa la diffusione rapida delle idee democratiche per ogni dove. Cosicché se la massima prelodata fosse giusta, il governo subalpino avrebbe eletto il punto meno opportuno alla nuova legge.</p></note>.</p>
<p>Il porre la cima della saviezza governativa nella resistenza e nell'ampliare la balìa di chi regge a spese della libertà pubblica, è uno di quegli errori che nascono dalla falsa sembianza delle cose e dall'antiporre il senso volgare al senso retto. Pare a prima vista che quanto si toglie ai cittadini torni in profitto di coloro che comandano, come se quando si acquista un po' di forza materiale, ma si scapita di benevolenza, non sia maggiore il danno che il guadagno. La resistenza è per se stessa negativa e quando è sola non si distingue dalla retrocessione, perché le cose umane essendo in continuo moto, chi non va innanzi, dietreggia. Certo è debito il contrastare alle opinioni false, alle utopie nocive, alle sette intemperate; ché il progresso voluto da queste è sovente un regresso. Ma in qual modo fronteggiarle? Contrapponendo le idee sode alle vane astrattezze, la realtà alle chimere, il vero alle fallaci preoccupazioni; accelerando le buone riforme per porre un argine alle cattive. Perciò la resistenza non è savia, se non è accompagnata dalla condiscendenza. Contro il parere di molti io ravviso più in questa che in quella il contrassegno del vero uomo di stato; giacché a resistere ciascuno è buono, bastando a tal effetto la vanità e l'ostinazione. Le quali parti possono nei valenti assai meno che nei mediocri, come quelli che sforniti di acume antiveggente non conoscono i pericoli e i mali che sovrastanno. Laddove il cedere a proposito è privilegio di pochi; e se nella storia abbondano gli esempi di stolide e funeste pertinacie, rari sono quelli di sapiente arrendevolezza. Un solo paese cristiano ne porge molti, cioè l'Inghilterra; dove alla nostra ricordanza Roberto Peel salvò due volte la patria e acquistò meritamente gran fama di politico, non col resistere, ma col cedere al voto pubblico; e se il signor Guizot l'avesse imitato, il suo re ed il regno non sarebbero periti<note place="foot"><p>Chi crederebbe che la Turchia possa essere ai governi del nostro continente il miglior modello dopo l'Inghilterra di quella savia politica conservatrice che consiste nelle condiscendenze opportune e nelle riforme? E pure il fatto è certo; e niuno l'ha posto in miglior luce di Vittorio Morpurgo in un articolo testè divulgato (<bibl><title lang="fre">La Presse</title>, Paris, 21 juin 1851</bibl>). Il Morpurgo è uno di quei valorosi Italiani che per ragion di studi, di vita e di cittadinanza appartengono insieme all'Italia e alla Francia e sono quasi un vincolo tra le due nazioni.</p></note>. Ma non è da stupire che questa dote sia rara, perché presuppone una notizia esatta degli uomini, delle cose e dei tempi, vale a dire quel realismo, che è la cima della scienza civile. Nel quale accompagnato dall'energia richiesta ad usarlo, stà il valore dello statista. I rettori deboli e mal pratici, adoperando la caparbietà, la corruzione, la forza per comprimere i voti pubblici, si stimano a torto energici, stante che l'energia loro, contrariando alla natura, non fa effetti che durino. In politica, come negli altri ordini di cose, non si riesce col far contrasto alla ragione e alla natura, ma solo col secondarle. Chi va a ritroso dell'acqua e del vento in poco d'ora si stanca; e crescendo la foga di quelli, il braccio del remigante è vinto dal sopraccapo.</p>
<p>Da queste considerazioni affatto generiche giova il discendere ad alcuni particolari di maggior momento. Fra le idee che campeggiano presso i popoli moderni e cristiani e hanno un'efficacia più universale, si debbono annoverare quelle di amore, di giustizia, di misericordia verso i poveri e gl'infelici; le quali rispondono a un fatto e ad un bisogno della civil comunanza. Il fatto si è che la plebe, cioè quella parte dei cittadini che adempie il compito più necessario e faticoso del convitto umano, è quasi priva dei beni e dei vantaggi che ne derivano. Il che in prima è contrario agl'interessi medesimi dello stato e della cultura, quando la plebe ineducata è come una reliquia di barbarie e di medio evo accampata nelle città e nelle ville. Essendo priva di cognizioni per difetto di tirocinio, scarsa di concetti onorati perché avvilita dal disprezzo, e spesso manchevole del necessario, non che del superfluo, ella è fonte di sommosse nei tempi torbidi e di delitti nei quieti; e quasi il semenzaio di quelle classi misere che vivono della roba d'altri, di sangue, di vitupero. L'abbiezione e l'infelicità in cui giace è inoltre un'ingiustizia solenne, perché distruttiva della parità e fratellanza naturale degli uomini. È una brutta e vile ingratitudine; quando la vita e il fiore degli stati provengono principalmente dal basso ceto, che protegge col suo braccio gli oziosi e i godenti, li nutre e conserva co' suoi travagli, gli adagia ed abbella co' suoi sudori. E per ultimo è un'empietà snaturata; conciossiaché la borghesia che oggi prevale uscì dal minuto popolo, ed è quasi una plebe nobilitata o vogliam dire un patriziato plebeio; cosicché attraversandosi al salire degl'infimi, ella fa buona una pratica, che se prima fosse invalsa, l'avrebbe spenta nella sua cuna. Onde a lei pure si adatta la divina parola: <quote rend="italic">Onora i tuoi genitori , se vuoi vivere a lungo sopra la terra</quote>; imperocché il ricco che disama e non cura il povero è come il figliuolo che batte gli autori de' suoi giorni; e le classi incorrono nella stessa pena degl'individui. Forse il presagio non comincia a verificarsi? Borghese ricco e superbo, ricordati la divina minaccia: pensa che il tuo padre è il popolo umile e faticante; tua madre, l'abbietta e dispregiata plebe.</p>
<p>Il fatto poi è divenuto ai dì nostri un bisogno civile. In tutti i tempi il tapino e lo sventurato desiderarono compenso e rimedio alle loro miserie; ma di rado in addietro pensavano a cercarlo nel rifacimento dei pubblici ordini; dove che oggi nei paesi più culti la moltitudine non solo ha una coscienza più viva del suo mal essere, ma è persuasa che tocchi alla società il medicarlo. Sicché le rivoluzioni odierne non sono pure politiche come per lo innanzi, ma hanno uno scopo economico; e pel fomite che le suscita sono le più reali di tutte. Laddove le rivoluzioni politiche vengono prodotte e governate da astrazioni, o concetti schiettamente razionali; quelle dell'altra specie si radicano in un fatto vivace, sensibile, palpabile, qual si è l'infelicità della plebe e il suo bisogno di redenzione. E hanno questo carattere per due ragioni principali. L'una, che la civiltà, mediante la stampa e i giornali, è penetrata nel popolo quanto è necessario ad accrescere il sentimento de' suoi mali e il desiderio di riscattarsene. L'economia pubblica nata di fresco, movendo gl'ingegni a meditare sulla più acconcia partizione delle ricchezze, fece agli uni scoprire la piaga, indusse altri a cercare i rimedi talvolta con zelo più generoso che cauto; onde nacquero certe dottrine, che entrate nella moltitudine ci fecero quell'effetto che farebbe una pioggia di razzi caduta in una polveriera. L'altra causa è il corso e il naturale esplicamento delle idee cristiane. Imperocché l'evangelio fu non già l'inventore, ma il perfezionatore e l'interprete di un'economia nuova; e insegnolla come un debito privato di misericordia anzi che pubblico di giustizia. Ma siccome ogni idea morale e religiosa tende a pigliar corpo nel consorzio civile, e questo non è in sostanza che la propaggine dell'individuo e l'ampliamento della famiglia, così ciò che era privato, individuale, domestico nelle origini del Cristianesimo, tende in processo di tempo a diventar pubblico e comune; e quello che era soltanto debito morale, carità, beneficenza, dee trapassare, per quanto è possibile, in ragion politica, giustizia e civiltà. L'economia pratica che oggi regna essendo adunque in disaccordo col bene del maggior numero e colle leggi dell'evangelio, e la plebe essendo consapevole di questa contraddizione riconosciuta in cuor loro da quei medesimi a cui profitta e abborrita dai generosi, il desiderio di nuovi ordini terrà l'Europa in tempesta, finché non sia appagato nei termini ragionevoli.</p>
<p>I conservatori per isbandire le utopie dannose che si spacciano in questa materia, s'ingegnano di mantenere e perpetuare il male che ne è l'origine. Sapienza simile a quella dei governi assoluti, che ricusando di temperare il proprio potere, non che fermare il torrente democratico lo resero insuperabile. Medesimamente chi ripugna alle riforme, prepara e necessita le rivoluzioni economiche: chi non consente a spropriarsi dei privilegi, corre il pericolo di veder manomessi i diritti; e per cansare un ordine nuovo e spiacevole apre il varco a disordini infiniti. Dico spiacevole, perché non si può provvedere al bene dei molti, senza qualche perdita dal canto dei pochi; e le rinunzie anche menome non gustano alla cupidigia. Cosicché l'egoismo di certe classi è il principale, anzi l'unico nemico delle riforme di cui ragiono. Se non che il diffalco dee recarsi a guadagno quando è largamente ristorato dagli effetti; e la generosità nel nostro caso, riducendosi a un giusto computo dei propri interessi, dovrebbe nascere dalla filautia medesima, se questa fosse oculata dell'avvenire. Imperocché il bene sovrano del vivere sociale è la sicurezza, che non si accorda col timore incessante di rivoluzioni agrarie e sanguinose; il quale, incagliando i traffichi e gli artifizi, nuoce da un lato all'opulenza anche dei pochi assai più che non le giova il resistere ai cambiamenti opportuni.</p>
<p>Ma l'egoismo è cieco, ostinato, e né le ragioni né l'esperienza vagliono a farlo rinsavire e ricredere. Pareva in sulle prime che la rivoluzione francese del quarantotto dovesse aprir gli occhi ai conservatori, dove che non fece altro che aggiunger loro una benda. Benché abbiano toccato con mano che né l'arte né la forza valsero a prevenire una sollevazione mossa da principii nuovi e allora deboli, egli si affidano di poterli spegnere ora che son più diffusi, e che il popolo è conscio di ciò che può, avendo messo a terra una signoria che invitta si riputava. Ecco che i moltiplici spedienti messi in opera da due anni con assidua perseveranza non ebbero altro effetto che di propagare in tutta la Francia le idee e le voglie novatrici della metropoli. Cotalché se i casi passati dimostrano che le rivoluzioni civili sono difficili a impedire, la fresca esperienza, le disposizioni presenti e il raziocinio insegnano che le economiche sono impossibili a ovviare se non rimovendo le cause che le partoriscono. E in vero le prime, mirando all'acquisto di certi beni più intellettivi e morali che sensati, e talvolta più apparenti che effettivi, si capisce come possano essere distornate e anche superate, perché la plebe costretta di procurare indefessamente le necessità della vita, dimentica di leggieri (passata l'effervescenza), le idee astratte e la politica, e se non vince la prova con un primo impeto, può stancarsi di proseguirle. Laddove questo non ha né può aver luogo in ordine alle seconde. Il bisogno che le necessita non ha respiro né tregua: è uno sprone, uno stimolo, un pungolo incessante; tenuto vivo e presente dalle continue privazioni e dal dolore: avvalorato dal confronto della propria miseria colla felicità degli altri: ricordato a ogni istante dal duro covile, dal fetido albergo, dal pane scarso e dalla fame, dal lavorare arrangolato, dai patimenti e dai gemiti della moglie, dei figli e degli altri cari. “<quote>Le cose che hanno in sé utilità,” <seg type="inciso">dice il Machiavelli,</seg> “quando l'uomo ne è privo, non le dimentica mai, ed ogni minima necessità te ne fa ricordare; e perché le necessità vengono ogni giorno, tu te ne ricordi ogni giorno</quote><note place="foot"><p><bibl><title>Disc.</title> III, 23.</bibl></p></note>.” La riforma economica è dunque uno di quei concetti che entrati una volta nella mente di un popolo, non ne escono prima che sieno effettuati. Si aggiusti, verbigrazia, chi può nell'animo che venticinque e più milioni di Francesi, consci del loro numero, delle forze, delle miserie, dopo di aver cacciata tutta quanta una prosapia di principi, abbattuto il trono e fondata una repubblica, per migliorare lo stato proprio; ne depongano il disegno e la speranza e si rassegnino a veder le ricchezze, il credito, la potenza, gli onori, i piaceri, le delizie, le pompe possedute e usate a lor danno da uno spicchio della nazione. Non chieggasi ai popoli culti una pazienza che sarebbe stupida o santa; quasi che sieno insensati più dei negri d'Affrica o eroici come i martiri cristiani.</p>
<p>Questo avvenimento è tanto più fatale quanto che la plebe propriamente detta (che pur è il maggior numero) non è sola a desiderarlo. La secondano più o meno i minuti borghesi per interesse, i savi per antiveggenza di più gravi mali, i bennati e magnanimi (dei quali per buona sorte non è spento il seme) per religione, umanità e giustizia. Ora da un lato queste tre classi, e massime le due prime, ingrossano di mano in mano che la civiltà progrediente diffonde i sensi elevati, aumenta la previdenza, e unisce i minori popolani al ceto infimo; atteso che il monopolio politico ed economico tendendo ad accrescere il cumulo dei capitali, fa sì che i borghesi di bassa taglia partecipano per molti rispetti alle condizioni della plebe assai meglio che ai privilegi dei facoltosi. Dall'altro lato esse inclinano a temperare il moto e ad impedire che le riforme trascorrano oltre i limiti dell'equo e del ragionevole. Cosicché sarebbe piano ai governi continentali il riparare coll'aiuto di tali classi ai disordini avvenire; imitando la prudenza britannica, che non solo in questo proposito, ma intorno alla schiavitù coloniale e ad altri capi seppe condiscendere in tempo al voto pubblico ed ebbe agio di moderarlo.</p>
<p>Ma egli è vano lo sperar tanto senno da coloro che ripetono e celebrano come un aureo dettato questa sentenza di un oratore spagnuolo, che “<quote>quanto più i tempi sono propensi alle cattive riforme economiche, tanto più i governanti debbono guardarsi di dar opera alle buone</quote><note place="foot"><p>Donoso Cortes nel suo discorso dei 30 di gennaio del 1850 al parlamento spagnuolo.</p></note>.” La più volgare esperienza attesta quanto sia folle e rovinosa questa politica; la quale attraversandosi al torrente in vece di spianargli il letto e indirizzarne il corso, è il modo più sicuro di far che trabocchi ed inondi con impeto insuperabile. Vero è che l'autore dell'aforismo consiglia per rimedio la religione. Ma siccome le credenze per mala ventura sono affievolite nei più, la religione è uno di quei rimedi che abbisognano essi di medicina. Rimettetela in vigore. Ottimo consiglio; ma oltre che ci vuol tempo, e che non bastano a tal effetto i cappuccini né i Gesuiti né i cardinali; questo è uno di quegli uffici che non toccano allo stato; il quale ogni volta che s'intromette delle cose sacre, le guasta vie meglio, in vece di racconciarle. Ci provvegga la chiesa, a cui incombe tal carico. Benissimo; ma anche la chiesa è un difensivo che oggi pur troppo ha mestieri di essere difeso; e quindi non basta a sostegno di ciò che crolla e periclita. Verrà tempo (giova sperarlo), in cui la religione e la chiesa rifioriranno; ma esso è ancora lontano, e in questo intervallo il loro aiuto non basta agli stati vacillanti. Coloro che si contentano di tali spedienti si ravvolgono in un circolo vizioso; non avvertendo che quella religione a cui chieggono la salvezza temporale del mondo, mentre perde ogni giorno del suo imperio sugli animi e sugli intelletti, alcuni secoli sono, regnava incontrastabilmente su tutta Europa; aveva l'assenso universale; e tuttavia non poté impedire che le cose divenissero di mano in mano allo stato, in cui sono oggi. Ora se ella non fu in grado di antivenire i principii e l'aumento del male, quando era potentissima, come potrà farlo ora, che i veri credenti sono pochissimi e che quello è cresciuto fuor di misura e cresce continuamente? Egli è questo come volere che un infermo attempato ringiovanisca per guarire: il rimedio è di gran lunga più difficile della guarigione. La maggior prova d'incapacità pratica che possa dare un politico si è quello di proporre al conseguimento di un fine certi mezzi più ardui del fine medesimo; e il signor Cortes imita sottosopra Giuseppe di Maistre che suggeriva d'instaurare l'onnipotenza papale dei bassi tempi per mettere un argine al moto intellettuale e popolare di Europa<note place="foot"><p><bibl>Maistre, <title lang="fre">Lettres et opuscules inédits</title>, Paris, 1851, pass.</bibl>.</p></note>.</p>
<p>Nel testo non pare che il prelodato oratore faccia gran fondamento nella religione e nella chiesa, poiché ci aggiunge la forza materiale, cioè gli eserciti<note place="foot"><p>“<quote>La chiesa e l'esercito sono oggi le due potenze rappresentative della civiltà europea</quote>.” (<hi rend="italic">Disc. cit.</hi>) L'autore aggiunge che gli eserciti rappresentano il principio della carità cristiana, e siccome è chiaro ch'egli parla principalmente di quelli che combattono per leva sforzata o cupidità di soldo e di preda; se ne infierisce che le schiere croate, cosacche e quelle del re di Napoli sono i rappresentanti della carità evangelica nel secolo decimonono.</p></note>. Se non che si dee dire di tal presidio quel medesimo che dell'altro; imperocché se gli eserciti non salvarono mai i governi odiati, e se non ostante la loro opera l'Europa è da gran tempo il campo di continue rivoluzioni, essi riusciranno difficilmente a far meglio, quando in cambio di essere strumenti ciechi e devoti di chi gli assolda, si dimesticano anch'essi e s'impregnano nei paesi culti di spiriti cittadini. I pretoriani antichi e i barbari arrolati, in vece di proteggere il romano imperio lo sperperarono, come tosto, pesate le proprie forze, conobbero che erano padroni di chi li pagava per difensori. Or come i soldati moderni potranno fare alleanza durevole coi privilegiati contro la plebe, mentre son plebe e sanno di essere; mentre partecipano ai desideri, alle speranze, ai dolori della medesima?</p>
<p>Ma la cosa più singolare si è che la religione proposta dallo Spagnuolo non è altro che una larva. Imperocché egli colloca la sostanza di quella nell'autorità e nell'ubbidienza; le quali certo sono essenziali agli ordini cattolici, ma come una parte di essi e non la somma, come strumenti e mezzi anzi che come fine. La morale cristiana è ugualità e fratellanza e sovrattutto amore e giustizia: in ciò risiede la sua essenza, e non mica nel comando e nell'ossequio, che son virtuosi se conducono a quella, viziosi se le contrastano. L'ubbidienza non è cristiana se non è oculata, l'autorità non è cattolica se non è congiunta a ragione<note place="foot"><p>“<quote lang="lat">Rationabile obsequium vestrum</quote>.” (<bibl><title>Rom.</title> XII, 1.</bibl>)</p></note> e temperata da libertà. Chi sente altrimenti non è cattolico né cristiano, ma gesuita: si mostra inferiore al Samaritano lodato da Cristo e simile al Fariseo. Vero è che si parla anco di carità e di sacrifizio; e vuolsi che i ricchi sieno larghi di compassione e di soccorso agl'infelici. Ma se tale è il debito dei privati, come non sarà quello del pubblico? Se la carità stringe i cittadini, come non obbliga i governanti? Se i particolari debbono esser teneri della plebe, come può stare che i principali non debbano averne cura? E tanto maggiore, quanto più alto è il loro grado, e più copiosi i mezzi che hanno per sovvenirla. Ora questa amorosa e operosa sollecitudine trapassata da chi ubbidisce in chi regge, che cos'è se non riforma economica, giustizia civile, patrocinio governativo? Strano mi parrebbe che dove la cittadinanza è cristiana, il governo fosse paganico. E il nostro politico lo fa peggio che pagano<note place="foot"><p>Fra le strane asserzioni di Donoso Cortes nel prefato discorso havvi anche questa; che <quote rend="italic">il popolo greco e il romano antico non furono inciviliti, ma culti</quote>. Giuoco di parole tolto di peso dal Bonald e arguente una compiuta ignoranza dell'antichità gentilesca. Havvi più di civiltà vera in parecchi ordini antichi, come l'Areopago di Atene e la Censura romana, e in alcuni personaggi, come Aristide, Socrate, Epaminonda, Demostene, Cesare, i due Antonini, che in cinquanta instituzioni e in cento uomini grandi dell'età moderna.</p></note>, poiché vuole una carità e una fede avvalorate dalle sciabole e dai cannoni. La carità privata è un debito sacrosanto; ma sola non basta a medicar le piaghe del secolo. Qui ritorna in acconcio la forma di argomentare usata di sopra. Da diciotto secoli la religione predica ai ricchi la misericordia sotto pena di un supplizio ineffabile ai trasgressori. Ora se a malgrado di ammonizioni così autorevoli e di minacce così terribili, la più parte di quelli fu dura e spietata quando credeva, sarà oggi pietosa che più non crede? e che professando le massime di Epicuro, ripone il suo inferno e il suo paradiso nei mali e nei beni della vita terrestre?</p>
<p>Se la religione cattolica fosse nella pratica ritirata al suo vero essere e purgata da ogni sentore di gesuitico farisaismo, sarebbe certamente un farmaco efficace ai mali della civil comunanza. Ma in che modo? Principalmente col promuovere nel pubblico quelle savie riforme, che si combattono a nome suo; le quali da lei protette la chiarirebbero accordante all'idea divina che l'informa. Laddove passando in silenzio l'obbligo più capitale, ella riesce sterile; contraddicendogli, diventa odiosa. Come l'ha resa in Francia Carlo di Montalembert col predicar la crociata contro la plebe<note place="foot"><p>Si allude alla <foreign lang="fre">expédition de Rome à l'intérieur</foreign>.</p></note>, concitarla alla rivolta per opprimerla, giustificare in termini assoluti le gravezze che chiamansi indirette<note place="foot"><p>Nel suo discorso all'assemblea legislativa dei 13 di dicembre del 1849.</p></note>, condir l'orgoglio, l'insolenza, il furore colla divozione e promulgare in nome di Cristo le massime più schife e brutali del gentilesimo. Quanto è diverso il linguaggio della religione! Gli Apostoli, i Padri, che son pieni di rimproveri acerbi e d'invettive spaventevoli contro i ricchi<note place="foot"><p>Veggasi ad esempio san Giacomo nel quinto. La parabola di Lazzaro è il fondamento di tutta questa dottrina.</p></note>, non hanno pei poveri che parole di amore e di consolazione; e Cristo gli abbraccia come la parte più cara della sua chiesa. Ora gli stati, in cui la porzione più preziosa del regno celeste è la più misera e derelitta quaggiù, ed è tenuta dalla cupidigia degli uni, dall'incuria degli altri in perpetua miseria, meritano forse il nome di cristiani? Non sono anzi una solenne protesta, e, come dire, una bestemmia vivente contro l'evangelio e le sue dottrine?<note place="foot"><p>“<quote>Ogni qualvolta la chiesa si sequestra dalla coltura, nasce issofatto un'intrinseca contraddizione tra il genio essenziale della religione che predica, e i termini con cui si porta nelle sue attinenze col secolo. I ministri di essa sono sforzati ad usar due linguaggi e seguir due norme differentissime, secondo che parlano o insegnano nel foro o nel santuario. In questo l'ignoranza è combattuta come effetto e sorgente di corruttela: in quello essa si vanta e s'inculca come salutevole retaggio della plebe. In chiesa si esaltano le opere di clemenza e di misericordia: fuori di essa si levano a cielo le azioni disumane e spietate, e con ipocrito palliativo si coonestano col nome della giustizia. Si predica dal pulpito ai doviziosi il debito della limosina e si minaccia il fuoco eterno a chi non diffonde nei poveri il superfluo delle sue ricchezze; e poi s'impedisce che i governi diminuiscano con buone leggi la disuguaglianza delle fortune, e si mette persino ostacolo a quelle instituzioni benefiche che hanno per iscopo di scemare la poveraglia. I deboli, gli abbietti, gl'infelici son tuttavia i prediletti di Dio e la porzione più preziosa del suo regno; e pur se ne deridono i gemiti, se ne disprezzano le querele, se ne calcano i diritti a capriccio dei grandi, dei potenti, di tutte quelle classi corrotte e superbe, cui l'evangelio condanna con terribili anatemi sotto il nome generale di mondo, assegnando loro per sorte le tenebre e per capo il principe della geenna. La ripugnanza potrebbe esser maggiore? Ma essa è inevitabile, da che i ministri della religione trascorrono ad abbracciare senza avvedersene una politica contraria alla morale che professano. La morale evangelica è essenzialmente democratica, poiché fondata nel dogma della ugualità naturale e della fratellanza.</quote>” (<bibl><title>Apologia</title>, p. 16</bibl>).</p></note>.</p>
<p>Vano è dunque lo sperare che una religione fondata in amore e fratellanza reprima l'impulso, onde fu la prima origine, e rinneghi i propri insegnamenti. I quali sono così bene accordati e librati fra loro, che chi uno ne ripudia, tutti gli annulla<note place="foot"><p>“<quote lang="lat">Quicumque totam legem servaverit, offendat autem in uno, factus est omnium reus</quote>.” (<bibl>Jac. II, 10</bibl>).</p></note>; tanto che indarno si predica ai popoli la pazienza, se ai capi non s'ingiunge di agevolarla colla giustizia. Fra i divieti mosaici si ammira giustamente quello, per cui s'interdice l'appetito degli altrui beni. “<quote>La società,” <seg type="inciso">scrive un prelato,</seg> “non può esser franca dai rischi del comunismo, se non si tronca il male nella sua radice; la quale versando nelle brame immoderate, queste si vogliono combattere ed estirpare. Ora solo il Cristianesimo è capace di tanto: solo esso (e ciò concorre a chiarirlo divino) poté con legge speciale proibire sino al desiderio. L'interdetto poté parere a principio di necessità men grave e di pratica meno frequente. Ma ecco che dopo trentatré secoli nasce a travagliare il nostro vivere civile un morbo incognito e tremendo, a cui la prefata proibizione può sola apprestare un rimedio efficace. Imperocché non altri che Dio può munirla di sanzione e sindacarne l'adempimento</quote><note place="foot"><p><bibl>Parisis, <title lang="fre">Cas de conscience</title>, Paris, 1847, p. 177, 178.</bibl></p></note>.” L'interdizione fatta ai poveri di appetire i beni dei ricchi importa l'obbligo nei governanti di frenare la cupidigia dei ricchi e di provvedere ai bisogni dei poveri; e mira non mica a sciogliere i rettori da questo debito, ma a render tollerabili le imperfezioni della sua pratica. Ogni divieto suppone un precetto correlativo: se agli uni è tolto di desiderare, agli altri è prescritto di fare. Il che tanto è vero che lo stesso autore avverte che “<quote>la legislazione divina degl'Israeliti è la sola che mantenesse in certo modo l'egualità dei beni, mediante l'instituzione mirabile dell'anno sabbatico e del giubbileo. Ma questo compenso non poteva introdursi né durare se non in una tal forma di governo che fosse affatto teocratica</quote><note place="foot"><p><bibl>Parisis, <title lang="fre">Cas de conscience</title>, Paris, 1847, p. 167, nota.</bibl></p></note>.” Stà bene; ma dove manca questo ripiego, ci dee essere l'equivalente. Se l'autor del decalogo non credette possibile il diradicare la cupidità delle altrui fortune, senza mettere ostacolo alla troppa disparità loro, vogliam credere che i moralisti e i legislatori odierni sieno più potenti o più fortunati? Né alla teocrazia si dee ascrivere la convenienza della legge che impediva il soverchio disguaglio degli averi, ma sì bene al sito, ai costumi, al genio del popolo, alle condizioni della civiltà che correva in quei tempi; la quale rendeva opportuno un instituto che sarebbe impossibile al dì d'oggi: ed è conghiettura probabile di Giovanni Michaelis che anche allora poco si praticasse. Ma se i mezzi variano e debbono variare, il dovere e lo scopo del legislatore è sempre lo stesso. Oggi, come allora, il leggista non può promettersi che i popoli rinunzino ai desideri immoderati, se non si studia al possibile di provvedere alle necessità; non mica colle fole dei comunisti, né cogli statuti di Moisè e di Licurgo, ma coi mezzi più acconci all'età in cui siamo. Oggi, come in antico, è cosa assurda il ricordare agli affamati il loro debito, se la legge non ristringe la voragine degli epuloni. Chi fa l'uno senza l'altro, predica al deserto, e richiede dai deboli una virtù eroica. La carità evangelica negli ordini privati è un comunismo pacifico, libero, spontaneo<note place="foot"><p>“<quote>Parea a frate Ginepro queste cose temporali essere nulla, se non in quanto sono caritativamente comunicate col prossimo</quote>.” (<bibl><title>Fioretti di san Francesco</title>, Verona, 1822, p. 141</bibl>).</p></note>: la giustizia cristiana negli ordini pubblici non può esser altro che un equo e naturale indirizzo nel partimento delle ricchezze. Perciò se le riforme economiche atte a scorgere tale indirizzo si vogliono chiamar sociali, essendo ridicolo il litigare dei nomi, conchiuderemo che a questo ragguaglio il socialismo è l'unico riparo dal comunismo politico, e il giubbileo cristiano della plebe moderna<note place="foot"><p>“<quote lang="fre">Qu'il soit bien entendu d'abord que nous ne voulons point improuver ici le socialisme véritable, si l'on veut donner ce nom à cette tendance généreuse qui pousse quelques hommes d'un zèle pur et désintéressé à chercher l'amélioration de la société dans ses institutions, dans ses lois, dans ses moeurs, dans le bien–être de tous et particulièrement des classes laborieuses: tendance chrétienne et louable, digne de nos encouragentents, quand ne se réduisant pas à des systèmes et à des phrases, elle leur fait chercher sincèrement et aver persévérance les moyens les plus propres à réaliser le progrès social, en procurant à leurs semblables une plus grande somme de bien, soit de l'ordre moral, soit de l'ordre matériel</quote>.” (<bibl>Sibour, <title lang="fre">Mandement du . juin 1851</title>, Paris, 1851, p. 52, 53</bibl>).</p></note>.</p>
<p>La plebe è il cuore e il nervo delle nazioni; le quali potrebbero durare ancorché prive degli altri ordini, ma perirebbero incontanente, se venisse meno la classe plebeia. Molti popoli inculti vissero e vivono senza patrizi, senza popolani grassi, senza borghesi; di una gente civile o barbara, che non abbia plebe, non si dà esempio. Plebe e nazione sono dunque indivise; e però si comprende come giacciano e sorgano di conserva, e come oggi che il riscatto delle classi minute è una necessità insuperabile, non meno urgente sia il bisogno che hanno i popoli della nazionalità loro; tanto che i due concetti e i due moti nascono da un principio unico. Se non che vi ha fra loro questo divario, che la plebe di uno stato è cosa affatto interna verso di esso; laddove la nazionalità tiene dell'intrinseco e dell'estrinseco egualmente. L'una è cosa assoluta: l'altra risiede in una relazione. Imperocché l'essere nazionale, versando nell'unione e autonomia dei popoli congeneri, importa l'indipendenza dagli estrani, e quindi un'attinenza verso i dominii e i potentati forestieri. Perciò non solo a conseguirlo, ma a conservarlo, vuolsi operare eziandio di fuori; come uno di quei beni che non si posseggano con sicurezza se non si godono in comune. Ogni offesa che gli si faccia presso di un popolo, gli nuoce e lo debilita presso i popoli contermini o che hanno seco molte e frequenti comunicazioni; pogniamo che di presente non se ne avveggano, né il danno sia manifesto. Donde segue che il primo canone di ogni sana politica si è di acquistare la nazionalità, se già non si possiede, o almeno di apparecchiarvisi: ottenutala, d'impedirne ogni violazione; e di fare altresì ogni opera per ristabilirla e mantenerla intatta presso gli altri popoli. Quale stato non tiene siffatto stile nelle condizioni presenti di Europa è tosto o tardi artefice a sé stesso di gravi danni e di ruina. Ma i conservatori che non veggono più lungi di una spanna procedono a rovescio e si governano coi due seguenti aforismi. L'uno che <quote rend="italic">il buon assetto politico degli stati, la felicità dei popoli e la sicurezza dei governi non dipendono dalle considerazioni geografiche e dall'essere nazionale di quelli</quote>. Abbiamo veduto che questo principio fu la base della politica di Napoleone e di quella dei potentati raccolti nel congresso viennese. L'altro aforismo, conseguenza del primo, si è che <quote rend="italic">ogni stato, ogni popolo, ogni nazione dee ristringersi in sé medesima, attendere solamente alle cose proprie, e non inframmettersi delle nazionalità aliene per restituirle o difenderle, ma solo talvolta per affogarle</quote>. Da più secoli, ma specialmente dai sette ultimi lustri, gli stati europei furono osservantissimi (salvo alcuni pochi casi) di questa regola; la quale non è talmente propria dei conservatori, che non abbia talvolta anco il plauso dei democratici. Essa colloca nell'egoismo nazionale e statuale la norma suprema del reggimento; e come tutte le regole prevaricatrici dell'onesto, cuopre sotto specie di utile gravissimi pregiudizi. E colorandosi coi pietosi pretesti di provvedere alla quiete e alla pace, semina dalla lunga una ricca messe di rivoluzioni e di guerre; dove che la violazione delle nazionalità sarebbe facile ad antivenire ne' suoi principii colla vigilanza e colle pratiche, mostrando solo il ferro e senza trarlo della guaina. Io però non intendo di discorrere come moralista, ma sì bene come politico, e di chiarire quanto la detta massima sia dannosa agli stati che la mettono in pratica.</p>
<p>Cominciamo a notare, che l'egoismo civile contrasta a una legge naturale e sovrana, cioè alla sociabilità; mediante la quale tutto il genere umano fa un solo corpo, e a malgrado delle divisioni di città, di stato, di lingua, di stirpe, di nazione, dee convivere come una sola famiglia. Il segregamento si oppone a questa legge e nuoce per conseguenza alla civiltà umana, giacché la conservazione e il progresso, che sono, come dire, i due poli di essa, abbisognano dell'unione reciproca. La barbarie è disunione delle genti e dei popoli; come lo stato selvatico e ferino (che è la cima del barbarico) è sparpagliamento degl'individui. Senza il vario ed assiduo concorso di molti uomini non si dà progresso; e quanto più cresce il numero di quelli, tanto più la celerità e l'intensione di questo se ne vantaggiano. Similmente la conservazione ha d'uopo della concorrenza, perché dall'unione si avvalorano le forze conservatrici. E si avverta che per ambo i rispetti l'unione non porge una semplice somma delle forze sociali, ma un moltiplico; il quale cresce di mano in mano con geometrica progressione. Gli adagi prefati dei conservatori, movendo dal principio che annulla le nazionalità o le sequestra, distrugge dunque in sostanza l'unità e la società del genere umano e seco i due momenti o cardini della cultura.</p>
<p>La storia conferma a punto questi dettati, insegnandoci che ogni popolo ha mestieri di estrinsecarsi in qualche modo per mantenersi, crescere e fiorire. Vuol natura che gli stati, per esser bene condizionati dentro, si spandano e si dilatino colle imprese giuste e colle influenze, e sieno solleciti dell'altrui felicità; che è il miglior modo per conservare ed accrescere la propria. Guai ai popoli romiti ed anacoreti! Essi muoiono o alla men trista vegetano languenti e stativi; ché la solitudine è la vecchiaia delle nazioni. Onde nasce la maggioranza della stirpe europea e della civiltà cristiana, se non da questo? Giacché tutte le bontà loro hanno radice in quell'istinto di comunicazione e di amore che le privilegia. Le razze son più o meno disciplinabili, secondo che sono capaci di espansione; quindi è che l'uomo rosso di America sovrasta all'etiopico, il bronzino al rosso, il giallo al bronzino, il caucasico a tutti. Il nostro continente è la parte del globo più atta a civiltà, e quello di Affrica ne è la più aliena, perché stante la forma loro, l'uno agevola più di tutti e l'altro impedisce l'usanza reciproca. Il Cristianesimo avanza anche umanamente le altre religioni, aspirando alla cosmopolitìa del culto e della dottrina. L'Europa è cultissima e progressiva, come cristiana e cosmopolitica: l'Oriente è barbaro o stanziale, come infedele e ristretto in sé medesimo. Eccovi la Cina, che possiede una civiltà millenare, ma appassita e stagnante, perché vieta così l'entrata e l'uscita agli uomini come alle merci nel cuor dell'imperio; simboleggiando il suo vivere appartato colla muraglia che la cinge da tramontana. Le mura e i valli segregativi delle nazioni spesseggiavano nell'antico Levante; come attestano le reliquie o le memorie di quelli che fronteggiavano la Mesopotamia, l'Assiria, la Persia, l'Egitto, e ancor si vede nei ruderi di Derbenda; imitati da Adriano e Settimio Severo nell'Inghilterra. Ripiego adattato a quei secoli barbari, ma argomento della loro ferocia; onde più umanamente Alessandro e Cesare sostituirono alle mura i commerci, i maritaggi e le comuni cittadinanze delle stirpi<note place="foot"><p><bibl>Plut. <title>De fort. Alex.</title></bibl></p></note>. Meglio provvide la natura che stabilì per confini i monti; ma li divise colle gole e colle valli, che gli antichi chiamavano <hi rend="italic">le porte</hi> delle nazioni. E benché abbia creati i mari ed i fiumi, ella suggeri all'ingegno nascente l'industria dei ponti, onde nacque il nome sacro e conciliativo di <hi rend="italic">pontefice</hi><note place="foot"><p><bibl>Varr. <title>De ling. lat.</title>, IV, 15; Dion. Halic. 2; Plut. <title>Vit. Num.</title>, 8.</bibl></p></note>; e all'ingegno adulto la nautica, che fa della marina un veicolo universale. Perciò l'elemento dell'acqua che in origine disgiunge i popoli, in progresso di tempo e di civiltà gli riunisce col vincolo dei viaggi e dei traffichi. Come si vede nell'interno della Cina che per le molte correnti diramate e alveolate è quasi un'immensa Venezia e una continua Polipotamia; e il commercio vi si pratica più per acqua che per terra, se dobbiam credere agli antichi peregrinatori. Tanto che l'oceano che Orazio chiamava <hi rend="italic">dissociabile</hi><note place="foot"><p><bibl><title>Od</title>, I, 3, 21.</bibl></p></note> e il mare a cui Catullo dava il nome di <hi rend="italic">rozzo</hi><note place="foot"><p>“Rudis Amphitrite.” (LXIV, 11).</p></note>, cioè non praticato e quasi vergine, saranno un giorno il legame più stretto e civile dei popoli, verificando appieno la parola di Plutarco, che “<quote>l'acqua del mare è come un carro da condurre per ogni dove</quote><note place="foot"><p>Nell'opuscolo <title>Come si possa cavar profitto dai nemici</title>. Francesco Rabelais rideva dei <foreign lang="fre">chemins qui cheminent</foreign> e dei <foreign lang="fre">chemins mouuans</foreign> (<bibl><title>Pantagruel</title>, V, 26</bibl>) ma Biagio Pascal trova che “<quote lang="fre">les rivières sont des chemins qui marchent et qui portent où l'on veut aller</quote>.” (<bibl>Vinet, Études sur Blaise Pascal, Paris, 1848, p. 123.</bibl>)</p></note>.”</p>
<p>L'individuo e il genere umano sono i due capi della catena sociale, da cui, mediante gli anelli interposti, scaturiscono le attinenze dell'individuo colla famiglia, della famiglia col tribo e colla città, della città collo stato e col popolo, del popolo colla nazione, della nazione colla razza, e della razza con tutta la specie. Ciascuna di queste relazioni importa una comunicanza e ne nascono varie sorti di pratica e di compagnia scambievole; come a dire i parentadi, le consorterie, i commerci, le conquiste, le colonie, le missioni, i pellegrinaggi, le legazioni, i trattati, i compromessi, le alleanze, gli anfizionati, le egemonìe, le cosmopolitìe, le influenze di vario genere, e specialmente la ragione o dirò meglio la religione delle genti, che è la suprema regolatrice e mantenitrice di tali legami scambievoli. La civiltà è ad un tempo causa ed effetto di essi; imperocché, come li produce e avvalora, così ne profitta e ne piglia incremento; esercitando, per così dire, l'ufficio di mediatrice tra il didentro e il difuori delle varie aggregazioni, girando e rigirando per ciascuna di esse, come il sangue per le arterie e per le vene, informandole come l'anima informa le membra e facendo di tutte un solo corpo. I vincoli che stringono insieme le odierne nazioni di Europa sono tre principalmente; cioè le idee, mediante la stampa; le industrie, mediante i traffichi; e la politica, mediante le armi e le convenzioni. La politica esterna mira alla conservazione dell'equilibrio, e questo a mantenere l'indipendenza degli stati coll'impedire la soverchia preponderanza dell'uno o dell'altro. Ma l'equilibrio è oggi più che mai una chimera, atteso il prevalere incessante della Russia; e anche in addietro fu più apparente che reale, perché scompagnato dal suo correlativo. Il quale consiste nell'armonia; imperocché gli stati non possono veramente bilicarsi fra loro durevolmente, se non son bene assettati in sé medesimi, e quindi se le unioni e divisioni politiche non corrispondono alle naturali; che è quanto dire se gli stati non armonizzano colle nazioni. Ogni qualvolta l'assetto statuale è fatto in guisa che le nazionalità dei popoli sieno offese collo smembramento e la soggezione, l'equilibrio ne scapita; conciossiaché avendo esso per iscopo l'indipendenza, e' ripugna che gli stati sieno liberi e autonomi, mentre è distratta e violata la nazionalità loro. Brevemente, stato e nazione, secondo natura, sono tutt'uno; e quando la prima di queste aggregazioni, non che compiere e suggellar la seconda, le contraddice, l'arte viene a ripugnar la natura e lo stato è intrinsecamente vizioso; racchiudendo un principio di discordia seco stesso e quindi cogli altri stati. E siccome la natura tende sempre a ricuperare i suoi diritti, ne segue che le nazionalità oppresse non potendo riscuotersi e rivivere se non coi rivolgimenti politici, vi cospirano senza posa e tengono gli stati in un tal essere torbido e violento che mal si accorda col loro bilico e contrappeso scambievole. L'armonia è dunque il coefficiente dialettico dell'equilibrio; il quale, escogitato e introdotto per un istante da Lorenzo de' Medici in Italia, tentato d'introdurre da Arrigo quarto e dal Richelieu in Europa, non avrà luogo in effetto se non quando verrà suggellato e protetto dall'altro principio, per modo che la divisione artificiale degli stati corrisponda al compartimento invariabile delle nazioni e alla geografia politica della natura. Solo allora la Russia lascerà di essere formidabile; imperocché la sua potenza soverchiante, incominciata collo sperpero della Polonia, si appoggia alle nazionalità offese, che rendono l'Europa culta divisa in sé stessa e però fiacca ed imbelle, a malgrado de' suoi eserciti e della sua cultura.</p>
<p>Il buono e legittimo ordinamento delle nazionalità civili non è solo richiesto all'equilibrio politico, ma eziandio all'aumento e al fiore dei traffichi, nei quali oggi consiste principalmente l'utilità che i popoli traggono gli uni dagli altri. Ogni traffico è un cambio o una permuta, che risponde di pregio e di peso al valsente dei permutanti. Quanto più un paese è libero, ricco, sicuro, tanto più è in grado di procacciarsi i beni degli altri, e di condirli dei propri; tanto più ci fioriscono il commercio e le utili industrie. Ma l'opulenza, la libertà e la quiete di uno stato hanno proporzione col sentimento che tiene e col buon uso che fa delle proprie forze; le quali sono assopite o male esercitate, finché il popolo non ha senso ed essere di nazione. La nazionalità essendo pertanto il fondamento delle franchigie e delle dovizie, e queste degli artificii e della mercatura, ne segue che il buon assesto nazionale di ciascun popolo è conducevole a tutti, e che la nazionalità degli uni dee esser cara agli altri poco meno della loro propria. La noncuranza dei conservatori verso le nazionalità straniere è un egoismo nemico di sé medesimo; e la politica instituita dal congresso di Vienna avendo per effetto di scemar la ricchezza universale nella sua fonte, contraddice all'indole della civiltà odierna, che versa massimamente nei progressi industriali e mercantili.</p>
<p>L'Inghilterra che fra le nazioni moderne di Europa è sola dotata di viril senno, si è resa capace di due veri importantissimi; l'uno, che la libertà politica dei vari popoli giova a tutti, l'altro che la libertà economica non pregiudica a nessuno. I due uomini di stato più insigni che ella ebbe alla nostra memoria, cioè Giorgio Canning e Roberto Peel, li promulgarono e misero in pratica, vincendo col retto senso i sofismi del senso volgare e comune. Ma ella non si è forse tuttavia sciolta dalle pastoie di questo intorno a una terza verità che non è meno fondata e importa più ancora; imperocché mentre favorisce e protegge il libero inviamento dei popoli disgiunti, ella par che ne vegga con gelosia gli sforzi indirizzati a ottenere o ricovrare l'unione e la compiuta nazionalità loro. Tanto che se le spiacerebbe, per cagion di esempio, che il Piemonte, il Portogallo, la Spagna, la Grecia tornassero al giogo antico, per avventura non vedria di buon occhio che la penisola iberica e l'italica racquistassero l'unità loro e che i discendenti degli Elleni rintegrassero il prisco dominio; temendo di averli quando che sia concorrenti formidabili al suo commercio. Ma la libertà nazionale dei popoli non è men profittevole a tutti che la politica e l'economia; e il timor del contrario si fonda in una fallacia simile a quelle che dianzi patrocinavano la servitù dello stato e del cambio. Imperocché ciò che si perde da un lato si rimette con usura dall'altro: ciò che è di scapito nel presente torna a ristoro abbondevole nell'avvenire. Uno stato vale come emporio né più né meno di quello che prova come terra o come officina; tanto che quanto più egli è ricco e atto a spandere i suoi proventi naturali ed artificiali, tanto più egli serve di scolo largo e copioso a quelli degli altri. Or le industrie e la coltivazione, fattrici della ricchezza, dipendono dall'operosità degli uomini e dalle buone leggi; e però non conseguono la perfezione loro dove manca la libertà. Anche il libero spaccio ha i suoi inconvenienti e può nel principio più nuocere che giovare; come accade più o meno a tutte le riforme eziandio ottime; perché ogni mutazione, distruggendo l'equilibrio e scomponendo l'ordine antico per sostituirgliene un nuovo, non può fare che in sulle prime non causi qualche disordine. Ma questo non può durare atteso l'armonia intrinseca degl'interessi<note place="foot"><p>Vedi le <title>Armonie economiche</title> di Federigo Bastiat.</p></note>; la quale, essendo una legge di natura fondata nella condizione immutabile delle cose, a poco andare vien sempre a galla; e solo manca quando si vuol sostituire un indirizzo capriccioso e violento delle forze sociali alla loro spontanea e libera esplicazione. Ora qual forza sociale è maggiore e più viva ai dì nostri dell'istinto nazionale dei popoli? E se è dannoso e a lungo impossibile l'inceppar le franchigie ed i traffichi, sarà egli più ovvio e fruttifero l'opprimere le nazioni? E il torre loro il conseguimento di quel bene che è la somma e la cima del vivere franco e civile? Ovvero si vorrà credere che il rifiorire delle nazionalità sia meno propizio all'utilità generale che quegli altri capi? Tanta è l'evidenza di queste ragioni e la lor parentela con quelle che favoriscono la libertà commerciale e governativa, anzi tale la medesimezza fra le une e le altre, che la Gran Bretagna non può differir gran fatto a superare il breve intervallo che ancor la divide dalla politica naturale, promovendo anche pel proprio utile il compiuto risorgimento e l'unità nazionale dei popoli europei.</p>
<p>Il patrocinio delle nazioni giova non solo come strumento di prosperità, ma eziandio come presidio di sicurezza. L'esempio è in politica non altrimenti che in morale di grande efficacia, cosicché ogni volta che impunemente si oltraggia o si calpesta la nazionalità di un popolo, l'ingiuria è comune a tutti, massime se all'impunità del misfatto si aggiunge l'assenso tacito od espresso di chi potrebbe e dovrebbe impedirlo. Per la qual cosa è quasi impossibile che tali scandali non si ripetano e non ricadano tosto o tardi, in un modo o in un altro, sul capo degli autori. Da Carlo ottavo re di Francia in poi, i principi assoluti si fecero giuoco dei diritti nazionali; e come il parricidio d'Italia fu il preludio di questa iniqua e sconsigliata politica, così il suo compimento dal canto dei despoti fu quello della Polonia. La prima repubblica francese seguì le tradizioni regie, e le usurpazioni del Direttorio vennero imitate e aggravate dal Buonaparte. I governi susseguenti tennero la via medesima: il residuo della Polonia, l'Ungheria, la Germania, l'Italia furono iteratamente schiacciate; e la più fresca offesa dell'ultima venne dai rettori della nuova repubblica. Or chi non vede che se la Francia dovesse soggiacere a un insulto di fuori, la sua nazionalità, dopo tanti esempi, correrebbe gravissimo pericolo, trovandosi a discrezione del vincitore? Né ella avrebbe buon viso a dolersene, avendo lasciato falsare il giure europeo e cooperato tante volte a manometterlo. Siccome non sarebbe dai rigidi estimatori compianto il Piemonte, se l'Austria riuscisse a dargli la legge, come la diede alla bassa Italia, avendo egli passate tali enormezze, senza pure combatterle con una protesta.</p>
<p>Alla sicurezza degli stati si oppongono le sette eccessive, le quali, come notammo, son di pericolo quando s'insignoriscono dell'opinione pubblica e assumono contro i reggenti il patrocinio delle idee nobili e belle. Una di queste è la giustizia, che innamora gli animi bennati in qualunque caso; ma rapisce eziandio i volgari, quando si esercita a pro di tutto un popolo. Sublime spettacolo è il risorgere di una nazione, come tetro e nefando è il suo parricidio. E quando la tristizia di chi l'opera è accompagnata dalla viltà di chi lo consente, l'indegnazione trabocca e travalica ogni misura: l'iniquità rende l'uno odioso, e l'ignavia l'altro spregevole; il che è forse peggio che l'essere abborrito. Or come un principe vilipeso potrà vincere le fazioni aiutate da sensi magnanimi? Laddove ai popoli fieri e bramosi di gloria i governi stretti son tollerabili, se gelosi ad un tempo del pubblico onore; come fece la Francia che sostenne per dieci anni gl'imperi despotici di Napoleone. La tutela dei popoli oppressi è però un mezzo di preservazione efficace e dovrebbe almeno per tal riguardo essere a petto dei conservatori. Chiede altri riforme immoderate? E tu mostrati premuroso della dignità patria. Si duole di non essere in casa libero a bastanza? Rendilo glorioso di fuori. L'obblio di questa massima precipitò i Borboni nel quindici e nel trenta; e Filippo non avrebbe sepolta la monarchia colla sua corona, se ai vizi del governo interiore non si fosse aggiunto l'avvilimento della Francia.</p>
<p>Da queste avvertenze si deduce il seguente principio ch'io stimo essere la base precipua della vera ragion di stato nelle cose che si attengono alla politica generale. <quote rend="italic">La leva civile di ogni popolo diviso vuolsi appoggiare alla nazione di cui fa parte; e quella di ogni nazione particolare dee appuntarsi all'Europa</quote>. Dai tempi guerrieri e coloniali del mondo antichissimo sino ai nostri le storie di tutti i paesi il comprovano; non trovandosi uomo, popolo, stato alcuno che abbia fatto cose notabili e conseguito gloria di maestria civile, senza valersi di questa leva. Imperocché, universalmente parlando, siccome l'essenza degli esseri finiti versa nelle relazioni, l'elaterio di ogni forza è estrinseco, senza lasciar di essere interiore: la nazione è nella schiatta, e il popolo nella nazione, nel modo che la specie è nel genere e l'individuo nella specie; tanto che il didentro e il difuori si convertono e compenetrano a vicenda. Se non che l'esterno, essendo il tutto, prevale all'interno, che è solo una parte, d'importanza e di efficacia; e a questo ragguaglio si può dir degli stati ciò che Tacito scrive dei Sarmati, <quote rend="italic">essere il lor potere fuor di loro</quote><note place="foot"><p><bibl><title>Hist.</title> I, 79.</bibl></p></note>. Onde nasce un effetto mirabile, che il piccolo può padroneggiare moralmente il grande, appropriandosi in certo modo la sua grandezza; e una città o una piccola provincia avere la signoria del mondo. Anzi che cercare esempi nei secoli passati ed antichi troppo diversi dai nostri, io voglio allegarne uno vivo e presente, quello dell'Inghilterra. La quale è un popolo di trenta milioni di anime, campato sopra un'isola di tenuta mediocre, sterile e boreale; e tuttavia ha l'imperio del mare e divide colla Russia il principato del continente. Ella acquistò una potenza così smisurata coll'azione estrinseca, mediante la quale seppe volgere a proprio vantaggio le forze degli altri popoli, assai meno colle armi che colle idee e colle opere civili. Come l'uomo, debolissimo fra gli animali, riesce pure coll'individuale ingegno a domare e usufrattuar le fiere e la natura, così la Gran Bretagna coll'ingegno politico si è, per così dire, infeudata la metà del mondo civile e barbarico, procacciandosi una signoria cosmopolitica di traffichi, di leghe, di compagnie, di clientele, d'influssi, di aderenze.</p>
<p>Ma se la leva è esterna, in quanto di fuori si appunta, ella dee però essere tua propria, cioè frutto del tuo valore e delle tue fatiche; né ti è dato di vantaggiarti cogli altri popoli, se non hai cura di educare, svolgere, attuare a compimento le forze ricevute dalla natura. Gli stati deboli e inerti fanno il contrario; e bisognando di appoggio, si brigano assai meno di meritarlo che di ottenerlo, come il pigro che cerca di arricchire non già trafficando il danaro, ma chiedendolo in limosina o in prestanza. Due anni sono potea la Francia ovviare ai pericoli e divertir gli spiriti dalle utopie nocive, rivolgendoli alle imprese generose; al che facile ed ampia materia le porgea l'Europa. Poteva imprimere un savio indirizzo alla foga inesperta dei popoli e assumere il patrocinio delle nazioni; dove che rilasciando agli altri pel male la balìa che aveano pel bene, i suoi correttori sono ormai ridotti a sperar che i Cosacchi li salvino dai demagoghi. Il Piemonte è un membro divulso che non può esser saldo e forte, se non si aiuta colla nazione a cui appartiene. Ebbe a principio il buon pensiero di farlo, abbracciando colle idee e colle armi la causa patria; e il suo nome fu riverito e benedetto. Ma come tosto lasciò di capitanare l'autonomia e la libertà comune, abbandonando l'una ai diplomatici e l'altra agl'immoderati, egli fu causa che entrambe perissero nell'altra Italia, e divenne cliente d'altri in vece di esser arbitro della penisola. Pare almeno che ridotta la cosa a questi termini, egli avrebbe dovuto tener un occhio ai protettori e l'altro ai nemici; se la vigilanza fosse conforme ai canoni dei conservatori. “<quote>Cessiamo dallo spinger l'occhio oltre i nostri confini: concentriamoci in vece in noi stessi e pensiamo prima di ogni altra cosa a rimettere le nostre finanze</quote><note place="foot"><p><title>Il Risorgimento</title>, 11 maggio 1850.</p></note>.” Il sapiente consiglio dovette esser seguito, poiché gli apparecchi austriaci e le disdette dei ministri inglesi giunsero testé improvvise e atterrirono i governanti; i quali erano stati per due anni colle mani a cintola, come se l'Europa fosse nella pace a gola, e i tempi correnti somigliassero a quelli degli arcavoli.</p>
<p>I conservatori, governandosi colle massime della vecchia politica non si accorgono che i tempi sono a maraviglia mutati; e che oggi è follia ciò che una volta era saviezza. Nei popoli divisi la vita segregata può stare e anche conciliarsi con una certa prosperità, finché la coltura è poca, il senso della patria assopito e dorme la coscienza della persona e unità nazionale. Ma come prima l'idea di questa si affaccia e cresce la gentilezza, se chi amministra lo stato s'impunta a voler perpetuare il segregamento, sorge tosto una parte nazionale, che acquista ciò che quegli perde; la quale rendendosi interprete di un istinto comune non è veramente parte né setta, ma la nazione medesima, che differisce dalle sette e dalle parti, come l'universale dal particolare. La civiltà è per natura espansiva, e nasce dall'ingegno che è la vena creatrice; laonde i governi veramente culti inclinano ad ampliare il giro della loro azione. E quando lo stato è piccolo per difetto d'integrità nazionale, tanto è lungi che la ristrettezza lo ritiri dall'estrinsecarsi, che anzi ne accresce il bisogno; sia perché ogni essere tende ad acquistare il suo assetto naturale, e perché i minori diritti e anco gl'interessi schiettamente materiali, come i commerci e gli opificii (in cui consiste tanta parte della vita odierna) non sono sicuri e durevoli, se l'autonomia nazionale non li protegge. E in vero quando un paese manca di questa è più passivo che attivo: riceve e non porge le impressioni e le influenze: non ha che un uso scarso e imperfetto delle proprie forze: può esser libero in apparenza, ma è servo in effetto, poiché vive a discrezione dei più potenti e non è padrone né arbitro di sé medesimo.</p>
<p>L'azione estrinseca dei popoli varia, secondo i tempi. Nelle età rozze o poco civili ella suol essere brutale ed esercitarsi per via di crudeli conquiste, come quelle delle popolazioni germaniche, arabiche, finniche e mongoliche nel corso del medio evo; o mista di legalità e di forza, di dolcezza e di violenza, come in Alessandro, negli antichi Romani e recentemente in Napoleone. Laddove la leva propria dei secoli più disciplinati è pacifica e spirituale, versando nel cambio delle idee e degli utili e nella morale onnipotenza dell'ingegno e del senno: l'uso delle armi non ci concorre altrimenti che come accessorio, e a tutela non ad offesa della giustizia. Tal è la signoria che il pontefice romano ebbe nei bassi tempi, quella che la moderna Europa ha sul resto del mondo, che la Francia d'oggi potrebbe aver sull'Europa, che il Piemonte sortì per pochi istanti sul rimanente della penisola. Napoleone cadde, perché tentò di sostituire i cannoni ed il ferro alla forza civile in tali tempi, che più nol consentivano, volendo farla da dittator militare anzi che da sapiente e pacifico moderatore. Oggi adunque l'azione esterna non può essere salutare e durevole, se non ha una misura ed un limite, guardandosi di non trapassarlo; il quale risiede nell'autonomia e spontaneità delle nazioni. Ognuna di queste ha la sua individualità propria e inviolabile, a cui gl'influssi e gli aiuti esteriori vogliono attemperarsi in guisa, che non la sforzino, né mutino punto il suo nativo e spontaneo indirizzo. Solo nel giro della nazionalità interno l'uso delle armi è legittimo, se richiesto a conservarla; giacché in tal caso la forza non corre da nazione a nazione, ma da un membro all'altro dello stesso corpo. Ora egli è degno di considerazione che quei medesimi conservatori i quali celebrano l'ignavia e la solitudine come strumento potissimo di salvezza, che veggono a occhi asciutti i forti ingoiare i deboli e perire i popoli eroici, senza pure aprir bocca né muovere un dito per compiangerli e sovvenirli; che spacciano per santo l'egoismo più ignobile, dicendo che ciascuno non dee pensar che a sé stesso: si scostano da questa regola in un solo caso; cioè quando lor cade in acconcio di violar la giustizia essi medesimi e di abbattere l'innocenza. Allora si affaccendano, si armano, si muovono, passano le frontiere, sono prodighi dell'oro e del sangue proprio per mungere o per ispargere quello degli altri. Non è questa la dolorosa storia di Europa dal quindici in qua? E la recente spedizione francese non fu il degno suggello di tal politica? Coloro che si tacquero e stettero mentre l'Italia cadeva, accorsero solamente per compierne la rovina. Così procedendo i cattivi conservatori oltre il ripugnare bruttamente a sé stessi, tolgono ogni scusa alla codardia loro e si mostrano non meno ciechi che iniqui; perché ogni nazionalità spenta è un'esca di turbolenze e spesso una vena copiosa di rivoluzioni.</p></div2>
<div2>
<head>CAPITOLO SETTIMO<lb/>
DELLE FALSE DOTTRINE DEI DEMOCRATICI</head>

<p>La maggior parte degli errori che infettano le dottrine popolane non ebbero principio in Italia, ma nacquero da due celebri scrittori di oltremonte. Giangiacomo Rousseau può considerarsi come il fondatore della scuola democratica francese; la quale, benché il tempo ne abbia modificate e migliorate le opinioni, ritrae tuttavia della sua origine. Egli però non può dirsi inventore avendo attinto ai filosofi del suo tempo; e i suoi principii politici essendo sottosopra comuni al Jurieu, al Buchanan, al Sidney, al Milton e specialmente al Locke, senza parlare della parte che ci ebbero la ricordanza delle repubbliche antiche e il vivo esempio delle elvetiche, massime di Ginevra sua patria. Ammiratore più che intenditore dell'antichità classica: poco pratico della storia; studioso dell'uomo individuale, ma avvezzo a sperarlo al lume dell'immaginativa anzi che della ragione: nemico alle lettere per vaghezza di paradosso, alla società e coltura per infortunio di vita e bisogno di rappresaglia; egli fondò gli ordini civili in una convenzione arbitraria: conferì al maggior numero il sommo potere: spianò la strada al dispotismo plebeio: gittò i primi semi (benché ancora occulti) del socialismo immoderato e del comunismo; e preparò dalla lunga i disordini che viziarono e mandarono a male le seguenti rivoluzioni. Tuttavia da un altro canto egli contribuì a promuoverne le buone parti, a imprimere profondamente negli animi i vilipesi diritti delle plebi e delle nazioni, a ritirare le instituzioni viziate verso gli ordini naturali, avvegnaché si sviasse nel fermare i termini di questo ritiramento. Da lui mosse sovrattutto il nuovo indirizzo che prese la prima rivoluzione francese nel suo secondo periodo; quando gli assalti esterni, le trame di corte, l'egoismo dei borghesi, la rabbia dei privilegiati, la pervicacia, la tristizia dei retrivi e lo sdegno del popolo precipitarono il corso di quella dal principato civile alla repubblica. Due sette si divisero allora il maneggio delle cose e per qualche tempo si bilanciarono. Gli oratori della Gironda, presa dal Ginevrino l'idea elvetica, inclinarono al sistema federativo, che è il municipalismo mascherato poco propizio all'unità della nazione; e furono i primi a levar l'insegna repubblicana; atteso che la repubblica più si accosta al concetto municipale, e la monarchia al nazionale<note place="foot"><p>Nessun nome cospicuo, salvo Camillo Desmoulins, precorse ai Girondini nel parteggiare apertamente per la repubblica.</p></note>. Ma se i Montanari propugnarono l'unione della patria, e prevalsero di senno e di zelo nel salvarne l'indipendenza, non può negarsi che non favorissero le violenze plebeie, macchiassero la libertà colla licenza e col sangue, e non solo allora spegnessero, ma tardassero la repubblica, per l'avvenire; giacché anche adesso le ricordanze lugubri e paurose di quegli anni sono il maggiore ostacolo che si frapponga al quieto stabilimento degli ordini democratici.</p>
<p>La dottrina politica del Rousseau mancava di una base speculativa ed enciclopedica che le desse forma e valore di scienza; ché le indagini a fior di pelle dei sensisti non meritavano questo nome. Supplì in qualche modo al difetto la scuola alemanna degli Hegelisti; la quale è come la metafisica della politica accreditata presso un certo numero di democratici. Il sistema filosofico dell'Hegel ha del vero e del sodo in alcune parti, e argomenta nel suo artefice una rara finezza di speculazione. Ma avendo ricevute le prime mosse dal sensismo e psicologismo cartesiano (mediante le successive scuole dello Spinoza, del Kant e dei filosofi posteriori) ed essendo viziato di panteismo, racchiude i germi di ogni errore. Come l'assintoto non può mai raggiungere l'iperbole interminata, così il panteismo non può cogliere l'idea dell'infinito. Ora la filosofia infinitesimale essendo non solo l'apice supremo, ma la base prima della scienza (secondo che si ha rispetto al riflessivo conoscimento o vero all'intuitivo) ogni falso concetto dell'infinito altera quello del finito, facendo un viluppo delle due nozioni e riducendole a quella dell'indefinito, conforme facevano gli antichi; tanto che il panteismo è un regresso all'antichità digiuna della scienza infinitesimale così nel calcolo come in metafisica. Da cotal confusione nasce a filo di logica un pirronismo fatale sulle idee e sui fenomeni, e un tal miscuglio di contraddittorie, che vien meno ogni norma e legge assoluta nel doppio circuito delle cose e delle nozioni. Perciò ogni qual volta il prefato sistema discende alle ragioni della pratica, non può risultarne per le azioni individuali e sociali altra regola che relativa: l'etica e la religione sono distrutte dai fondamenti: la personalità divina e la permanenza dell'umana svaniscono: gli esseri e i loro concetti si riducono a mere parvenze; e in politica il senso volgare viene a conquidere il senso retto. Vero è che stante la pugna interiore, l'essenza sofistica e le varie facce del panteismo, si possono dedurre dai principii hegeliani conseguenze opposte; onde non è da meravigliare se il concetto proprio di questa filosofia si dirami e digradi in tante opinioni e così disformi come quelle che distinguono un consesso rappresentativo. Ma nella figliazion successiva e negl'intrecci paralleli delle inferenze contrarie la parità è più speciosa che reale: le illazioni negative sovrastanno alle positive; e la dogmatica apparente dei primi progressi è soverchiata e vinta dal nullismo effettivo delle ultime conclusioni.</p>
<p>Bisogna però distinguere le conclusioni del fondatore da quelle di alcuni de' suoi discepoli<note place="foot"><p>I quali si qualificano con caro e onorevole epiteto, ma abusato; perché in alcune parti di Europa <hi rend="italic">giovine</hi> è oggi sinonimo di <hi rend="italic">bambino</hi>.</p></note>. Imperocché il buon giudizio e l'istinto pratico (come accade agl'ingegni privilegiati) ritennero il primo sullo sdrucciolo delle sue dottrine e lo indussero a temperarle; dove che i secondi non ebbero la prudenza o vogliam dire la discrezione medesima. La nuova scuola hegeliana non manca certo di vena e di dottrina, parti quasi congenite all'ingegno tedesco. Ma i suoi lavori scarseggiano di carattere scientifico, e così nella materia come nella forma hanno un'impronta appassionata e faziosa. Non che mostrare quella imparzialità serena e tranquilla che è propria della vera scienza e trovasi nei primi Hegelisti, i nuovi recano contro gl'instituti vigenti l'animosità e l'ira delle sette anglofrancesi dei due ultimi secoli, e sono sovente ingiusti, non di rado superficiali. Essendo inoltre più critici che dogmatici, più vaghi d'innovare e di distruggere che di stabilire, contraddicono e non ponderano gli altrui dettati, mirano all'inaudito, allo strano, al paradossastico, anzi che al vero, e spesso incappano nel triviale o nel rancido, perché la pellegrinità effettiva è spontanea e sfugge a chi la cerca troppo ansiosamente. Le loro dottrine sono per lo più negative, e tendono per ultimo costrutto a riporre con Protagora nell'individuo la misura di ogni cosa. Il che in politica è la guerra di ciascuno contro tutti e di tutti contro ciascuno; e quindi la sovversione dello stato sociale; essendo che l'individualismo eccessivo è tutt'uno coll'arbitrio tirannico di un solo o del maggior numero. Per la qual cosa, siccome dai principii del Rousseau nacquero in parte le esorbitanze della rivoluzione francese; così io inclino a credere che l'Hegelianismo abbia contribuito a sviare dal retto segno il moto recente della Germania. E le due teoriche s'intrecciano insieme per più rispetti: il patto arbitrario e la vita eslege dell'una sono l'ultimo corollario politico dei filosofemi propri dell'altra, che con circuito panteistico dal nulla nasce e al nulla ritorna. Né questa è la sola volta che le deduzioni pratiche di un sistema speculativo abbiano veduto la luce prima delle premesse. Perciò se le due dottrine camminarono alla spartita per un certo tempo, ora cominciano a mischiarsi di qua e di là dal Reno: le utopie francesi penetrano in Germania e le idee hegeliane vennero testé accolte in Francia dal più celebre dei socialisti.</p>
<p>Benché qualche sprazzo di queste idee si vegga in alcuni scritti nostrali usciti di fresco alla luce e di poco peso, tuttavia si può dire che esse non abbiano sino ad oggi avuto corso fra noi, come troppo aliene dal genio italico. Ma per contro le dottrine del Rousseau e de' suoi seguaci vennero propagate e divolgarizzate, come moneta spicciola, in molti libri e più ancora dai giornali della penisola. Il che sarebbe di profitto, se i promulgatori le ventilassero e scandagliassero prima di proporle, atteso che ogni errore rasenta il vero; e molte preziose verità si rinvengono nella scuola democratica fondata dal Ginevrino. Ma per fare la cerna del buono dal reo di un sistema, ci vuole una critica; la quale non può essere soda e profonda, se cammina soltanto sulle orme del comun senso, senza l'appoggio e la guida di una dogmatica. Oltre l'inesattezza di alcune dottrine generali, i giornali popolani di oltremonte ci nocquero talvolta eziandio coi giudizi pratici e coll'applicazione speciale di quelle. Nel modo che i conservatori francesi lodano ogni sorta di resistenza governativa, ancorché fatta a sproposito; medesimamente alcuni democratici celebrano ogni sommossa popolare, e la levano a cielo se per giunta è repubblicana. Non si curano d'investigarne gli autori, l'origine, il fine, l'opportunità, la ragionevolezza, gli effetti certi o probabili; quasi che tutta la sapienza civile consista nel ribellarsi. O come se la rivolta e l'ossequio abbiano una bontà o reità intrinseca, e non traggano il loro carattere morale dalle circostanze che ne determinano la giustizia, la convenienza, l'utilità, l'efficacia ovvero le doti contrarie. Laddove, l'esperienza dimostra che le rivoluzioni fatte fuor di tempo ritardano il regno della democrazia, in vece di affrettarlo. E che altro spense la nuova libertà italica nelle fasce, se non un conato intempestivo di repubblica? Perciò quei democratici oltramontani che testé come nel secolo scorso improvvisarono o spalleggiarono gli ordini popolari in Italia non si avvidero che nocevano ai propri, perché le copie cattive ed effimere screditano gli originali. Tale imprudenza costò la vita alla prima repubblica francese e la sanità alla seconda; quando il morbo che oggi la travaglia e il prevalere de' suoi nemici nacquero appunto dall'essersi malamente distrutto ciò che si era male edificato. L'errore dei democratici causò quello dei conservatori; e questi non avrebbero fatta la sciagurata spedizione di Roma, se quelli solleticati da desiderio di modellar tutto il mondo alla loro forma non avessero dato favore alle idee popolane in vece di porgerlo a quelle che alle condizioni correnti d'Italia meglio si confacevano. Anche oggi si odono spesso esaltare dagli stranieri certe imprese e certi capisetta, che furono la cagion principale dei nostri infortuni; il che non accadrebbe se si studiassero le cose nostre e si consultasse il senno italiano prima di sentenziare. Né io voglio con questo disdire ai democratici di fuori la riconoscenza dovuta pel generoso affetto, o tor fede ai loro consigli; anzi bramo che questi fruttino; il che non può avvenire se si danno e si pigliano alla cieca. Il magistero dei giornali è utilissimo, purché venga accompagnato da quello degli annali; voglio dire da quella giudiziosa critica che si fonda nell'esperienza e nella storia.</p>
<p>Posto che la vita civile, come vuole Giangiacomo Rousseau, sia cosa tutta artificiale, nata da una semplice convenzione, e dato che l'uomo sia regola e misura sovrana di ogni cosa, secondo il parere degli Hegelisti; séguita che <quote rend="italic">la volontà del popolo è la legge suprema, e che essa non ammette replica, né appello di sorta</quote>. E tale è in effetto l'aforismo fondamentale di non pochi dei democratici. Ma io dico: la volontà di un popolo particolare (come quella di ogni arbitrio creato) può essere e talora non è altro che talento e capriccio. Ella è per sé medesima una potenza contingente, relativa, incostante, versatile al falso come al vero, al male come al bene, e quindi sfornita di carattere legislativo; perché la legge essendo moralmente obbligatoria importa qualcosa di apodittico, d'immutabile, di assoluto. Ora, se tal è la volontà individuale, tale altresì dee essere la generale, atteso che il numero non muta l'essenza. Se nei particolari uomini la volontà non è legge, non può meglio essere nell'unione loro parziale a stato di civil comunanza. Ché qui non accade parlare della volontà veramente universale, cioè di quella del genere umano; i cui privilegi importano al filosofo, non al politico, che sotto nome di volontà generale intende quella di un popolo o di una nazione solamente. Oltre che coloro che stimano infallibile la specie umana non possono averla per tale se non in quanto a lor giudizio ella non si scosta dal vero; tanto che il vero e non l'arbitrio della specie umana è la legge e il giudice supremo.</p>
<p>Né la volontà generale nei casi pratici è mai quella di tutto un popolo, essendo cosa più miracolosa che rara l'unanimità assoluta in un partito qualunque. La volontà generale si riduce dunque in effetto a quella dei più o dei loro delegati; i quali possono in mille modi e per molte cagioni forviarsi e sbagliare. Dante osserva che “<quote>le popolari persone molte volte gridano: Viva la lor morte e muoia la lor vita, purché alcuno cominci</quote><note place="foot"><p><bibl><title>Conv.</title> I, 11.</bibl></p></note>.” Il Machiavelli che insegna “<quote>il giudizio popolare nelle cose particolari circa le distribuzioni de' gradi e delle dignità non ingannarsi, e se s'inganna qualche volta</quote>,” ciò accadere di rado, confessa che nelle altre cose il negozio corre altrimenti<note place="foot"><p><bibl><title>Disc.</title> I, 47.</bibl></p></note>. Che più? Nel libro, che è tuttavia per alcuni una spezie di evangelio politico, si legge che la volontà generale può essere ingannata<note place="foot"><p><bibl>Rousseau, <title>Contr. soc.</title>, II, 3; IV, 1.</bibl></p></note>; il che esclude l'inerranza e rende assurda l'onnipotenza. Né la prima si potrebbe ascrivere al maggior numero senza assegnarli quel grado di esperienza, di stimativa, di senno, di accorgimento, di sapere, che si ricercano a distinguere il vero reale dall'apparente. Ora il maggior numero è volgo, e quanto abbonda di quel senso che da lui appunto riceve il nome di volgare, tanto manca o scarseggia del senso retto. Certamente nei popoli avvezzi alla vita civile, il maggior numero si fa ogni giorno più savio e può giungere a tal grado di assennatezza che raramente s'inganni; come nei popoli novizi l'esperienza e il tempo lo fanno ricredere de' suoi falli. Ma ciò conferma la mia sentenza e prova che in ogni caso la volontà del maggior numero non può aver forza assoluta di legge, se non in quanto si conforma colla ragione e col vero. La ragione adunque e non la volontà generale semplicemente è la legge suprema; onde <hi rend="italic">ragione</hi> nel nostro idioma suona anco legge e diritto. La dottrina della sovranità della ragione, professata ultimamente da alcuni chiari scrittori francesi (e in particolar da Beniamino Constant e dal Royer–Collard) è antichissima: risale a Socrate e a Platone che assegnarono alle idee e al bene la signoria suprema: trovasi espressa con singolare efficacia nel codice religioso degl'Israeliti e dei Cristiani<note place="foot"><p>Vedi fra gli altri luoghi i <bibl><title>Proverbi</title> (VIII, 12–6, et al. pass.)</bibl>.</p></note>; ed è il diritto divino delle vecchie scuole sanamente inteso.</p>
<p>La ragione è il codice dei popoli civili, e il maggior numero senza ragione quello dei barbari. Un chiaro statista francese così discorreva: “<quote>La sovranità del popolo, trasferita dal giro delle astrazioni in quello dei fatti, è tutt'uno col predominio legislativo del numero più largo; e questo predominio è il diritto della forza migliorato da un'acconcia trasformazione. Imperocché nello stato che chiamasi di natura gli uomini si azzuffano, laddove nel civile consorzio si annoverano. Il diritto del forte è brutale: quello dei più è sociale. Dicesi che alla forza ed al numero sovrasta la giustizia. Sia pure; ma a che vale la giustizia senza i giudici? Vale quanto l'anima senza il corpo, essendo cosa invisibile ed eterna</quote><note place="foot"><p><bibl><title lang="fre">La Presse</title>, Paris, 28 février 1850.</bibl> Un altro giornale risponde in questi termini: “<quote>La legge del maggior numero che è un vero progresso verso quella della forza maggiore non può prevalere ai diritti acquistati; sia perché questi sono un progresso verso la legge del numero più largo, e perché sono un fatto già stabilito, che i più non possono annullare, non essendo opera loro. E in vero l'uomo non trapassa dall'infanzia all'adolescenza per la legge del maggior numero, ma del progresso del tempo, che è legge di natura. Il borghese non diventa nobile per la legge del maggior numero, ma pel progresso della parità civile, che è legge di natura egualmente. Lo schiavo non si rende franco per la legge del maggior numero, ma pel progresso della libertà, che è legge di natura allo stesso modo. Dunque al maggior numero sovrasta una legge più autorevole, che gli uomini non hanno rogata; la quale appone certi limiti e ingiunge certi obblighi all'arbitrio loro; ed è quella legge naturale che si chiama perfettibilità e universalmente si manifesta. Insomma il maggior numero non fa la legge, ma la trova e l'esprime: non crea il fatto, ma l'osserva e descrive: non dà il diritto, ma lo dichiara e determina</quote>.” (<bibl><title lang="fre">La Voix du Peuple</title>, Paris, 5 mars 1850.</bibl>)</p></note>.” Ho voluto recar questo passo, perché mi par bello il veder l'errore fondamentale del Rousseau (di cui molti tuttora in Italia fan professione) combattuto in Parigi dall'effemeride più ardita dei democratici. Se non che, la perfettibilità e il progresso, riducendosi a una semplice potenza e ad un esplicamento naturale, non bastano a fondare una norma stabile e suprema, senza l'arrota delle idee e della ragione. “Dunque, io dico, la sovranità del popolo intesa assolutamente e l'onnipotenza del maggior numero sono in sostanza il diritto dei Vandali e degli Ostrogoti; imperocché la trasformazione di cui parla l'illustre autore è estrinseca e non muta l'essenza della cosa. Sia che la controversia si decida colle pugna, o che coll'abaco si definisca, l'impero del maggior numero è dannoso, se contravviene al vero utile, e iniquo, se prevarica la giustizia. Il solo divario che corra si è che nello stato barbaro e selvaggio i meno ubbidiscono per forza, come un esercito vinto che rende le armi al vincitore; dove che nello stato civile si suol cedere volontariamente se il resistere è inutile o può esser causa di maggiori mali. Egli è dunque verissimo che vi ha vantaggio da questo lato, perché si evitano le discordie civili e i vinti non han la testa rotta; ma non è men vero che il danno è pari (nel presupposto che i pochi se appongano) per ciò che riguarda l'offesa legale dell'utile e del giusto. La sostituzione del maggior numero alla forza non è dunque un bene (quantunque possa essere e sia per lo più un minor male), né può far ragione del torto o torto della ragione. Ma in pratica, dirassi, è tutt'uno. No, che non è tutt'uno, perché chi ha ragione, cedendo al maggior numero, dee però protestare, richiamarsene al tempo, all'opinione dei più rinsavita o meglio informata, con ferma fiducia di averla tosto o tardi propizia.”</p>
<p>Certo si è che la ragione non può pigliare aspetto e valore di legge civile, se non è espressa, circoscritta, adattata alle speciali occorrenze del vivere comune; e a tale intento ella dee avere il concorso dell'arbitrio umano. La volontà degli uomini è quindi il principio secondario, e come dire il coefficiente della legge; ma non può scusarne l'efficiente più capitale, che risiede nell'altro termine. Si modifichi adunque il pronunziato democratico dicendo, che <hi rend="italic">la volontà del popolo conforme a ragione è la legge suprema</hi>; nella qual sentenza la ragione esprime l'elemento naturale ed essenziale della legge, e la volontà popolare ne significa la parte accidentale e positiva. Tanto che negli ordini artifiziali che sono di natura variabili, l'arbitrio ha legittimo imperio. Ma siccome questi ordini si attengono sempre (almen di rimbalzo) ai naturali, così anche nel giro del positivo la potestà legislatrice non è autorevole, se non si accomoda alla ragione. Non occorre aggiungere che se la ragione sola può dar forza di legge alla volontà generale, le dottrine dei democratici intorno al voto universale e all'esercizio del diritto ingenito ai popoli di ordinarsi, riscuotersi, mutar forma di reggimento e simili (come quelle che nascono dal soprascritto principio e ne sono altrettante applicazioni speciali) non sono vere se non in quanto loro si aggiusta il detto temperamento.</p>
<p>La ragione rivela agli uomini le idee e le cose, dal cui concorso procede l'ordine immutabile delle sussistenze. Le idee hanno un'immutabilità assoluta e le cose finite ne posseggono una relativa in quanto mantengono lo stesso tenore nella presente costituzione del mondo; ovvero nol mutano che per gradi e giusta le leggi della vita cosmica. All'ordine delle idee appartengono la moralità e la giustizia, che sono per natura assolute ed eterne. A quello delle cose create si riferiscono le condizioni naturali dei popoli; quali sono la stirpe, la favella, la storia e la sedia loro. Dall'intreccio di tali due ordini scaturiscono la nazionalità, l'autonomia, l'unità, la libertà, la potenza e insomma la civiltà degli stati; le quali tutte cose tengono del materiale e dell'immateriale insieme, e avendo una radice fissa, si svolgono, si ampliano, si perfezionano di mano in mano, e però si differenziano nell'atto loro; giusta i secoli e i paesi. Così un popolo non può esser uno, libero, autonomo egualmente in tutti i periodi della sua vita: non può avere lo stesso grado di ricchezza, di forza, di cultura, di parità nelle classi, di celerità nel progresso, di perfezione negl'instituti, quando è fanciullo o giovane, che quando è pervenuto a stato di maturezza; e la storia ne insegna che la forma nazionale non è il frutto primaticcio della vita civile. Laonde se la moralità e la giustizia obbligano universalmente senza divario di età e di sito; rispetto agli altri beni la perfezione risiede nell'averne quella maggior somma che si conforma alla capacità presente di acquistarli e di ritenerli.</p>
<p>La volontà generale vuole adunque essere subordinata al sovrano imperio e alla necessità ineluttabile delle idee e delle cose; e se nasce conflitto tra l'una e l'altra, l'arbitrio dee cedere alla ragione e alla natura. Esso non può nulla contro il giusto e l'onesto, non può nulla contro le condizioni naturali della lingua, della schiatta, della consuetudine, del territorio; né quindi contro quel grado di nazionalità, unione, indipendenza, franchezza, uguaglianza, e via discorrendo, che si confanno a un dato luogo e tempo. “<quote>Se le leggi,” dice l'Alighieri, “non si dirizzano a utilità di coloro, che son sotto la legge, hanno solo il nome di legge, ma in verità non possono esser legge; imperocché conviene che le leggi uniscano gli uomini insieme a utilità comune</quote><note place="foot"><p><bibl><title>De mon.</title> 2 Trad. del Ficino.</bibl></p></note>.” E si avverta che nella dottrina di Dante, come in quella dei Platonici e degli stoici, l'utile non si apparta dal lecito e dall'equo. Dunque gli statuti e gli ordini positivi che un popolo elegge non possono contraddire alle dette parti, ma deggiono anzi porre in esse la ragione e il fondamento loro; al che mirano i preamboli e le dichiarazioni usate precedere o accompagnare le costituzioni popolari in Francia e in America<note place="foot"><p>Niuno meglio espresse questa riserva di Francesco Lamennais che scrisse “<quote>la repubblica francese riconoscere certi diritti e certi doveri, che non dipendono dagli ordini positivi, ma loro precorrono e sovrastanno</quote>.” (<bibl><title lang="fre">Projet de constitution de la république française</title>, Paris, 1848, p. 3.</bibl>) L'autorità del Lamennais è tanto più grave quanto che niuno pareggia questo scrittore nel condire colla moralità più squisita e coll'eloquenza le materie civili. Lode che gli è data eziandio da coloro che non si accordano seco nelle opinioni di un altro genere.</p></note>. L'onnipotenza popolare e parlamentare è tanto assurda quanto il diritto divino che i principi si attribuivano, come quella che in sostanza trasferisce nel popolo e ne' suoi interpreti il dispotismo di Oriente e il vecchio giure imperiale. In ambo i casi il privilegio, non che esser divino, è veramente sacrilego, poiché l'onnipotenza umana è rapina di quella che è privilegio del creatore<note place="foot"><p>Perciò, secondo la platonica dottrina di Dante, la volontà diritta e la ragione dell'uomo, la ragione e la volontà divina sono una sola cosa. “<quote>È manifesto che essa ragione essendo un bene, principalmente è nella mente di Dio. E perché ciò che è nella mente di Dio è esso Iddio,... e Iddio massime vuole sé medesimo, séguita che la ragione da Dio, secondo che è in esso, sia voluta. E perché la volontà e la cosa voluta in Dio è tutt'uno, séguita che la divina volontà sia essa ragione. Di qui nasce che la ragione nelle cose non è altro che similitudine della volontà divina; e però quello che non consuona alla volontà di Dio non può essere essa ragione; e ciò che è consonante alla divina volontà è ragione. Per la qual cosa cercare se alcuna cosa è fatta di ragione, non è altro che cercare s'ella è fatta secondo che vuole Iddio</quote>.” (<bibl><title>De mon.</title> 2. Trad. del Ficino.</bibl>) Si noti che nel testo la voce <foreign lang="lat">jus</foreign> corrisponde a quella di <hi rend="italic">ragione</hi> nel volgarizzamento.</p></note>. E però ogni usurpazione di tal fatta è naturalmente irrita e nulla. Pogniamo, per modo di esempio, che non i magnati né i principi, ma gli eletti dei popoli fossero gli autori dei capitoli del quindici; e che parlamenti speciali nei vari stati li confermassero. Forse che per questo i detti capitoli sarebbero meno assurdi e lesivi dei diritti inviolabili delle nazioni? Niuno vorrà affermarlo, se già ai popoli non è permesso più che ai loro capi il farsi giuoco della ragione e della natura, e se l'ammazzare sé stesso non è meglio lecito che l'uccidere altrui. Che se il detto presupposto è moralmente impossibile a verificarsi, trattandosi di un danno e d'un'iniquità manifesta, in mille altri casi un popolo può sbagliare per invecchiata preoccupazione, illusion naturale, fascino momentaneo; di che infiniti esempi rammenta l'istoria. Non vedemmo poco addietro un'assemblea piemontese generosa di spiriti e tenera della patria, sventare il partito che poteva ancora salvar l'Italia? e antiporre il presupposto volere di una piccola provincia agl'interessi comuni della nazione? Come le idee, essendo invariabili assolutamente, vanno innanzi ai fatti, così questi non vogliono mettersi tutti ad un piano, ma avere quel luogo che meritano, giusta la natura e l'importanza loro. Ora alcuni di questi fatti sono costanti e non dipendono dall'elezione; qual si è, verbigrazia, la nazionalità di un popolo, come quella che si fonda nella razza, nel sermone, nel sito, e non proviene dall'arbitrio, ma dalla natura. Oltre che negli stati culti e maturi essa è la sorgente e la guardia degli altri beni; i quali da per sé soli non si possono acquistare né mantenere. Le instituzioni all'incontro, benché abbiano anch'esse un fondamento naturale in quanto debbono attemperarsi alle condizioni di chi le riceve, sono tuttavia più flessibili e variabili, e quindi più sottoposte all'eletta dei popoli; onde vogliono subordinarsi alla nazionalità e non viceversa; e quando un popolo manca di essa, egli dee rivolgere tutte le sue cure a procacciarsela, postergandole i beni di minor momento. La dimenticanza di quest'ordine precipitò il Risorgimento italiano e nacque dal falso aforismo preallegato. Imperocché la volontà generale, essendo la somma delle individuali, chi colloca in essa la fonte primaria del diritto, è inclinato logicamente a privare la libertà de' suoi confini ed esagerarne il valore; quando arbitrio e volere sono tutt'uno. Quindi proviene un altro adagio sofistico, che <quote rend="italic">la libertà non dee aver limiti, ed è il fine del civile consorzio</quote>. Non vorrei, ripudiandolo, venire in voce di poco amatore degli ordini liberi, che io reputo per uno dei maggiori acquisti e per condizione essenziale di ogni civiltà adulta. Ma quanto più la libertà importa, tanto più dobbiamo guardarci di offenderla, trasnaturandola. Coloro che professano il principio sovrascritto scambiano l'idea di libertà con quella di bene propriamente detto; il quale solo ha ragion di fine, e non è capace di eccesso; laddove la libertà in sé medesima è mezzo e strumento, e versando in una potenza voltabile al male come al bene, e il cui valore dipende sia dal modo come si attua, sia dall'oggetto a cui si appiglia, ha d'uopo di regole che la circoscrivano. Vero è che il male essendo difetto e negazione, l'arbitrio, come potenza positiva, è ordinato e tende per natura al bene, e solo se ne disvia per ragione di morbo o di consuetudine. La libertà assoluta non può il male; e anco la limitata vi s'induce difficilmente quando non è guasta dalla cattiva disciplina. Perciò nelle lingue che traggono dal latino <hi rend="italic">libertà</hi> non suona solo una facoltà mera, ma un abito; cioè <quote rend="italic">il complesso delle morali e civili virtù</quote>; come il Giordani la definisce<note place="foot"><p><bibl><title>Opere</title>, Firenze, 1846, t. II, p. 134.</bibl></p></note>. E nel modo che la libertà è la potenza di fare il bene, similmente la liberalità è l'inclinazione a comunicarlo; onde viene il nome di liberale, comune a quelli che amano il vivere libero e a quelli che largheggiando, ne appianano agli altri il godimento<note place="foot"><p>La buona lingua italiana non ripudia, come alcuni stimano, la voce <hi rend="italic">liberale</hi> eziandio nel primo dei sensi accennati. Le <hi rend="italic">arti</hi> e gli <hi rend="italic">studi liberali</hi> sono quelli che convengono agli uomini liberi e non mica quelli che tornano a guadagno di chi li coltiva o si diletta delle opere loro. Quando il Machiavelli <quote rend="italic">sperava tempi più liberali e non tanto sospettosi</quote> (<bibl><title>Lett. fam.</title> 9</bibl>) e quando diceva che <quote rend="italic">le antiche cose accendono i liberali animi a seguitarle</quote> (<bibl><title>Stor.</title>, 5</bibl>), mirava alla libertà e non al danaro, e voleva parlar di tempi e di animi liberi o degni di essere. E allorché la voce <hi rend="italic">liberale</hi> suona benigno, amorevole, cortese; come nella <hi rend="italic">risposta</hi> e nella <hi rend="italic">venuta liberale</hi> del Boccaccio citate nel Vocabolario; la parola non viene talmente da <hi rend="italic">liberalità</hi> nel senso di larghezza, che non partecipi ancora per indiretto dell'altro significato. Per una simile analogia <hi rend="italic">generoso</hi> si dice del pari di chi sia munifico e di chi sia ricco di spiriti liberi e magnanimi. I Sanesi trovarono nel 1525 l'appellazione di <hi rend="italic">libertini</hi> per significare coloro che <quote rend="italic">faceano professione di desiderare la libertà</quote> (<bibl>Guicciardini, <title>Stor.</title>, XVI, 2, 3; Machiavelli, <title>Lett. fam.</title> 74</bibl>); e Carlo Botta gl'imita, se ben mi ricordo, in qualche luogo delle sue storie. Ma l'imitazione mi pare pericolosa; perché cotal voce intesa alla latina o alla gallica (come oggi può succedere a molti), anzi che all'italiana o vogliam dire alla sanese, in vece di tornare a lode, diverrebbe un'ingiuria o almeno un complimento poco piacevole.</p></note>. Che se in noi la libertà e la liberalità differiscono, la parentela delle due voci ne fa risalire alla fonte comune ed archetipa delle doti che rappresentano; cioè all'azione creatrice; la quale è libertà e liberalità infinita, modello e principio di ogni libertà e liberalità creata; atteso che creare è far liberamente e comunicare all'effetto una parte delle proprie perfezioni. Laonde negli uomini il poter di fare il male e l'abuso dell'arbitrio non si chiamano propriamente <hi rend="italic">libertà</hi>, ma <hi rend="italic">licenza</hi>, con antifrasi dedotta dall'abuso medesimo.</p>
<p>La libertà esterna e sociale è una propaggine, un'espressione, un'effigie della libertà interiore e morale dell'individuo. Pertanto i rigidi fatalisti, come Tommaso Hobbes e Benedetto Spinoza, sono altresì fautori del dominio dispotico; non potendosi ammettere di fuori e nello stato una dote che si disdice alle sue membra e all'autore dell'universo. E come la libertà morale non ha pregio se non si rivolge al bene; così la libertà politica non è in sé buona né rea, ma indifferente; e solo riesce ottima e preziosa, se si ordina a civiltà; intendendo sotto questo nome la somma di tutti i veri beni e specialmente dei più insigni; come la virtù e la scienza; nelle quali risiede il colmo del perfetto vivere civile. Laddove, sviata da questa mira, essa è cima e radice di ogni disordine. Accade alla libertà quel medesimo che all'autorità sua compagna e correlativa, di cui non solo gli stati, ma la famiglia e la religione abbisognano; ma come di aiuto e di mezzo semplicemente. Errano pertanto coloro che considerano l'autorità e l'ubbidienza come cose intrinsecamente e assolutamente buone; dove che sono tali in quanto conferiscono al loro proposito, che è il mantenimento ed il fiore del convitto e della legge. Così intesa l'autorità è necessaria e legittima, l'ubbidienza obbligatoria, diventando amendue morali e prendendo essere di diritto e di dovere, di pregio e di merito: altrimenti si corrompono e nocciono; come quando l'ossequio è cieco, e la signoria capricciosa.</p>
<p>La libertà e l'autorità sono due corrispettivi, che si debbono accoppiare per sortire l'intento loro. La prima, abilitando le varietà naturali a esplicarsi, fa sì che la civil comunanza veste e rappresenta in ristretto i pregi della specie; la seconda, unizzandola, le dà forma d'individuo. L'una è la fonte del progresso che svolge le potenze sociali: l'altra è la guardia che le conserva. Entrambe hanno il loro archetipo nella creazione, stante che il creatore è idea e causa, necessario e libero ad un tempo; onde l'azione concreativa del consorzio umano si modella all'azione creativa. Ma ciò che in Dio è uno si parte fra i mortali; onde negli ordini civili la libertà e l'autorità si debbono circoscrivere a vicenda, né possono essere infinite; perché nel limite versa la distinzione e seco la perfezione delle creature; rimosso il quale, non si avrebbe già l'infinito che è incomunicabile, ma l'indefinito che è caos, disordine, guazzabuglio. La libertà senza l'autorità è caso, l'autorità senza la libertà è fato; laonde il dispotismo è il fato, e la licenza è il caso sociale. Ma il fato e il caso si oppongono del pari all'ordine morale, perché l'uno è ineluttabile e senza merito, l'altro cieco e senza armonia. Quei politici che pongono nell'autorità sola la molla civile, annullano le potenze umane: spengono ogni avanzamento: abbassano l'uomo a condizione di bruto e di automato; e nocciono in fine all'autorità medesima. La quale, travagliandosi negli esseri liberi, ha d'uopo di freno e di strumenti idonei: non può durare, se è violenta e disordinata: non può esercitarsi senza il consenso e il braccio della nazione; e male si esercita, se spegne ogni valore e ogni spirito negli uomini di cui si serve. Ma non si appongono meglio coloro, i quali vogliono una libertà senza regola, quasi che ella si attagli ella debolezza umana e alla condizione di un essere soggetto al triplice imperio di Dio, delle idee e della natura. E siccome gli estremi sofistici si appaiano, la libertà assoluta si converte in dominio dispotico e tanto più intollerabile, quanto che alla signoria ferma di uno o di pochi, a cui l'opinione pubblica e la consuetudine del comando sogliono recare qualche temperamento, sottentra spesso la tirannide crudele e versatile delle fazioni più ardenti ed arrisicate.</p>
<p>Non si vuol però credere che l'autorità e la libertà debbano sempre avere la stessa misura e bilanciarsi a vicenda per modo di giusto equilibrio. Anzi effetto della civiltà crescente è di ristringere di mano in mano il dominio dell'una e di allargare quello dell'altra, avvenga che gli eccessi di questa sieno tanto meno probabili e bisognosi che la forza gli affreni quanto più servon loro di ritegno le cognizioni e il tirocinio. Né il principio autoritativo, propriamente parlando, scema in tal caso, ma si trasloca, passando dal governo nel costume e nell'opinione pubblica. Ma dal coartare la giurisdizione di esso governo al debilitarlo e annullarlo, l' intervallo è infinito; e quando un ingegnoso scrittore predica l'<hi rend="italic">anarchia</hi> come la perfezione del vivere insieme e stima che la libertà basti a esser felice<note place="foot"><p><bibl>Proudhon, <title lang="fre">Les confessions d'un révolutionnaire</title>, Paris, 1849, pass. — <title lang="fre">Idée générale de la révolution au XIX siècle</title>, Paris, 1851, pass.</bibl>. Frequente artificio di questo scrittore è l'ammettere sotto una formola nuova le verità che egli nega sotto la formola antica. Così nella seconda delle opere citate, rimossa l'autorità come governo, egli l'accetta come contratto.</p></note>, non si può pur dire che preoccupi il futuro eziandio più remoto. Imperocché gli ordini governativi possono variare in infinito, ma non già venir meno affatto, essendo essenziali al convivere cittadino; e il tempo può menomarne le appartenenze, non annientarli. Il detto paradosso è l'esagerazione di una dottrina più antica nata dagli ordini rappresentativi; giacché il ripartimento dei poteri è scemanza del reggimento. Di qui Beniamino Constant trasse la sua teorica del governo negativo, che si riscontra coll'opinione di alcuni illustri economici<note place="foot"><p>Vedi gli opuscoli di Federigo Bastiat.</p></note>. Queste dottrine hanno del vero, in quanto importano l'ampliamento delle franchigie e la diminuzione successiva del rettorato; il quale però è come l'interesse mercantile che può decrescere, ma non cessare. Onde la sentenza della società acefala è così impraticabile come quella del prestito affatto gratuito insegnata dallo stesso autore. Il governo insomma non si dee stendere nelle sue ingerenze più che non vuole la pubblica prosperità e sicurezza. Imperò quando da un lato la civiltà di un popolo è pervenuta a tal segno che certi abusi et rasordini sono rarissimi o ella stessa ne porge senza il concorso dello stato la medicina più efficace, e dall'altro canto il provvedervi coi bandi e cogli statuti farebbe più male che bene, i rettori non debbono impacciarsene.</p>
<p>Questa è regola ferma e sicura, ma generica; e il determinare particolarmente fin dove debba giungere l'azione governativa, è un punto non mica di teorica, ma di pratica; dovendosi aver l'occhio al luogo, al tempo, alle circostanze, e sovrattutto al grado d'incivilimento a cui si è pervenuto; e né anco si può sperare di cogliere la giusta misura se non, come si suol dire, per modo di approssimazione. Così, per cagion di esempio, i più valenti economici si accordano che la libertà del traffico usata colle debite cautele sia di gran profitto; e i politici stimano che quella di mandare a stampa non debba aver freno anticipativo che la ristringa. Ma chi dicesse altrettanto della facoltà dell'insegnare, dell'instituire e dell'adunarsi nelle presenti condizioni degli stati cattolici, dove una parte dei chierici e alcune sette potenti per ignoranza ambiziosa e per zelo fanatico ne abuserebbero senza fallo a danno della coltura e libertà comune; farebbe segno di mal pratico e di poco accorto. Chi non vede, per esempio, che in Italia una compita libertà di tal genere avrebbe per effetto di spegnere la vera scienza, peggiorar l'educazione, crear pericoli allo stato, abilitando i Gesuiti e i loro numerosi clienti a corrompere l'età tenera, seminar l'ignoranza, e scalzare secretamente le libere instituzioni? Eccovi che la tolleranza eccessiva della repubblica francese verso i Padri cooperò non poco alla sua declinazione; quando da loro mosse principalmente la bieca politica che prima in occulto e oggi a visiera alzata trama il ristauro del regno e l'abolizione di ogni franchigia. Or se tanto essi nocquero in Francia, non ostante la civiltà provetta, che non farebbero in Italia, dove la gentilezza è minore, più numerosi i nemici del bene e più viva la consuetudine del servaggio? O più tosto, che non hanno fatto? Quando essi maravigliosamente aiutarono le variazioni di Pio nono, l'impresa di Roma, l'oppression di Toscana, la tirannia di Napoli e la guerra mossa dai prelati alle libertà del Piemonte. I Gesuiti consacrano colla religione i capitoli di Vienna, come questi proteggono cogli eserciti i Gesuiti. Le due cose sono indivise; onde ragion vuole che cessino insieme, e che abbiano comune la morte non altrimenti che la culla loro. Il che sarebbe vano a sperare posto gli ordini di una libertà infinita. Dopo alcuni lustri di buona educazione civile, spente le sette nocive o scemate di forze, di credito, di clientele, assodate le instituzioni liberali, migliorato il costume, accresciuta e sparsa la dottrina, indebolita la superstizione, purificata e rinvigorita la religione, avvalorato il senno pubblico, tal cosa verrà ben fatta che ora sarebbe di danno o di rischio; e il popolo potrà fruire una <quote rend="italic">libertà libera</quote>, per usar la frase del Machiavelli<note place="foot"><p><title>Ritr. dell'Alem.</title>— <title>Rapp. della Magna</title>.</p></note>. Se non che anco sotto il regno di quella, chi regge non dovrà dismettere affatto né l'indirizzo dell'educazion popolana, né quello dei forti studi, né la vigilanza sopra le sètte; e meno ancora tollerar le fazioni che hanno per intento di corrompere i teneri animi, sedurre gl'inesperti, diffondere una morale perversa e turbar la quiete delle famiglie.</p>
<p>L'entratura delle riforme nei paesi liberi è un diritto comune a tutti, mediante la stampa, i memoriali e i parlamenti. Ma il volere spogliar chi regge di questa facoltà importante sotto pretesto di malizia o d'insufficienza, non è mica un ampliarla in altri, ma un toglierla a coloro che son più atti a metterla in opera. Sia pure che non di rado l'usino male: forse le moltitudini si mostran più esperte? Sono tristi e corrotti i rettori; adunque i soggetti son santi? I principi e i loro ministri diedero di sé cattivo saggio: i democratici del quarantotto fecero forse miglior prova? Confessiamo pur francamente che i torti della rettorìa sono in parte del popolo; ché anco i governanti son popolo; e quando la turba è guasta, ignorante, imprevidente, inerte, non può darsi che i suoi capi sieno di maggior conto. La mediocrità degl'ingegni e dei cuori regna oggi universalmente ed è la piaga principale del secolo; e però non è meglio imputabile ai governi che ai sudditi. Aggraverebbe il male in vece di scemarlo chi troncasse alla signoria i nervi; dove che unico rimedio è l'affidarla all'ingegno; il quale é l'interprete del pensiero, naturale e legittimo principe. La moltitudine per sé stessa è più atta a conservare che a fondar nuovi ordini<note place="foot"><p><bibl>Machiavelli, <title>Disc.</title> I, 9.</bibl></p></note>; ma quando viene capitanata dal valore, è capace di ogni bontà. Vedesi dalla storia che i progressi più notabili della specie umana non furono mai opera di molti; e spesso ebbero per autore un sol uomo, caposetta, leggista, scienziato, scrittore, artefice. L'unico divario che corra su questo punto dai tempi barbari ai civili, si è che in quelli per lo più predomina un solo individuo, in questi i pochi prevalgono. L'ingegno fu già monarchico: ora può dirsi aristocratico, intendendo sotto questo nome quei privilegi che non vengono dall'arbitrio e dal caso, ma dalla virtù e dalla natura.</p>
<p>L'arte procedendo dall'arbitrio umano e gli ordini politici essendo opera dell'arte, la dottrina che pone la suprema norma nella volontà di tutti e fa del consorzio un semplice patto, conduce di necessità a riporre la somma e la cima dei beni civili nel tenore speciale del reggimento. Dal che nasce che <quote rend="italic">la forma del governo si considera come dotata di un valore assoluto, non relativo, e come capace di compita eccellenza; cosicché ogni volta che un popolo è infelice, se ne reca tutta la colpa agli ordini governativi e si cerca la medicina del male nel mutarli</quote>. Benché questo falso aforismo invalga principalmente tra i democratici, non è però che i conservatori ne sieno netti; salvo che questi conferiscono al dominio di un solo la prerogativa data da quelli allo stato di popolo. Fondati su tal principio i conservatori francesi vogliono ora tirar la repubblica a monarchia, come molti democratici italiani del quarantotto e del quarantanove s'ingegnavano di trarre la monarchia a repubblica. Il che arguisce negli uni e negli altri ingegno puerile o studio fazioso; perché gli uomini di polso sono indifferenti alla forma delle cose, e guardano alla sostanza; onde ogni volta che gli ordini vigenti sono almen tollerabili, essi non pensano a mutarli, ma a migliorarli, e a cavarne quella maggior copia di beni civili che permettono i tempi. Pochi errori nocquero tanto da un mezzo secolo in qua ai progressi dell'incivilimento; onde un illustre scrittore non sospetto diceva alcuni anni sono che “<quote>la repubblica e tutte le utopie sociali, politiche e religiose, le quali disprezzano i fatti e la critica, sono il maggiore ostacolo che si frapponga al progresso</quote><note place="foot"><p><bibl>Proudhon, <title lang="fre">Système des contradictions économiques</title>, Paris, 1846, t. I, p. 245.</bibl></p></note>.” Ma la voga di questo sofisma non dee far meraviglia; perché agli spiriti superficiali la scorza sensata degli esseri è tutto, il midollo invisibile è niente. Ora la costituzione del governo, come cosa che dà negli occhi ed ha un grande apparato, è scorta da ciascheduno; dove che le disposizioni interne e morali, le abitudini civili degli uomini, nel che risiede propriamente il genio e il valore degli stati e dei popoli, non cadono sotto i sensi e pochi le raffigurano. Oltre che gl'intelletti frivoli e leggeri imputano così i vizi particolari di coloro che lo amministrano, come i difetti universali della natura e delle cose umane; tanto che vedendo gli errori del principato, si volgono alla repubblica: osservando quelli della repubblica, ricorrono al principato; senza accorgersi che quando il male è negli uomini non giova il mutare perché questi recano nella nuova forma i disordini dell'antica e spesso gli aggravano. Nol prova forse la Francia al dì d'oggi? Certo sotto il regno di Filippo con tutte le sue magagne, ella era più quieta e libera che non è ora. Il che non torna già a biasimo degli ordini presenti; ma dimostra che se la repubblica è talvolta una condizione del vivere felice, ella sola non basta in alcun tempo a produrlo.</p>
<p>Non si vuol però inferire da questo che tutte le maniere di reggimento sieno pari. Per cansare ogni equivoco, bisogna circoscrivere il senso che si dà alla voce <hi rend="italic">forma</hi> quando si usa per esprimere l'assetto del governo. Gli antichi intendevano sotto questo nome generalmente l'essenza attuata delle cose; laddove i moderni sogliono adoperarla a significare la determinazione accidentale delle medesime. Perciò adoperandola in proposito dello stato, essi intendono per forma politica non mica la sostanza, ma gli accidenti del rettorato; e quindi errano ponendo in tali accidenti l'intima natura di quello. Havvi dunque una forma essenziale degli ordini politici, alla quale non si riferiscono le presenti avvertenze, e che consiste nell'essere la potestà governativa non infinita, ma circoscritta e bene organata; che è quanto dire, nella libertà e nelle sue guarentigie. Del che altrove faremo più speciale discorso. Per mancanza di queste parti l'essenza del governo può essere viziosa; come si vede nella costituzione di Roma imperiale, dell'antica Polonia, di alcune repubbliche del medio evo, e degli stati ecclesiastici ai nostri tempi. Ma in ogni caso l'essenza è sempre cosa generica, e può attuarsi in molte e svariatissime guise; nelle quali consiste la forma specifica e accidentale. Se la forma generica è buona, buona altresì è ciascuna delle forme specifiche in cui s'incarna; ma la loro bontà è solo relativa (che è il punto) e non mai assoluta né perfetta. Perciò in teorica l'elezione è indifferente; atteso che “<quote>la società umana ha principii ingeniti d'imperfezione e i suoi stati sono cattivi più o meno, ma nessuno può esser buono</quote><note place="foot"><p><bibl>Leopardi, <title>Epistolario</title>, Firenze, 1849, t. II, p. 98.</bibl></p></note>,” cioè perfetto; il che procede dall'intima natura dello stato cosmico. Imperocché, se non altro, le proprietà finite, tenendo dell'essere e del nulla, si escludono a vicenda nell'atto loro; onde ogni bene particolare, essendo affermativo di sé medesimo, è negativo di un altro bene. “<quote>Si trova questo,” <seg type="inciso">dice il Machiavelli,</seg> “nell'ordine delle cose, che mai si cerca fuggire uno inconveniente, che non s'incorra in un altro; ma la prudenza consiste in saper conoscere le qualità degl'inconvenienti e prendere il manco tristo per buono</quote>”<note place="foot"><p><bibl><title>Princ.</title> 21.</bibl> “<quote>In tutte le cose umane si vede questo, chi le esaminerà bene, che non si può mai cancellare uno inconveniente, che non ne surga un altro;... perché tutto netto, tutto senza sospetto, non si trova mai</quote>.” (<bibl>Id. <title>Disc.</title> I, 6.</bibl>)</p></note>. E questo accade principalmente nel corpo misto e moltiplice della società umana, in cui per virtù del concorso si adunano e crescono le imperfezioni degl'individui.</p>
<p>Ma se i governi non hanno mai una bontà assoluta, possono però sortirne una relativa; tanto che nella pratica le varie fogge di polizia sono più o meno buone, secondo che hanno maggiore o minor convenienza col tempo, col luogo e colle popolazioni. Imprima un governo fa cattiva prova, se non è proporzionato all'età del popolo che se lo appropria e della cultura considerata universalmente. Ogni popolo corre per età diverse, né può avere immaturo quel modo di essere che gli si addice quando è giunto ad età provetta. Il segretario fiorentino avverte che Roma antica perdette la libertà, perché col dilatarsi del dominio e il corrompersi dei costumi, le leggi e non gli ordini si mutarono<note place="foot"><p><bibl><title>Disc.</title> I, 18.</bibl></p></note>. Per la stessa ragione questi vogliono accomodarsi al periodo corrente delle civiltà in universale; onde quegli ordinamenti che si affacevano ai popoli antichi non convengono per lo più ai moderni, atteso che le due epoche sono differentissime. Forse un giorno saranno opportune certe spezie di governo che oggi possiamo appena immaginare, come troppo disformi dalle nostre usanze. Perciò erravano quei politici dell'età scorsa che promoveano l'imitazione servile degli ordini antichi della Grecia e di Roma; e Crescenzio, Arnaldo, Cola, il Porcari, il Burlamacchi, che tentarono di rinnovarli. Quasi che un popolo non possa assolutamente esser libero se non vive a repubblica, perché ciò sottosopra si verificava presso gli antichi; dove la libertà oggi comune agli stati più diversi era propria di un solo modo di reggimento.</p>
<p>La legge di conformità milita in ordine allo spazio non meno che riguardo al tempo. Spesso accade che un popolo può a fatica serbare un modo di vivere pubblico, che discordi da quello de' suoi vicini. Il che non avviene quando la civiltà è scarsa, la nazionalità assopita, le pratiche scambievoli meno intime, varie, assidue, e le popolazioni indifferenti alla vita politica e ai pubblici statuti. Così nei tempi addietro il governo popolare fiorì in Italia a costa del reale; e le repubbliche di Venezia, di Genova, di Lucca non turbavano i principati di Toscana, Roma, Napoli e Piemonte. Oggi un tale accordo sarebbe difficile: una sola repubblica italiana di qualche rilievo sarebbe formidabile ai principi delle altre province; come la monarchia temperata di Sardegna dà gelosia e sospetto ai tirannelli della penisola. Il che si avvera non pure nei particolari popoli verso le loro rispettive nazioni, ma eziandio nelle nazioni fra loro; atteso la strettezza e moltitudine dei legami che di giorno in giorno più uniscono le varie membra del mondo civile. Perocché l'ultimo termine del perfezionamento sociale essendo l'unione possibile e quindi l'omogeneità delle parti in cui si distingue la specie umana, ora i paesi culti già si collegano insieme colle idee, i costumi, i negoziati, gl'interessi, per forma che si diversificano assai meno fra loro che nei tempi addietro non si differenziavano le varie dizioni di uno stato unico. Che se alcune repubbliche, come le elvetiche, non sono di esempio e di stimolo, ciò nasce dall'antichità loro che ne toglie la meraviglia (perché l'ammirazione e l'imitazione al nuovo si appigliano), dalla piccolezza e povertà che ne scemano gl'influssi, e principalmente dalla postura; essendo l'Elvezia il colmo e il ganglio dell'orografia europea, onde si spicca ed erge solitaria e svelta, come un'isola dal mare o un monte dalla pianura. Ma una gran repubblica per sito, genio, lingua, ricchezze, armi e numero d'uomini dotata di forza e di potenza grande, come la francese, dee dare spavento non solo ai despoti, ma ad ogni stato che non si acconci ad essere democratico; tanto più che l'Europa in universale tende a livellarsi e unizzarsi popolanamente. Più restia di tutti al corso comune é la Gran Bretagna, stante la sua qualità d'isola; per cui ella può dirsi la Sicilia di Europa, come la Sicilia è l'Inghilterra d'Italia; vaghissima di far casa in disparte, e poco tocca o commossa dalle esterne vicissitudini. Se non che da alcuni lustri in qua soggiace anch'essa alle impressioni di fuori, benché meno del continente; come provano le riforme elettorali ed economiche; né può fare che col crescere delle cognizioni questo moto non si avvalori. E si noti che la proprietà insulare, favorevole nei principi al vivere ritirato e alla singolarità del costume, smette tale efficacia a mano a mano che l'ambiente marittimo avvicina e accomuna i popoli in vece di segregarli.</p>
<p>La relazione più importante degli ordini politici è quella che hanno colla natura dei popoli, cioè colla loro sede, il legnaggio, i riti, le memorie, le usanze e insomma con quel complesso di proprietà morali e materiali onde risulta il carattere specifico di una nazione. La convenienza del governo con questo carattere è il fondamento principale della sua bontà e durata; e quando manca, non ci ha pregio che sopperisca. Le due nazioni che oggidì primeggiano nella vita politica sono gl'Inglesi e gli Americani boreali. Tuttavia pochi instituti sono così disformi come quelli degli Stati uniti e della Gran Bretagna, essendo che la democrazia schietta si oppone al genio aristocratico più ancora che al principato. E benché i due popoli convengano insieme di stirpe e di favella, tuttavia gli spiriti, gli usi, il seggio da quasi tre secoli si differenziano. Né le loro instituzioni sono già perfette; anzi a considerarle astrattivamente, possono parer viziose, benché in modo contrario, cioè le une per semplicità e le altre per composizione soverchia. Aggiungi la diversa origine; giacché la costituzione britannica si andò formando a poco a poco e fu più opera del caso e del tempo che degli uomini; laddove l'americana venne compilata ad un tratto da pochi legislatori. Non ostante condizioni sì varie di tenore e di nascimento, e un assesto che par mendoso per eccesso o per difetto d'arte, le due spezie di governo provano egualmente bene, perché proporzionate all'indole e alla consuetudine delle due nazioni. La consuetudine è un'altra natura; e la bontà di ogni composto nasce dalla misura e proporzione dei componenti; le quali fanno emergere il bene dai loro limiti<note place="foot"><p>Mediante la proporzione, il finito adombra l'infinito e il difetto in pregio si converte. Per la qual cosa i Pitagorici consideravano il diastema ed il numero come i due fattori dell'armonia.</p></note>. La qual proporzione però non può durare, se gli statuti non si ritoccano, secondo il variare dei tempi; perché essendo le cose umane continuamente in moto, e col crescere delle notizie procedendo le gentilezze, quegli ordini che prima combaciavano a capello collo stato effettivo delle cose, a poco a poco ne discordano, se non si ha cura di modificarli secondo che occorre. Al che si ricerca quella savia condiscendenza di cui abbiamo parlato; dalla qual virtù non meno che dai pregi rispettivi dei loro instituti nasce il ben essere privilegiato degli Americani settentrionali e dei Britanni.</p>
<p>Conchiudasi che un governo è buono quando è commisurato al didentro e al difuori della nazione; cioè alla sua civiltà speciale, al grado della cultura universale, agli ordini vicinanti e principalmente alle condizioni proprie e inveterate di esso popolo. Errano dunque gli statisti che cercano una bontà assoluta; e quando presumono di averla trovata, vogliono attuarla artifizialmente, come un giocatore che dispone a suo talento le figure di uno scacchiere. Quel governo è migliore e durevole, che nasce naturalmente dalle condizioni reali del popolo e dei paese; e i legislatori più insigni non osarono procedere a priori, né crear di pianta ordini nuovi, ma svolsero i germi dei preceduti. Così la costituzione mosaica fu il compimento della patriarcale, Solone, Minosse, Licurgo, limarono e ampliarono i rudimenti ionici e doriesi, e gli ordinatori americani recarono a legge di stato i capitoli delle colonie. Questa è la sola maniera d'invenzione che sia conceduta ai fondatori di un vivere nuovo; i quali possono bensì imitare e seguir le tracce, ma non usurpare il privilegio del creatore.</p>
<p>Le appartenenze del governo hanno verso la società in universale la relazione della parte col tutto. Chi dunque fa pensiero che si trovi al mondo una forma di signoria perfetta, dee pure ammettere l'eccellenza negli altri generi e credere che l'età dell'oro non sia una favola. E se l'ottimo nel primo caso non è opera naturale, ma fattura artificiosa, si potrà avere coll'aiuto dell'arte eziandio nel secondo. Per la qual cosa alcuni filosofi nutrirono l'allegra speranza che stante la perfettibilità ingenita l'uomo possa immortalarsi; confondendo il progresso mondiale collo stato palingenesiaco. Anzi se l'arte è onnipotente e padroneggia la natura a suo piacere, la cima dell'eccellenza si potrà conseguire di botto e come di lancio, senza benefizio di tempo e lentezza di apparecchio. Indi séguita un quarto aforismo vizioso, che <quote rend="italic">la perfezione ideale della società è possibile a conseguire, e che a tal effetto non è mestieri procedere per via di gradi</quote>. Certamente l'idea esemplare è la mira ultima, a cui tendono gli sforzi umani; ma il bersaglio non può cogliersi appunto, perché ideale, essendo infinito l'intervallo che ce ne parte. E non potendosi toccare in effetto, non può né anco apprendersi distintamente colla cognizione, perocché dato che altri lo preoccupasse col pensiero, potrebbe anco asseguirlo coll'opera, anzi l'avrebbe già asseguito, essendo il fatto e il concetto indivisi. La meta in questo caso non si vede se non si tocca; tanto che chi n'è lungi col corpo non può afferrarla cogli occhi altro che confusamente. Quindi tutte le idee tipiche sono perplesse e indeterminate, e come tali non si possono tratteggiare né descrivere. Coloro che si sforzano di antivenirle almeno in aspettativa, le scambiano ai fantasmi e confondono la scienza colla poesia; perché se bene il finito tenda all'infinito, esso non può arrivarlo né porne in atto la precessione<note place="foot"><p>La precessione può essere palingenesiaca, ma non è mai infinitesimale.</p></note>. Salvo che si creda cogli Hegelisti che l'uomo sia un'ipostasi dell'assoluto, si reputi la filosofia hegeliana per l'apice del sapere e si ponga nella terra la cima del creato; sentenze non solo vane, ma assurde dopo le scoperte di Galileo e del Copernico.</p>
<p>Né l'idea confusa di un modello che non si può attingere è inutile, poiché giova ad approssimarsegli; e l'approssimazione è il corso del finito verso l'infinito, come la perfettibilità è l'assintoto che mai non giunge a toccare la perfezione. Il quale accostamento successivo negli ordini sociali è la civiltà; cioè l'esplicazione delle forze mondiali col concorso dell'arbitrio umano; nel doppio giro delle idee e delle cose, del sapere e dell'azione; onde la notizia confusa dell'archetipo si va dischiarando di mano in mano che lo stato civile se gli appressa. E tali due processi vanno di fianco e son paralleli, come identici in sostanza, atteso che la cultura non è altro che la lenta e progressiva trasformazione dell'idea in fatto e del sensibile in intelligibile; in guisa che ogni cosa dalla mente nasce e alla mente ritorna. Perciò la vita effettuale degli esseri e la loro conoscibilità relativa camminano di conserva e si confondono insieme. Siccome però il finito non può convertirsi nel suo contrario, il relativo non diventa mai assoluto, e per quanto si proceda, l'esemplare è sempre egualmente distante così dalla pratica come dalla teorica; di che seguita il canone infinitesimale che l'approssimamento, quanto che grande, non menoma la distanza.</p>
<p>I lavori dell'ingegno indirizzati a ombreggiare in qualche modo la perfezione sociale, chiamansi <hi rend="italic">utopie</hi>, perché non han luogo effettivo e spaziano nel campo indistinto delle idee perplesse e delle astrazioni. Ogni conato per mandarle ad effetto involge una ripugnanza; conciossiaché tanto vale il fare dell'utopia una topica, quanto il pensare l'inescogitabile e il circoscrivere l'indefinibile; cosicché l'utopista che vuol farla da statista diventa poeta, e in vece di colorire un sistema e uno stato, ordisce una favola. Havvi infatti una mitologia politica che somiglia alla religiosa, con tal divario però, che gli autori di questa sogliono locare le lor fantasie nel passato, e abbelliscono la tradizione, dove che gli utopisti le accampano nell'avvenire; con pari agevolezza dai due lati, perché l'immaginazione non ha mestieri d'altra materia che di sé stessa. E spesso i mitografi civili usufruttano i trovati dei sacri; come fece Enrico di Saint–Simon, infuturando l'età di Saturno. Così laddove la favola degli uni è una falsa ricordanza, quella degli altri è un erroneo presentimento. Poetiche ipotesi e sbagli innocenti, finché si spazia in un campo ideale; come fecero Platone fra gli antichi e molti moderni; ma funesti, se si aspira a metterli in pratica<note place="foot"><p><bibl><title>Del Buono</title>, Brusselle, 1843, p. LXXIII— LXXXII.</bibl></p></note>. Salvo che l'utopia sia molto discreta e si operi in piccol giro e dove l'arte è padrona della natura; conforme si narra di Gallieno imperatore e del secondo Borbone di Napoli; i quali, a quindici secoli d'intervallo e quasi negli stessi luoghi, tentarono di colorire i concetti di Platone e del Filangieri <note place="foot"><p><bibl>Porph. <title>Vit. Plot.</title> Botta, <title>Stor. d'It. dal 1789 al 14</title>, lib. I. Colletta, <title>Stor. del reame di Nap.</title> II. 33.</bibl></p></note>.</p>
<p>Le utopie più in voga ai dì nostri sono piuttosto economiche che politiche e corrono volgarmente sotto i nomi di <hi rend="italic">socialismo</hi> e di <hi rend="italic">comunismo</hi>. Il primo di questi sistemi è teoretico e pratico; e come teoretico contiene una dogmatica propria e una critica delle dottrine precedenti degli economici. La parte critica è quella che ha più valore; avendo messe in luce alcune ripugnanze e lacune dell'economia corrente, e le miserie della plebe; e nudato questo fatto importantissimo e mostruoso, che nel nostro vivere civile il maggior numero e più benemerito dei cittadini, non che partecipare ai beni di quello, è privilegiato di patimenti, di barbarie e di servitù. Se il socialismo non avesse fatto altro che rivolgere gli spiriti al sollievo legale degl'infelici, preparando il regno di quella politica che ho distinta col nome di realismo, avrebbe meritato assai bene della cultura; giacché spesso negli ordini di questa più monta ancora il porre i problemi che il risolverli, in quanto che non può fallire che alla proposta non tenga dietro la soluzione. Ma la dogmatica di questi scrittori, parte intrecciata di ripugnanze, parte contraria ai fatti immutabili, parte composta d'idee confuse e difettive di sufficiente elaborazione, di saggi e di tentativi anzi che di enunziati dottrinali, viene a essere un'ipotetica greggia, che va a tentoni ed è lungi dall'avere asseguito abito fermo di scienza. E siccome nulla più nuoce alla vera scienza che lo spacciare sotto il suo nome presupposti chimerici od informi, i lavori dei socialisti forse più valsero da questo lato a ritardare lo scioglimento dei quesiti economici che ad affrettarlo. Peggio si è che fra i sistemi disparatissimi, aggreggiati sotto il detto vocabolo, alcuni rasentano il comunismo<note place="foot"><p>Parlo di alcuni e non di tutti; e dico che rasentano e non che sieno. Alcuni giornali francesi e italiani per malizia o per ignoranza confondono affatto i socialisti coi comunisti; come se gli errori dei primi dessero ad altri il diritto di calunniarli.</p></note>; e volendo gli autori metterli in opera, al disfavore dei dotti si aggiunge il terrore dell'universale. Questa spezie di socialismo pratico, non che giovare, nocque più di tutto ai progressi della democrazia e diede a' suoi nemici un'arma potentissima per oppugnarla. Anche le riforme economiche che hanno del plausibile e del ragionevole non si possono introdurre e stabilire durevolmente se non in quanto la pubblica opinione è apparecchiata a riceverle. I lor promotori debbono pertanto esser prudenti e longanimi, conforme al consiglio di un orator francese<note place="foot"><p>Vedi il discorso del signor Deflotte nella tornata dei 25 di maggio 1850 dell'assemblea nazionale di Francia.</p></note>, ricordandosi che quando in economia si vuol preoccupare l'opera del tempo, della cultura e della consuetudine, si apre l'adito a mali più atroci che quelli delle rivoluzioni politiche; e che alle leggi agrarie è dovuto il periodo più sanguinoso dell'antico mondo e il tristo onore di aver dettate le prime liste di proscrizione<note place="foot"><p>La ragione si è che “<quote>gli uomini sdimenticano più presto la morte del padre che la perdita del patrimonio</quote>” (<bibl>Machiavelli, <title>Prin.</title> 17</bibl>), “<quote>e stimano più la roba che gli onori. Perché la nobiltà romana sempre negli onori cedé senza scandali straordinari alla plebe; ma come si venne alla roba, fu tanta l'ostinazione sua nel difenderla, che la plebe ricorse per isfogare l'appetito suo a quelli straordinari che di sopra si discorrono</quote>.” (<bibl>Id. <title>Disc.</title> I, 37.</bibl>)</p></note>.</p>
<p>Il comunismo è l'abuso di un'idea vera, bella, universale, poiché la famiglia, la città, la nazione, la patria, l'umanità, anzi la vita generalmente e la natura sono una <hi rend="italic">comunanza</hi>; la qual voce è sinonima di società ed eziandio di chiesa, come quella di <hi rend="italic">comunione</hi> esprime negli ordini religiosi la partecipanza dei meriti e del rito più venerando. La proprietà stessa non esclude la comunità, ma l'inchiude e la presuppone; imperocché gli oggetti in cui ella cade, avendo del naturale e dell'artificiale insieme, solo pel secondo rispetto si possono dir propri; tanto che se il possesso è proprio per ragion d'arte, l'uso e il godimento è comune per titolo di natura<note place="foot"><p>Vedi la bella teorica del valore esposta da Federigo Bastiat nelle sue <title>Armonie</title>.</p></note>. Ora i due oppositi intrecciandosi insieme dialetticamente, se la proprietà arguisce la comunanza, questa similmente non può stare senza di quella; tanto che i comunisti ammettendo la prima conversione e reciprocanza, ma negando la seconda, dimezzano e distruggono l'essenza del dialettismo. E in vero nel modo che famiglia, nazione, patria, vita, e via discorrendo, importano da un lato un complesso di relazioni e però un certo accomunamento; per simile inferiscono dall'altro lato altrettante individualità distinte e quindi l'appropriazione; perché il relativo argomenta l'assoluto, né il generale può darsi senza la compagnia e coefficienza del singolare. Perciò se i comunisti procedessero a punta di logica, dovrebbero negare l'individuo in universale; e come osserva un gentile intelletto, non solo “<quote>dividere quelle doti sovrane e incomunicabili della sapienza, dell'ingegno, della bellezza, della salute, dell'energia, ma anche quella individualità che ciascheduno ha naturalmente</quote><note place="foot"><p><bibl><title>Alcune riflessioni sopra il socialismo e il comunismo di Marianna Florenzi Waddington</title>, Firenze, 1850, p. 12.</bibl></p></note>.” La proprietà e la famiglia sono instituzioni naturali, necessarie, indelebili, antiche e durature quanto la nostra specie. Il possesso è fondato in natura non meno dell'uso, ed ha origine dal lavoro, per cui l'uomo trasforma e quindi si appropria le fatture naturali coll'arte, aggiugnendo loro un pregio che dianzi non avevano; onde il diritto di possedere risale di mano in mano sino al fatto universale e primitivo della creazione, che ne diede all'uomo la prima investitura; e si attua, si rinnovella di mano in mano, mediante la virtù concreatrice dell'umano ingegno. Dalla proprietà e dalla famiglia, quasi da due fattori, scaturisce il giure del reditaggio; il quale ha pertanto la sua radice nella natura non meno di quelle; onde i giuristi che lo fondano unicamente negli statuti positivi e nel patto sociale, aiutano senza addarsene i placiti del comunismo. Il quale non ha pure un merito ideale, poiché spegne l'attività umana nella sua sorgiva; tranne che sia volontario e si adatti a una compagnia piccola ed eletta, come un cenobio, un convitto, una confraternita. L'archetipo civile, non che rimuovere la proprietà, ce la rappresenta perfezionata da acconcia distribuzione, la quale essendo stata negletta da molti economici, partorì la setta degli accomunatori. Ella è solo dannosa, quando accumulata dal privilegio, immobile nella trasmissione, trasandata pel costrutto che se ne trae, è come sterile e morta; onde viene il nome di manimorte, che negli ordini feudali le si aggiusta universalmente. Ma quando è viva e discorre, quasi sangue per tutto, diramandosi in mille rivi, e girando per tutte le membra del corpo sociale, come la moneta che la rappresenta, mediante il moto continuo delle successioni e dei cambi, proporzionato al moto civile e all'incremento assiduo della popolazione; ella cresce di pregio, si moltiplica di profitto, e frutta eziandio ai nullatenenti come fonte perenne di guadagno e sprone efficacissimo all'acquisto. Ora questo corso progressivo della proprietà dallo stato di sterilezza e di morte a quello di fecondità e di vita, è continuo; e chi tenga l'occhio alla storia di essa dall'età antica a quella dei feudi, e da questa alla nostra, vedrà com'ella soggiacque a infinite trasformazioni, per cui il suo compartimento si andò vie più attemperando all'equità e parità cittadina. Il diritto di possesso negli uni importa in tutti quello di acquisizione; tanto che la proprietà è solo viziosa, quando l'attitudine a conseguirla legalmente è distrutta o menomata dal privilegio. Perciò veri comunisti sono i privilegiati, gl'incettatori, e i governi che li proteggono; i quali tolgono in effetto agli uni per dare agli altri, e impinguano il ricco (cosa orrenda) coi sudori del povero. Questi sono gli accomunatori pratici che nocciono effettualmente; quando gli altri per lo più non sono tali che in sogno e in aspettativa; e coloro i quali temono che abbiano a prevalere si mostrano ignari delle leggi che governano il mondo. I fanatici di cotal fatta sono pochi di numero eziandio tra' proletari; e questi pochi sarebbero anche meno, se le loro utopie non trovassero l'esempio, lo stimolo, e un pretesto specioso nel comunismo dei governi che favoriscono il monopolio.</p>
<p>La prudenza non è solo necessaria nei miglioramenti economici, ma in ogni genere di riforme, e si fonda in una legge importantissima di natura; secondo la quale non si può far nulla di buono e di stabile se non procedendo per via di gradi. Il progresso non equabile e troppo celere è anch'esso un'utopia da fuggire con tanto più studio quanto che, a dir proprio, è progresso solo in sembianza. La ragione si è che l'arte del legislatore non può nulla per mutare, se la mutazione non è corrisposta e secondata dal lavorio naturale e successivo che si va operando negli spiriti, negli animi e nei costumi; giacché il reale è ribelle agli sforzi che si fanno per modificarlo quando non è domo e vinto a poco a poco dall'opinione e dalla consuetudine. Vano è dunque il voler dar essere alle idee colle instituzioni per opera di uno o pochi uomini, se i più vi ripugnano ancora per abito o per ignoranza. Perciò nelle innovazioni il primo occhio si dee avere a questa regola, che il pubblico sia capace della ragionevolezza e opportunità loro; tanto che esse sieno già fatte per modo di dire e stabilite negli animi prima di entrare negli statuti e nella pratica. Se manca tal fondamento, non si fa cosa durabile; e pogniamo che i pochi riescano a dar corpo ai loro concetti, l'opera loro non può restare in piedi se non è mantenuta dalla violenza. Tal è la sorte delle novità sofistiche; chiamando così anco le ottime, quando non sono proporzionate alla disposizione del popolo che le riceve. Conciossiaché per quanto sieno buone in sé stesse, non possono preservarsi altrimenti che con mezzi indegni atti più tosto a screditarle che a stabilirle. Laonde trapassando i termini e contaminandosi cogli eccessi, diventano odiose e apparecchiano la riscossa; dove che le mutazioni dialettiche, proponendosi uno scopo inteso e piaciuto universalmente, e radicandosi senza sforzo, sono per essenza temperate e conciliative. “<quote>Tutte le transizioni, ” <seg type="inciso">dice il Leopardi,</seg> “conviene che siano fatte adagio; perché se si fanno a un tratto, di là a brevissimo tempo si torna indietro, per poi rifarle a grado a grado. Così è accaduto sempre. La ragione si è, che la natura non va a salti, e che forzando la natura non si fanno effetti che durino. Ovvero, per dir meglio, quelle tali transizioni precipitose sono transizioni apparenti, ma non reali</quote><note place="foot"><p><bibl><title>Opere</title>, Firenze, 1845, t. II, p. 93.</bibl></p></note>.” Gli affrettapopoli sono perciò poco meno dannosi dei ritardapopoli e riescono al medesimo, costringendo gli uomini a rifare il già fatto e a rimettere il tempo e la fatica. E siccome i corrivi e i retrivi parimente scapestrano, così soglionsi contrabbilanciare, e i loro sforzi si annullano scambievolmente; come quando nella lotta l'uno tira e l'altro spinge con gagliardia pari, i due moti opposti equilibrandosi tengono immobili i lottatori<note place="foot"><p>Questo fatto si verifica non solo quando le innovazioni pratiche discordano dai concetti dei più, ma eziandio quando i concetti dissentono dai costumi: il che non è raro; la mutazione solendo essere più difficile e lenta dal canto di questi che di quelli. Ora ogni qualvolta manca l'accordo dialettico tra il pensiero e il costume, la maggior parte dei conservatori, governandosi colla falsa dottrina esposta nel capitolo precedente, tira indietro il primo. Eccovi la ragione, per cui oggi l'ingegno fa paura, si esaltano i mediocri, si abbracciano i Gesuiti, si torna al medio evo, e il nipote di Napoleone Buonaparte vorrebbe, dopo il ristauro papale, rinnovare, come lo zio, l'impero di Carlomagno. L'esuberanza del pensiero cominciò fin dal secolo passato, e seguì un corso così celere, che ne nacquero due gravi dissonanze: l'una tra la classe colta e la plebe; l'altra della classe colta seco medesima; in quanto cioè la sua educazione, le pratiche, gli uffici ingiunti dalla vita sociale non hanno più la corrispondenza richiesta collo stato degl'intelletti. Per impedire che nei due casi l'armonia si rompa, o dirò meglio per ristabilirla, non bisogna già tirare la scienza indietro (come s'ingegnano di fare i falsi conservatori), ma temperarne la parte acroamatica e accomodarla al bisogno col savio uso dell'essoterica. Coloro i quali credono che il regresso sia un bene per rimediare al progresso precipitoso e ristabilire, mediante l'equilibrio, l'armonia sociale, sono ingannati dall'apparenza; perché tale equilibrio non dura e non fa altro che affrettare il precipizio.</p></note>.</p>
<p>Il progresso civile non vuol essere né lento né precipitoso: non si dee troppo incalzare né rattenere. La sua regola è la spontaneità dello spirito umano; quando ogni potenza naturale contiene coi germi del suo esplicamento il tenore di esso e la misura del tempo richiesto a operarlo; cosicché ella è, per modo di dire, il termometro e il cronometro di sé stessa. Come si vede negli animali, nelle piante e in tutta la natura organica; dove i conati artificiosi per allentare o accelerar gl'incrementi, non sogliono fare buona prova e durevole. Medesimamente gli animi e le idee, che sono le forze fattive della civiltà in ordine al soggetto e all'oggetto, hanno in sé medesimi l'elaterio e l'oriuolo che governa le loro movenze; contro i quali la violenza e l'arte riescono inutili. L'abitudine è invitta non meno della natura, anzi più per un certo rispetto; atteso che questa in universale è la prima abitudine dei corpi, dove che quella è la seconda natura degli spiriti. Avverte il Pallavicino che “<quote>gli abiti del corpo in ciò dissomigliano da quei dell'animo, che gli uni per l'uso si consumano, gli altri si accrescono</quote><note place="foot"><p><bibl><title>Perf. crist.</title> II, 12.</bibl></p></note>.” L'addimesticatura troppo celere dei popoli selvaggi gl'inselvatichisce vie più; come la raffinatura avacciata dei civili gl'imbarberisce. Ma come conoscere la giusta misura del progresso? Mediante quel senso pratico che rivela la realtà, cioè il vero stato delle cose, degli uomini, dei luoghi, dei tempi; il qual senso, ingenito da natura, viene educato dall'esperienza propria e dalla cognizion della storia, quasi esperienza aliena e preterita; coll'aiuto delle quali si dissipano i sogni dell'avvenire e del presente, e si toglie ogni credito alle fantasie dei secoli antichi.</p>
<p>Alla legge di gradazione se ne attiene un'altra che io chiamerei di proporzione; intendendo sotto questo nome la convenienza che il progresso dee avere colle qualità dei popoli in cui succede, e la ragione speciale della sua corrispondenza con quello degli altri popoli. Notavamo testé che ai dì nostri gli ordini politici di uno stato non possono differire sostanzialmente da quelli de' suoi finitimi; e altrettanto si può dire degl'incrementi civili in universale. Da ciò nasce l'istinto imitativo, per cui le nazioni si ormano a vicenda; il quale è in sé legittimo, e ha il suo fondamento nella vita comune dei popoli culti; ma può leggermente essere abusato. L'imitazione degli altrui progressi è cattiva quando è servile; ed è tale quando consiste nel copiare appuntino il procedere degli altri, senza tener conto delle differenze naturali o accidentali e della disproporzione che corre fra l'imitato e l'imitatore. Siccome in geometria le figure simili non sono però eguali, così la conformità delle instituzioni non consiste nell'essere le stesse a capello, ma nell'avere la medesima proporzione coi rispettivi paesi a cui vengono accomodate. La dimenticanza di questa regola fu negli anni addietro la nostra rovina; imperocché coloro che nel quarantanove vollero ridurre I'Italia repubblicana, perché la Francia era repubblica, introducevano bensì una medesimezza materiale e apparente tra gl'instituti politici delle due nazioni, ma in effetto alteravano la consonanza e la proporzione loro. E nello stesso errore inciamparono quei democratici francesi che favorirono il moto popolare della penisola. Imperocché il passaggio dalla monarchia alla repubblica, che nella Francia già autonoma, una, libera, accostumata alla vita politica poteva essere un progresso, nell'Italia divisa, schiava, oppressa dal dispotismo interno e straniero, riusciva un salto troppo enorme; e però mortale, come i successi avverarono. Laddove la cacciata dell'Austriaco, le libertà costituzionali e la confederazione recavano a noi un avanzamento così notabile, come al popolo francese lo stato repubblicano; e solo stando in questi termini il progresso italiano veniva ad essere proporzionato a quello dei nostri vicini.</p>
<p>Le riforme sono il modo ordinario e dialettico, con cui il progresso graduato si effettua e si manifesta. Filosoficamente considerata, la riforma è l'esplicamento della parte intelligibile e spirituale delle instituzioni, mediante il quale decresce la parte materiale e sensibile; come il progresso in universale è il transito dal senso all'intelligenza. E però essa tiene il mezzo tra la creazione e la distruzione, nettando gli ordini sussistenti del vecchio, ricreandoli in un certo modo col ringiovanirli e prolungando la vita loro. Le instituzioni infatti possono considerarsi come altrettante specie ovvero come individui nel mondo dell'arte. In quanto tengono dell'individuale, esse debbono morire; in quanto hanno dello specifico, possono immortalarsi. Ora siccome negli ordini naturali l'individuo perisce, ma la specie si perpetua colla generazione; così le instituzioni perennano, mediante le riforme, che son quasi la rinascita loro. Ma l'individuo non potrebbe generare se non avesse il germe della specie e il vigore di attuarlo; similmente un instituto non può durare quando non ha in sé il principio del proprio rinnovamento o è troppo decrepito e caduco da poterlo ridurre in atto. Di che séguita che quando è buono ha in sé cotal germe; e che quindi le riforme acconce a migliorarlo ed ammodernarlo sono consentanee alla sua natura. L'epoca genesiaca delle instituzioni contiene e determina il loro corso avvenire, il quale procede con leggi così fisse e immutabili, come il crescere degli animali e dei vegetabili. Ma se la riforma è un incremento organico di quelle, vano è il tentare di mutarne l'essenza; onde chi vuole, verbigrazia, che la repubblica tallisca sul tronco della monarchia assoluta, si adopera a far nascere la palma dalla quercia. Vero è che anche le specie naturali si modificano a poco a poco; e secondo alcuni dotti, la modificazione può esser tale coll'andar dei secoli e le vicissitudini geologiche, che divenga trasformazione. Ma siccome questa in ogni ipotesi non può aver luogo di tratto e richiede il lento influire dell'ambiente e della coltura; similmente le instituzioni non possono trasformarsi se non passando per la via del mezzo. Così il dominio dispotico ha d'uopo del costituzionale per dar luogo a repubblica bene ordinata; e se si tenta il trapasso repentino da un estremo all'altro, o la mutazione non dura, o la civiltà ci scapita senza che il vivere libero se ne vantaggi.</p>
<p>Ogni riforma importante suole constare di tre capi; ritirando l'instituzione a' suoi principii, accomodandola alle condizioni correnti, indirizzandola e abilitandola a ulteriori progressi. Col primo di questi moti, ella mira al passato e si fonda nella tradizione: col secondo, al presente ed è sperimentale: col terzo, all'avvenire ed è anticipativa; tanto che ella viene ad abbracciar tutti i tempi e conferisce alle instituzioni quella continuità di vita che si ricerca alla lor permanenza. E come il ritiramento verso i principii insegnato dal Machiavelli<note place="foot"><p><bibl><title>Disc.</title> III, 1.</bibl></p></note> presuppone che essi ne abbiano il seme; così la corrispondenza col presente e l'inviamento verso l'avvenire importano due altre dottrine dello stesso autore. L'una, che bisogna variare, secondo i tempi<note place="foot"><p><bibl><title>Disc.</title> III, 9. <title>Princ.</title> 25.</bibl></p></note>; giacché il rinnovamento dell'antico non profitta e non ha fermezza, se non è ampliato e col moderno non armonizza. L'altra, che ogni mutazione dee addentellarsi collo stato anteriore degli ordini che si mutano<note place="foot"><p><bibl><title>Princ.</title> 2.</bibl></p></note>. Nel modo che niuno può cogliere l'archetipo ideale nella sua perfezione, simigliantemente non è dato di accostarglisi oltre quanto consentono i progressi già fatti; e l'approssimazione essendo continua, indefinita e perpetua per natura, ciascun nuovo atto di essa vuol essere determinato da quello che lo precede. Bisogna anco aver riguardo all'ambiente civile, cioè al progresso nelle altre parti; onde tutto consuoni nel convivere cittadinesco, e la legge di conformezza compia quella di continuità e di gradazione. E tanto rileva che ogni nuovo edifizio abbia le sue morse nell'antico, che le parole stesse non sono indifferenti; onde Plutarco avverte che “<quote>le cose moderne pigliano volentieri i nomi imposti alle antiche</quote><note place="foot"><p><bibl><title>Disp. sympos.</title> II, 4.</bibl></p></note>,” e il segretario fiorentino consiglia “<quote>colui che vuole riformare uno stato a ritenere l'ombra almanco de' modi antichi, acciocché ai popoli non paia aver mutato ordine, ancora che in fatto gli ordini nuovi fossero al tutto alieni dai passati. Perché alterando le cose nuove le menti degli uomini, ti debbi ingegnare che quelle alterazioni ritengano più dell'antico che sia possibile; e se i magistrati variano e di numero e di autorità e di tempo dagli antichi, che almeno ritengano il nome</quote><note place="foot"><p><bibl><title>Disc.</title> I, 25.</bibl></p></note>” Imperocché ogni novità giudiziosa dovendo incalmarsi e cestire sul vecchio, di cui è la propaggine e in certo modo la metamorfosi, l'identità del nome esprime sensatamente la medesimezza sostanziale della cosa, e la fa gustare eziandio al volgo, rivoltando a conservazione del nuovo la forza delle antiche abitudini. Per ultimo la dottrina dell'addentellato riguarda anco al futuro, dovendo le riforme esser tali che non solo combacino e si aggiustino col passato e col presente, ma porgano dicevole appicco agl'innesti che seguiranno.</p>
<p>La disdetta delle riforme causa le rivoluzioni, che suppliscono a quelle, come le crisi straordinarie al regolato processo di natura. Le crisi naturali ristringono e condensano il progresso ordinario della vita mondana in un breve giro di tempo; dico breve, rispetto al corso della vita cosmica. Ma il male vi accompagna il bene, il caos si mesce all'ordine, la distruzione s'intreccia alla creazione. Il processo regolare del mondo e la sua vita consistono nel passaggio incessante dalla potenza all'atto; poiché creazione e conservazione sono tutt'uno; e vivere non è altro che attuarsi continuamente. Ma quando il passaggio è troppo rapido, ne nasce una confusione e un disordine momentaneo; cioè il male: il quale è un difetto di economia nel processo dinamico, e quindi una precorrenza a sproposito; onde avviene che al corso affrettato sottentri il ricorso a ristoro della rotta armonia<note place="foot"><p>Il male considerato come anticipazione intempestiva, non si giustifica, ma si spiega. L'<quote rend="italic">eretis sicut dii</quote> delle origini (<bibl><title>Gen.</title> III, 5</bibl>) adombra l'essenza di ogni traviamento; poiché se si piglia a rigore è un conato assurdo di precessione infinitesimale; se s'intende metaforicamente, è tuttavia irrazionale, come tentativo palingenesiaco. Così il male come il bene morale è sempre un aspiramento al meglio e uno sforzo anticipativo per conseguirlo; ma l'uno è fatto in modo contrario a ragione e l'altro in modo conforme. E l'anticipamento vano e irragionevole si trae dietro in effetto la retrocessione.</p></note>. Medesimamente le rivoluzioni, benché progressive per natura e suppletive delle riforme, portano seco un certo regresso; e se succedono violentemente, sono il ritorno momentaneo della società allo stato confuso e potenziale delle origini, e della civiltà alla barbarie, che è il caos sociale. Il che nasce dalla celerità loro; essendo esse un salto, anzi che un passo dinamico; e proponendosi di effettuare in un attimo ciò che le riforme fanno successivamente; onde pochi mesi e anche giorni di rivoluzione equivalgono ad anni o lustri e talvolta eziandio a secoli. Ora il progresso troppo accelerato, ripugnando a natura ed essendo quasi un'usurpazione dell'avvenire, è seguito dal regresso; tanto che, ragguagliata ogni cosa, come la lentezza delle riforme è guadagno, così la furia delle rivoluzioni è scapito di opera e di tempo. La celerità e l'impeto partoriscono facilmente l'eccesso, e però il disordine; in guisa che a contrappelo delle riforme, la pugna dei diversi e degli oppositi nelle rivoluzioni è sofistica e non dialettica. Eccovi che nel forte delle tempeste civili le opinioni immoderate prevalgono e tengono il campo; e siccome la mediocrità e la moderazione vanno a ritroso l'una dell'altra, gli spiriti mezzani sormontano nel bollore delle rivolte. Così il predominio degl'inetti e dei mediocri che è una delle cause principali da cui nascono le rivoluzioni, riapparisce nel loro corso; ed è naturale, perché l'ingegno è l'atto della società, come il governo ne è la forma. Nel subito rivolgimento degli ordini sociali, gli uomini si traslocano non men delle cose: chi alto sedeva è depresso e gli umili vengono esaltati<note place="foot"><p>“<quote lang="lat">Deposuit potentes de sede et exaltavit humiles. Esurientes implevit bonis et divites dimisit inanes</quote>.” (<bibl>Luc. I, 52, 53.</bibl>)</p></note>; ma nello scompiglio universale l'ingegno che sorvolò un istante suol tornare al fondo e spesso è vittima del proprio ardimento. I grandi intelletti cominciano talvolta le rivoluzioni, i mediocri le spingono al colmo, i sommi le chiudono. Così nelle due prime rivoluzioni d'Inghilterra e di Francia, gli estremi furono grandi, il mezzo volgare; e dal Mirabeau o dall'Hampden dei trascorrere la turba degl'Indipendenti e dei Giacobini per arrivare al Protettore e al Buonaparte. Questa vicenda tumultuaria delle idee, delle cose e degli uomini viene accennata dalla stessa voce di <hi rend="italic">rivoluzione</hi> contrapposta a quella di <hi rend="italic">evoluzione</hi> o esplicazione, che conviene alle riforme; perché l'una suona il ritorno alle potenze gregge e primigenie, come l'altra indica il loro attuarsi successivamente. Cosicché ogni rivoluzione sì civile che naturale è un ricorso allo stato primitivo ed informe<note place="foot"><p>Cioè all'<hi rend="italic">apeirìa</hi> dei filosofi greci, al caos dei poeti e a quello della <title>Genesi</title> (I, 2.)</p></note>, affinché dal grembo di esso erompa un'armonia nuova.</p>
<p>Queste avvertenze contengono ad un tempo l'apologia e la critica delle rivoluzioni. Le quali sono di due spezie: le une naturali, necessarie, legittime; le altre contrarie all'utile, alla natura, alla giustizia. Le prime si distinguono dalle seconde per tre doti principalmente; cioè per la spontaneità del principio, l'universalità del concorso, e la durevolezza degli effetti che partoriscono. Elle non sono disposte, congegnate, preordinate di proposito colle trame, colle congiure, coi conventicoli: l'unico loro apparecchio è l'opinione pubblica. Scoppiano ad un tratto quasi per magico istinto, e sono universali, invadendo tutto un popolo, che senza intesa e convegna precedente, si leva unanime e opera come un sol uomo. Tanto che non l'ingegno individuale (anche quando campeggia nelle prime mosse e colle idee le ha preparate) ma il popolo è il loro artefice; e sovrattutto la plebe, più prossima a natura e meno imbastardita dall'arte; nella quale le ragioni del sentimento e i misteriosi impulsi prevalgono. E veramente ogni rivoluzione naturale, siccome ha in sé stessa dell'arcano e dell'inesplicabile, così tiene del profetico e del prodigioso, derivando da quelle leggi di natura, che sfuggono alla nostra apprensiva e inchiudono una preoccupazione fatidica dell'avvenire. Quel non so che d'impreveduto, d'involontario e di fatale, che suscita e accompagna tali commozioni pubbliche, ne è la migliore giustificanza; e le rende non meno vittoriose che eroiche. E se l'impeto che le opera riscuote la meraviglia, i frutti che ne nascono ottengono la riconoscenza, specialmente dei posteri, atteso che non solo son suggellate dal buon successo, ma incominciano un ordine nuovo e stabile, e ringiovaniscono la nazione. E benché interrompano la tradizione governativa, tronchino la continuità del corpo sociale, e spesso per l'infermità umana non vadano disgiunte da gravi calamità e da fatti atroci, non però lasciano di esser giuste nella loro sostanza; perché la necessità le scusa e i mali che le accompagnano non voglionsi imputare a quelli che dan fuoco all'esca, ma a coloro che l'ammaniscono. Considerata la cosa per questo verso, i primi autori delle rivoluzioni non sono i democratici, ma i conservatori e i governi che le precedono. E si può stabilire generalmente che ogni stato autorizza la rivolta contro sé stesso, quando nega in teorica o non usa a tempo in pratica il principio riformativo. L'immutabilità delle instituzioni, escludendo ogni progresso, spianta la base della civiltà umana e legittima le rivoluzioni, perché più innaturale e nociva di esse. Perciò fino dai tempi antichi Ippodamo da Mileto la ripudiava; e Aristotile non si appaga di approvare la sua sentenza, ma la corrobora tratteggiando la dottrina del progresso in ogni genere di disciplina<note place="foot"><p><bibl><title>Polit.</title> II, 5, 11, 12.</bibl> Il passo merita di essere notato, perché di un antico.</p></note>.</p>
<p>Quando un governo è accessibile alle riforme, le rivoluzioni non sono più necessarie, e però diventano inique ed innaturali. Né rileva che per tal via l'acquisto del bene sia più tardo e lento; imperocché tanti sono i pericoli e i mali delle violente vicissitudini, che solo l'estrema necessità le giustifica, e i danni dell'indugio vengono compensati da un utile di gran lunga maggiore. Perciò errano quei democratici, i quali sostituendo alle riforme i rivolgimenti sociali, stabiliscono per aforismo che <quote rend="italic">il progresso ordinario della civiltà si dee fare per via di rivoluzioni</quote>. Quasi che queste sieno uno stravizzo per loro, come il contagio per quei sergenti che cercavano di perpetuarlo; e l'epiteto elegante di <hi rend="italic">rivoluzionario</hi> sia atto a contrassegnare lo stato nativo e abituale del convitto civile. Si dee dire delle rivoluzioni il medesimo che delle guerre; le quali non sono pur lecite, ma pietose, quando si pigliano a difesa e per amore della giustizia. Ma siccome da un canto la guerra non appartiene allo stato regolare del consorzio umano, e dall'altro canto le rivoluzioni sono battaglie civili e quindi peggiori di tutte; siccome esse importano un divorzio tra lo stato e i cittadini, una dissoluzione della civil comunanza, un predominio della forza brutale, un ritorno a quello stato eslege e selvaggio che alcuni filosofi chiamano di natura, ma che è veramente contro natura; siccome è difficile che vadano scompagnate dall'effusione del sangue innocente, e non sieno per qualche tempo la festa dei ribaldi e il trionfo della barbarie; siccome danno luogo alla licenza della plebe corrotta e alla tirannide dei demagoghi, tolgono alla libertà il freno che la rende salutare, interrompono i traffichi, le industrie, i progressi del sapere e della cultura universalmente, annullano la sicurezza che è il maggior bene sociale, e colle esorbitanze aprono la via alle riscosse e alle rappresaglie; siccome, non riuscendo, peggiorano lo stato pubblico, ed eziandio vincendo la prova, sono più o manco seguite da un certo regresso; siccome in fine debilitano coll'esempio l'autorità di chi regge, porgendo ai malcontenti un pretesto e ai popoli un allettativo per ribellarsi dai governi anche buoni con isperanza di migliorare, onde sogliono avere uno strascico d'inquiete e d'agitazioni, e una coda di vari malanni, quasi convalescenza penosa di un grave morbo; per tutte queste ragioni, dico, apparisce quanto s'ingannino coloro che innalzano le rivoluzioni a dignità di principio e scrivono nei codici il diritto della rivolta. Si aggiunga che le rivoluzioni recate in arte, come sono immorali, così sogliono avere cattivo esito, mancando loro la spontaneità e subitezza proprie di quelle che procedono naturalmente. Le quali non si possono preparar colle trame, come non sono prevedibili con sicurezza; somigliando anco da questo lato alle repentine peripezie di natura, che fanno bensì parte della scienza e providenza divina, ma non di quella che è conceduta agli uomini. Insomma le rivoluzioni sono eccezioni straordinarie; e il ridurle a regola ed a calcolo ripugna alle coscienze più gentili non solo cristiane ma paganiche; onde non è meraviglia se alla dottrina di Paolo si accorda quella di Epaminonda<note place="foot"><p><bibl>Plut. <title>De gen. Socr.</title></bibl>.</p></note>. Che se oggi ancora il volgo dei democratici preme le orme della vecchia scuola, e mette il senno politico nel mulinare scompigli e ordinare a priori le rivoluzioni colle congiure; gli ingegni più eletti entrano in una via novella.“<quote>Sappiate per vostra regola,” <seg type="inciso">dice il signor Proudhon, parlando ai dilettanti di rivoluzioni,</seg> “che ciascuna di queste, checché si faccia per giustificarla, porta seco un certo che di sinistro, che ripugna alla coscienza del popolo e all'istinto dei cittadini, non altrimenti che la guerra e il patibolo</quote><note place="foot"><p><bibl><title lang="fre">Le Peuple de</title> 1850 Paris, juillet.</bibl></p></note>.”</p>
<p>Quando le mutazioni civili sono regolari o necessitate, i loro effetti durano, perché mantenuti e protetti dalla saviezza pubblica. Ma questa non suol essere favorevole ai cangiamenti arrisicati e troppo alieni dalla consuetudine; gli autori dei quali sono astretti di far capo alla forza per puntellarsi, mancando loro l'appoggio della ragione. Di qui nasce che giusta i democratici superlativi, <quote rend="italic">per assodare ed assicurare il frutto delle rivoluzioni, bisogna ricorrere alla dittatura</quote>. Ma quanto essa giova come spediente di conservazione e di difesa, tanto è vana e impotente qual mezzo d'innovazione; e coloro che vogliono adoperarla a tal effetto l'abusano e la snaturano. Mi spiego. La dittatura è opportuna per l'unità e celerità del comando e dell'esecuzione a mantenere e proteggere in certi gravi e straordinari frangenti contro le fazioni interne o i nemici forestieri un ordine voluto dal maggior numero dei cittadini; e non porta in tal caso nessun pericolo, purché abbia le condizioni e le limitazioni usate dagli antichi Romani e avvertite dal Machiavelli<note place="foot"><p><bibl><title>Disc.</title> I, 34, 35.</bibl></p></note>. Ma essa non può far l'ufficio di legislatrice e di riformatrice per istabilire un ordine nuovo che abbia contro il parere dei più; come l'intendono gli autori del prefato aforismo. Imperocché la forza, non che persuadere, fa l'effetto opposto; cosicché o ella dee essere e mutarsi in tirannide, o se viene a mancare (e non può far che non manchi avendo contro l'universale) gli uomini si scagliano contro le novità invise con tanto maggior furore, quanto più si ricordano di essere stati loro malgrado costretti a riceverle. Oltre che l'offendere la libertà è un cattivo mezzo per far vincere la ragione<note place="foot"><p>“<quote lang="lat">Dum veritati consulitur, libertas corrumpebatur</quote>.” (<bibl>Tac. <title>Ann.</title> I, 75.</bibl>)</p></note>; e le violenze a cui tali imperi straordinari inducono chi gli esercita troppo ripugnano al fine proposto. Né i partigiani della dittatura riformativa possono a buona logica rifuggire da tali enormezze; delle quali si trova il tipo più insigne in quella setta degli Hebertisti o arrabbiati francesi, che voleano tagliar la testa a chiunque si opponeva; presso i quali Giampaolo Marat era in infamia di moderato. Poiché mi vien ricordata l'antica rivoluzione di Francia, il poter dittatorio onde il pubblico consesso ebbe allora l'investitura, mi porge un esempio acconcio al proposito. Questo potere avea due intenzioni; l'una, di mantenere l'unità e autonomia della nazione contro coloro che dentro e fuori l'oppugnavano; l'altra, di promuovere e stabilire certe idee schiettamente democratiche. Ora intorno al primo capo esso vinse la prova, l'opera sua ebbe vita, ed è anche oggi ammirata e benedetta; perché l'unione e la nazionalità francese stavano già fin d'allora a cuore di tutti i buoni. Ma per l'altro rispetto la dittatura fu breve ed inefficace; e appena una violenta e sanguinosa riscossa le ebbe posto fine, gli spiriti si gittarono all'estremo contrario con tanta foga che il comando assoluto di un soldato poté succedere nel termine di pochi anni agli ordini popolari. Imperocché questi ordini erano immaturi e non avevano l'assenso dei più; e le arti crudeli usate dai dittatori per introdurli aveano contribuito a renderli odiosi. La Francia avvezza da tanti secoli al principato dispotico non potea abituarsi alla democrazia senza passare per una via di mezzo; e il volervela trasportare di lancio colla dittatura non solo fu vano, ma fece contrario effetto, spegnendo la libertà presente e ritardando nell'avvenire il trionfo della democrazia medesima.</p>
<p>Tengasi adunque per fermo che quando si tratta di nuovi instituti, havvi una sola dittatura che possa intrometterli e assolidarli; cioè quella del retto senso e della ragione. Dittatura onesta e legittima, forte e soave, libera e onnipotente; mediante la quale tutti gli uomini concorrono in un sol animo, benché paia a ciascuno di non avere altra regola che sé stesso. Il quale accordo della libertà individuale e della norma comune ha il suo fondamento sì nell'unità dell'idea divina e della ragione umana, sì nell'armonia prestabilita fra gli spiriti creati nei vari momenti della vita cosmica, onde una moltitudine svariatissima d'individui concorre liberamente ad un fine unico. Laonde come nelle rivoluzioni spontanee e veramente legittime tutto un popolo si accorda e opera come un sol uomo; così nelle riforme mature e opportune egli consente unanime al pensiero del legislatore. Se questo consenso non si può avere, ciò fa segno che l'innovazione è precoce, e che la ragione pubblica non è ancor giunta a quel grado di coltura che si richiede a gustarla e cavarne profitto. In tal caso il savio dee attendere, contentandosi di preparare e affrettare colle persuasioni il punto desiderato. Ma i democratici sono impazienti d'indugio e rovinano le migliori cause con la furia; come se l'arbitrio umano potesse supplire alla ragione ed al tempo. Questa erronea fiducia di poter vincere gli ostacoli naturali colla forza e l'ostinazione alberga eziandio ne' conservatori: se non che questi adoperano le dittature e le rivoluzioni a ritroso; non già mirando a preoccupar l'avvenire, come gli altri, ma a rifare il passato, e a risuscitare le instituzioni spente o a mantenere in piede quelle che si sfasciano per la vecchiezza. Benché questo errore non si attenga al tema del presente capitolo, ne farò un breve cenno, poiché la connessione delle idee mi c'invita. I ristauri sono rivoluzioni che riguardano indietro, e che non sortiscono miglior esito delle altre, eccetto quando nascono dalla virtù propria degl'instituti che si rimettono. Il che torna a dire che ogni forza, come autonoma, può solo essere restitutrice di sé medesima; tanto che, a parlare propriamente, ella può risorgere, ma non essere risuscitata. L'arte umana può bensì aiutare le instaurazioni, ma non mica operarle, come i cibi nutrono l'uomo sano, in quanto ne aiutano lo sviluppo organico, anzi che lo rintegrino<note place="foot"><p>La nutrizione è una generazione continua, come la conservazione è una continua creazione.</p></note>; e come i farmachi cooperano alla guarigione dell'infermo; la quale ha origine principalmente dalla vitalità intrinseca e dalla forza riparatrice della natura. Dal che si deduce che le sole instituzioni possibili ad instaurare sono quelle che serbano un principio di vita; onde l'opera umana ed esterna non ci ha luogo, se non come aiutrice della naturale. Fra gli ordini pubblici la religione è il solo che possa risorgere senza mai termine, perché solo ha un germe di vita immortale. Ma anch'esso non può rilevarsi che colla sua propria ed intima virtù; e quindi fanno mala prova i Gesuiti che s'ingegnano di ristorarlo colla violenza, colla politica, e con altri mezzi esteriori, anzi alieni dalla sua indole, come i legittimisti francesi s'industriano di far rivivere la vecchia forma del principato. Il voler riporre in vigore ed in credito le fogge di stato dismesse e le signorie spente, è cosa assurda, pogniamo che possa per un poco d'ora verificarsi; cosicché l'esempio di Giorgio Monk (la cui opera bastò pochi lustri<note place="foot"><p>La monarchia era già stata in sostanza rimessa dal Protettore, e l'impresa del Monk si ridusse al ristabilimento degli Stuardi.</p></note>) in vece di allettare i moderni restitutori di principi ad imitarlo, dovrebbe ritrarneli. Distinguansi adunque due spezie di ristauri, gli uni indirizzati ad annullare il reo delle rivoluzioni e a ristabilire le parti vive e durabili degli ordini antichi distrutte dalla violenza; gli altri miranti a rinfrescare i vietumi, in cui è estinta ogni favilla di vita. Questi sono innaturali, traggono seco di necessità il regresso e quindi la propria rovina: quelli si conformano alla natura, e tanto è lungi che offendano, anzi aiutano il civile progresso, e allignano agevolmente. In breve, così le rivolture come le instaurazioni sono contrannaturali, quando non si operano dal popolo, ma dalle sette, ovvero vengono di fuori per modo d'invasione e di conquista. E se accade che sieno mantenute da una forza soverchiante, ne nasce un periodo più o meno lungo di servitù e di miseria, finché non s'inviscerano nei più e non mutano la nativa temperie; come avvenne nel medio evo ai popoli che soggiacquero alle irruzioni barbariche. Fuori di questo caso l'avveniticcio non attecchisce, e alla prima occasione si dissipa e disperde.</p>

<quote rend="block">
<lg lang="lat">
<l>“Naturam expellas furca, tamen usque</l>
<l>recurret”</l></lg><note place="foot">
<p><bibl>Hor.<title>Epist.</title> I, 10, 24.</bibl></p></note>.</quote>

 <p>A che riuscirono le racconciature e gl'impiastri posticci che dal quindici in poi ebbero luogo in varie parti di Europa se non a convincere il poco senno degli operatori?</p>

<p>Ma se le rivoluzioni e instaurazioni legittime sono quelle che hanno un principio popolare ed intrinseco, come potevamo testé asserire che il principale movente degli stati si dee cercare di fuori? Ho già accennata di volo la soluzione di questo dubbio. La civiltà avanzando di mano in mano, ha per effetto da un lato di svolgere l'autonomia dei vari popoli e dall'altro di rinforzare le loro relazioni e influenze scambievoli. E però ella accresce per un rispetto l'indipendenza e per l'altro la dipendenza loro. Ma perciocché l'azione legittima e proficua di una nazione verso l'altra (onde nasce essa dipendenza) non versa nell'intaccare la spontaneità sua, ma nel secondarla; perciò i due opposti indirizzi del moto civile, non che distruggersi, si aiutano a vicenda. Questa dottrina scuopre la fallacia dell'ultimo asserto dei democratici, che parmi a proposito di ricordare nel mio discorso. Imperocché non contenti di rifare il proprio paese colle rivoluzioni violente e le riforme dittatorie, alcuni di loro vorrebbero cogli stessi ripieghi procacciare la felicità degli altri. Ma in vece ne causano la miseria; come si vide nel secolo scorso quando gli oltramontani tentarono di rivolgere e ridurre a stato di popolo la nostra povera Italia; destinata a essere continuo ludibrio di rivoluzioni effimere e di precari ristoramenti; e anche testé promossa dagli uni a intempestiva repubblica, e ritirata dagli altri al rancido dominio dei preti. I più rispettivi di tali politici cosmopoliti, se non ricorrono alle armi, adoperano in vece un apostolato (che chiamano propaganda) poco dissimile dalla coazione. Imperocché offende l'autonomia di un popolo non pure chi vuol rimpastarlo a suo modo colla forza, ma ancora chi vuol mutare colle arti e colle lusinghe le sue inclinazioni e movenze naturali, instillandogli idee e suggerendogli instituzioni, che non gli si affanno o perché non ancora proporzionate al suo corso civile: e infiammano a tal effetto le inesperte immaginazioni dei giovani ardenti e le vane speranze dei fuorusciti. Questa falsa cosmopolitìa non può fare effetti permanevoli, essendo contro natura; e produrrebbe effetti pessimi, se riuscisse, spegnendo le proprietà diverse delle popolazioni e operando che ciascuna di esse, perduto il suo volto originale, divenga una maschera contraffatta e ridicola.</p>
<p>Il vero su questo capo, come su tutti gli altri, consiste nel mezzo, cioè nell'armonia dialettica degli estremi. L'unione e la distinzione sono egualmente naturali come la confusione e la separazione contrariano alla natura. Una certa conformità tra le varie genti culte è ragionevole e necessaria, e non che contrastare alla spontaneità loro, ne è anzi l'effetto, cooperando a produrla, oltre la vicinità o la pratica, le somiglianze medesime e la medesimezza sostanziale della cultura. Ma appunto per questo ella non può né dee annullare le varietà od ostare al libero esercizio delle potenze proprie di ciascheduno. La natura stabilisce i confini territoriali e politici delle nazioni colla diversità dei luoghi, l'opposizione dei siti, la partitura dei monti, la varietà delle lingue, delle schiatte, delle complessioni; le quali differenze vengono poi ribadite dalle instituzioni, dalle usanze e dalle memorie. D'altra parte siccome cotali dissimilitudini non tolgono l'unità della natura e della specie umana né quella del globo terrestre; così i confini, che sono la definizione di uno stato, non impediscono la continuità e l'unità sociale; il limite arguendo di necessità l'intervallo e il discreto importando il continuo, giusta il dettato dei Pitagorici. E però i Romani finsero che il dio Termine recedesse di mano in mano col fiorire e ampliarsi della cultura; e se lo rappresentavano a guisa di un fine che per dir così non finiva, ma discorreva passo passo e si allontanava continuamente. Per determinare adunque il modo dialettico di comporre l'indipendenza coll'unione dei popoli, bisogna rinvenire un mezzo termine, che operi l'accordo dei due contrari. Questo termine l'abbiamo già menzionato ed è la nazionalità di ciascuno di quelli; la quale avendo relazione all'intrinseco e all'estrinseco insieme, armonizza i due oppositi, e segna il modo che dee tenere, lo scopo che si dee proporre e il punto in cui dee fermarsi la mutua congiunzione dei popoli. Ogni azione ed impressione esterna che tu ricevi è giusta e ti giova, se tende a tutelare e promuovere la nazionalità tua e il tuo essere autonomico; iniqua e malefica, se mira a distruggerlo o ad alterarlo. Conciossiaché mediante la nazionalità sola e il genio proprio che l'informa, ogni stato è un individuo capace di usare tutte le sue forze a pro di sé stesso e del consorzio universale. E siccome non può darsi nazione, senza convitto politico dei popoli unigeneri, unilingui e coabitanti, ogni azione che ciascuno di questi esercita verso gli altri ad acquisto e difesa della nazionalità comune, è onesta e condecevole, ancorché sia necessitata a pigliar forma di rivoluzione o di ristauro, e atto momentaneo d'imperio e di dittatura.</p></div2>
<div2>
<head>CAPITOLO OTTAVO<lb/>
DELLE PARTI POLITICHE IN ITALIA</head>

<p>Esposti e discussi trascorsivamente gli errori fondamentali, di cui molti conservatori e democratici dentro e fuori d'Italia fan professione, veggiamo in succinto come cotali massime trapassando dalla speculazione nella pratica e intrecciandosi cogl'interessi faziosi, abbiano avuto efficacia nel nostro Risorgimento e fattolo sviare dal buon cammino. Se non che i democratici e i conservatori, propriamente parlando, non furono i principali autori di tanto danno, ma altre sette più intemperate, che ampliando gli errori e prevalendosi dei falli di quelli, accrebbero il male e lo rendettero senza rimedio. Prima dunque di entrare nei fatti, abbozzerò un breve quadro delle parti o sia sette politiche che signoreggiavano e tuttavia signoreggiano più o meno nella penisola. Le quali si stendono per tutti gli ordini, atteso che non pure i ritrovi, i giornali, gli scrittori politici, ma i ministri dello stato, i consiglieri del principe, gli eletti del popolo per lo più loro appartengono e pigliano da esse l'indirizzo che danno ai negozi; tanto che nei tempi torbidi elle son veramente padrone della cosa pubblica. E dopo averle generalmente ombreggiate, discenderò ai particolari che le riguardano e avrò occasione in tal modo di fare un riconto sommario dei nostri mali, mostrandoli specchiati nella loro fonte, senza preterire la brevità che mi sono proposta. Mi riserbo bensì più innanzi a toccare partimente de' principi, così per l'altezza del grado che li distingue dagli altri uomini, come per la parte privilegiata che ebbero negli sbagli e nelle colpe comuni.</p>
<p>Le voci di <hi rend="italic">parte</hi> e di <hi rend="italic">setta</hi>, accennando disgiunzione e rottura di un tutto, significano non so che di privativo, di manchevole, di vizioso; e però nella buona lingua le parti e sette politiche si chiamano anche <hi rend="italic">divisioni</hi>, quasi eresie speculative e scismi pratici verso l'opinione e unità nazionale. E in vero ciascuna di esse rappresenta un solo aspetto o riguardo dell'idea moltiforme, che genera ed abbraccia compitamente il concetto e il fatto, il genio e l'essere di nazione. Sono unilateri, se posso così esprimermi, e non poligonali: sofistiche e non dialettiche: negative e non positive: eterodosse e non ortodosse rispetto alle dottrine civili. E siccome nel lavorio dello spirito l'affetto ritrae dal concetto, elle sono rissose e non pacifiche, intolleranti e non conciliative, parziali e non eque, eccessive e non moderate, volgari e non generose: sollecite di sé stesse anzi che della patria, e licenziose intorno ai mezzi che eleggono per sortire l'intendo loro. Tanto che, assommata ogni cosa, tengono più o manco del rovinoso o del retrogrado anche quando si credono progressive o conservatrici. Non si vuol però inferire che tutto sia falso nei loro dettati e reo nelle loro pratiche; perché se fosse, non potrebbero aver vita, credito e potenza. Ogni setta è l'esagerazione di un vero e di un bene parziale, nei quali stà il merito e il vizio, l'efficacia e l'impotenza loro; atteso che anche il vero e il bene si corrompono ogni volta che trasmodano a pregiudizio di altri beni e di altri veri. Egli avviene alle parti politiche quel medesimo che alle scuole scientifiche nei vari ordini del sapere. Laonde siccome per purgare tali scuole dalle loro mende e ridurle al segno, uopo è riunire insieme le loro opinioni, compiendo e castigando le une colle altre, risecandone il troppo, supplendone il difettuoso, correggendo il negativo di tutte col positivo diviso per ciascheduna, e procedendo in questo lavoro non mica a caso, né colla sola guida del comun senso (come fanno gli eclettici volgari), ma colla scorta di una dottrina più elevata; altrettanto vuol farsi intorno alle sette politiche, mediante la dialettica civile, che dalle parti e divisioni private fa emergere l'opinione pubblica, e trae, per modo di dire, la nazione dalle fazioni.</p>
<p>Le parti sono effetto della civiltà immatura, come le scuole della scienza primaticcia e manchevole; e quasi una reliquia dell'antica barbarie, ma migliorata. Nella barbarie il conflitto è violento e si spedisce colle armi, cosicché anche oggi quando l'impeto e il fervore risvegliano nei partigiani i sensi dell'antica ferocia, si suol ricorrere ai duelli, quasi per un ritorno istintuale delle sette alla loro origine. Ma per ordinario la pugna si esercita nel campo delle idee e dei maneggi, sostituendo il pensiero e la parola, spesso l'arte e l'astuzia, talvolta ancora i raggiri e la frode, ai colpi e alla forza: il che è certo un notabile avanzo; imperocché la lotta ridotta a questi termini, se non è pacifica né generosa in sé stessa, è però meno brutale e malefica per gli effetti. E a mano a mano che la civiltà cresce, le parti si emendano: diventano più eque e tolleranti, più benevole e disposte agli accordi: passano dai libelli e dai conventicoli ai giornali e ai parlamenti: pigliano una forma più regolare, più moderata e sincera: di private e spesso clandestine, diventano in un certo modo pubbliche: di nocive, utili; e si chiamano opposizione; la quale è in politica un progresso dialettico, e somiglia alla dissonanza artificiosa nella musica, alla critica e all'obbiezione nella dogmatica e polemica dottrinale. D'altra parte, elle vanno scadendo d'importanza e rimettendo di forza; per guisa che se la cultura potesse quando che sia toccare il colmo, elle affatto si dileguerebbero. Ma siccome l'idea e la dialettica compiuta non possono raggiungersi che per modo di avvicinamento, così il progresso della civiltà verso le sette consiste nel migliorarle, rivolgendole sempre più al bene e rendendole meno attuose pel male.</p>
<p>Prima di esporre le ragioni e i torti, i pregi e i difetti delle sette odierne d'Italia, e mostrarne le somiglianze, le differenze, le gare, i contrapposti e gl'intrecci reciproci, converrebbe descrivere l'origine e generazione loro. Ma questa ricerca eccedendo i termini prefissi al mio tema, mi contento di avvertire generalmente che le fazioni d'oggi si collegano in parte per successione storica, in parte per semplice parentezza di dottrine con quelle dei tempi andati, e risalgono di mano in mano sino al medio evo. Come i guelfi e i ghibellini di allora esprimevano la pratica civile del concetto speculativo dei realisti e dei nominali, così le parti politiche che regnano presentemente sono eredi per più rispetti dei guelfi e dei ghibellini. I guelfi lavoravano sul concreto dei municipii italiani e della chiesa di Roma, perché le franchigie del comune e l'unione cattolica dei vari stati erano la sola libertà e la sola effigie di nazionalità italica, che avessero del vivo in quei secoli. I ghibellini si travagliavano intorno a due astratti, cioè all'essere politico di nazione e all'imperio cesareo, che era in quei tempi un nome senza forze. Se non che tali astrazioni non erano affatto vuote, come quelle che traendo seco la memoria del passato e suscitando le speranze dell'avvenire, costituivano una potenza, che messa in atto per l'addietro e poi ritornata a grado d'implicazione, poteva emergere e attuarsi di nuovo, come i tempi ed i casi lo permettessero. Due furono gli errori capitali dei ghibellini: l'uno di non far conto degli ordini liberi; l'altro di voler trarre il principio dell'unione di fuori a scapito della dignità e dell'autonomia, in vece di cercarlo in casa propria e riceverlo da Roma spirituale, che in quelle condizioni poteva essere il solo capo egemonico della penisola. Ma anche qui l'errore era il germe del vero: conciossiaché sotto la ruvida scorza dell'odio ghibellino contro Roma si occultava la separazione futura del sacerdozio e dell'imperio e il riscatto politico del ceto laicale. Amendue le sette mancarono verso l'uscita del secolo quindecimo, e nel seguente non ne rimase più alcun vestigio, atteso la declinazione e la caduta della repubblica di Firenze (che ne era stato il seggio più vivace), il patronato dei primi e la tirannia dei secondi Medici in Toscana, la dominazione straniera introdotta in Italia, l'aggravata signoria dispotica per ogni dove, i fervori mistici che furono il contrasforzo delle eresie germaniche e il pensiero incatenato per opera dei Gesuiti. Non venne però interrotta la successione delle dottrine; le quali passarono dalle sette negli scrittori, che sparsi, occulti o perseguitati, nutrirono le ultime faville della scuola italica, tentarono varie combinazioni del concetto guelfo col ghibellino e apparecchiarono la rinascita delle idee patrie succeduta al tempo dei nostri avi.</p>
<p>Principe di questa rinascita e risvegliatore dei sensi assopiti della nazionalità antica fu Vittorio Alfieri; il quale rinnovò e contemperò insieme le idee di Dante e del Machiavelli, e piantò l'italianità come base di tutto l'edifizio politico. Ma questa dote, rendendolo più illustre e singolare nei posteri, gli nocque tuttavia presso i coetanei, in cui prevalevano i concetti e gli amori stranieri, introdotti dai libri, favoriti dalla moda, accresciuti dall'esempio, avvalorati dalle armi e nudriti dalle congreghe secrete più generose di spiriti che italiche d'origine e di pensieri. E siccome ogni setta ne provoca un'altra, come sua opponente, le parti liberali dell'estrema Italia ne suscitarono delle contrarie, use a mantellare la loro politica coll'ipocrisia e col fanatismo; brutta e sozza canaglia spenta più volte, ma che sempre ripullula come pianta succisa. Da questi influssi partigiani nacquero i conati progressivi del 15, del 20, del 21, del 31, del 33, del 43, del 44, del 45 e le riscosse che li soffocarono; e come ai carbonari e ai loro consorti sottentrò la Giovine Italia, così i Paccanaristi, i calderari e i loro simili rifiorirono nel sodalizio gesuitico e nel sanfedismo. I principii del Risorgimento italiano furono affatto indipendenti dalle mosse, dall'opera e dalle dottrine delle sette liberali preaccennate; ma stante che queste e le loro avversarie vegliavano, le une presero a sviarlo e le altre a combatterlo, quelle diedero a queste coi loro eccessi pretesto di fargli contro, e queste presero dagli errori di quelle il modo agevole di contrastarlo e di vincerlo.</p>
<p>Discendendo più ai particolari, le sette che testé campeggiarono e durano ancora, si possono distinguere in varie classi, secondo lo scopo principale che si prefiggono. Fra le parti illiberali, le une sono stative, astiando la libertà, ma non avversando una certa coltura; le altre retrive, che odiano l'una e l'altra. Le prime amano il governo stretto, privilegiato e inchinano all'assoluto dominio o al più ammettono qualche tenue franchigia, ma sono contrarie alla clerocrazia, e vogliono l'indipendenza laicale, come condizion necessaria e principio d'incivilimento. Le seconde suggellano la signoria dispotica coll'imperio ieratico; e siccome questo troppo discorda dal genio moderno, esse si studiano al possibile di far rinvertire il secolo ai bassi tempi. Nervo e colmo delle prime era l'Austria; la quale fra gli stati cattolici è quello che meglio seppe in addietro scuotere il giogo dei chierici, servirsi della religione, come di semplice strumento, e piegare il dispotismo medesimo a un certo grado di gentilezza. Ella eredò dagli antichi Germani e dalla casa di Svevia l'odio gentilizio contro Roma civile e papale, e l'ambizione di signoreggiare in Italia; i quali vecchi istinti di postura, di tradizione e di stirpe, accresciuti coll'andar del tempo dagli spiriti aulici e statuali, furono rivolti a cultura dalle riforme di Giuseppe. Gli uomini di stato amatori dei governi duri e inflessibili, coloro che non veggono altro bene che i materiali incrementi, quelli che a guisa dei giureconsulti odiano le influenze e le ingerenze pretesche, o come i gentiluomini cercano in un principato forte e assoluto o quasi assoluto la tutela dei privilegi contro la democrazia crescente, si rannodano più o meno all'insegna tedesca. Polso e cima dell'altra specie d'illiberali sono i Gesuiti per le ragioni di sopra discorse. Essi vogliono ristorare la teocrazia pontificale dei tempi medii e peggiorarla, adoperandola a spegnere ogni ordine libero, sommettendo a sè medesimi la potestà secolare ed ecclesiastica, e infeudendo, per così dire, il laicato e il sacerdozio, lo stato e la chiesa, i principi e i popoli, Roma e l'Italia, l'Europa ed il mondo, alla Compagnia. Ma siccome questo assunto non è di facile manifattura finchè fioriscono e avanzano le cognizioni, tra perché libertà e dottrina s'incorporano insieme, e perchè i Padri non possono gareggiare coi laici in tali nobili acquisti, essi brigano di ritirare gl'ingegni al buio delle età barbare. Partigiani dei Gesuiti sono tutti coloro che per ignoranza e superstizione partecipano al loro zelo fanatico, o per vanità e guadagneria ne ambiscono il patrocinio; i quali per campare senza fatica o salir dove i lor meriti non li porterebbono, adulano l'instituto ricco e potente, e ne professano le opinioni. Le due sette illiberali hanno dunque alcuni fini propri ed altri comuni; e di questi il principale è impedire che l'ingegno sovrasti, e trionfino quelle idee di libertà, d' uguaglianza, di nazione, le quali mirano a spegnere ogni vestigio dei tempi barbari e a far regnare il pensiero moderno in tutto il mondo civile.</p>
<p>Negli anni addietro esse camminavano alla spartita, e non che accomunare i disegni e l'opera, si guardavano in cagnesco e anco talvolta si azzuffavano. Ma il moto riformativo d'Italia, la rivoluzione francese del quarantotto, le commozioni che ne seguirono in varie parti di Europa e la democrazia minacciante, mostrarono loro l'opportunità e il bisogno di unire i consigli ed affratellarsi. Al che eziandio le confortava la ricordanza delle comuni origini; quando il dispotismo moderno e il Gesuitismo nacquero insieme verso la metà del secolo sedecimo, e insieme rinacquero nel terzo lustro del nostro. Senza che ciascuna di loro avendo in proprio certi tali vantaggi che mancano all'altra, elle non possono promettersi di conseguire i rispettivi loro fini, se non ricompiendosi scambievolmente. L'Austria ha le armi, la potenza, il governo e tutti quei mezzi materiali ed esterni che un ampio stato somministra: la Compagnia possiede il maneggio delle coscienze e la molla degli affetti religiosi accesi dal fanatismo; oltre il nerbo che le conferisce l'essere una consorteria clandestina e pubblica, illegale e giuridica, sacra e profana ad un tempo, largamente sparsa, mirabilmente organata, congiunta in palese colla gerarchia cattolica e intrecciata in occulto con molte e svariatissime clientele. Ciascuna delle due potenze può dunque rifarsi e vantaggiarsi dell'altra; dove che, scompagnate, sono amendue tronche e difettive. Chi vuole signoreggiare gli uomini fuori della verità e della giustizia, dee prendere la loro maschera, adoperando la frode e la forza; e quindi, come dice il Machiavelli,“<quote>saper bene usare la bestia e l'uomo, e di quella pigliare la volpe e il lione; perchè il lione non si difende da' lacci, la volpe non si difende da' lupi</quote><note place="foot"><p><bibl><title>Princ.</title> 18.</bibl></p></note>.” Ora l'Austria e la Compagnia si partono appunto i due principii del male, la forza e la frode, il lione e la volpe; il concorso dei quali è oggi più che mai necessario, se non per vincere il mondo, almeno per impedire di non esser vinto. L'alleanza dei Padri e dei Croati era dunque naturalissima; e cominciò per gradi fino dai primi albori del nostro risorgere; quando l'Austria prese ad accarezzare i Gesuiti in Lombardia e in Germania; e il padre Taparelli di Azeglio ruppe una lancia in favore dell'Austria, ingegnandosi di falsare il concetto della nazionalità italica. Gli eventi posteriori, accrescendo il pericolo, resero più tenera ed intima colla dimestichezza la lega delle due fazioni, e le riunirono quasi in un corpo, dando luogo alla setta mista degli Austrogesuiti, che oggi regna da principe in tre quarti della penisola. Ma siccome quando due potentati si allegano, uopo è che ciascuno di essi rinunzi a quelle pretensioni che possono spiacere al compagno, l'Austriaco suggellò ultimamente il patto di fratellanza, annullando alcune riforme di Giuseppe, che troppo cocevano ai nuovi amici; e questi deposta l'antica dolcezza, con cui da agnelli si mascheravano, più non dissimulano le opere e le fattezze lupigne, levando a cielo i benefici influssi di Vienna su tutta Italia; ed esaltando non solo i rigori e le crudeltà civili, ma persino l'Inquisizione; non ostante la vecchia ruggine e i mal sopiti rancori dei figliuoli d'Ignazio con quelli di Domenico. I liberali si distinguono in due classi, l'una delle quali comprende le sette che chiamerò dialettiche, e l'altra quelle a cui darò il nome di sofistiche, avendo l'occhio al carattere predominante. Dialettici chiamo i conservatori e i democratici, tengano questi pel regno o per la repubblica; perché negli uni e negli altri le parti buone alle ree prevalgono. Sofistici appello i municipali e i puritani per la ragione contraria. Mi si conceda l'uso di quest'ultima voce tolta da una setta famosa, che recava nella religione la stessa angustia di spirito, purezza apparente e intolleranza di dottrina, che i politici di cui discorro nelle cose civili. Imperocché considerando i fautori di repubblica come un ramo dei democratici, egli è chiaro che per puritani io non intendo chi reputa lo stato di popolo migliore di ogni altro e ne brama l'effettuazione; ma sì bene coloro che l'hanno per solo buono, e stimano le altre forme esser tutte cattive ugualmente. Puritani chiamo quei nostri che per ambizione politica, ostinazione d'animo, puntiglio di parte, impeto di fantasia, difetto di esperienza e di buon giudizio, ricusano di contentarsi anco a tempo di qualunque ordine diverso dalla repubblica: avversano il principato costituzionale quanto il dispotico, anzi più ancora: godono a vedere la libertà monarchica spenta in Roma, Toscana e Napoli: desiderano che venga meno in Piemonte: antepongono il dominio dell'Austria a quello dei principi nostrali: si rallegrano della rotta di Novara e che la Lombardia, la Venezia sieno ricadute sotto il giogo alemanno: credono insomma che la felicità civile non possa conseguirsi altrimenti che colla repubblica e abbia con questa a ottenersi infallibilmente; e quindi doversi abbattere in ogni luogo e ad ogni costo gli ordini monarchici per sostituir loro i popolari, senza pure inchiedersi se sieno opportuni, e se introducendoli senza apparecchio, sieno in grado di portar buoni frutti e riesca possibile il conservarli. E per ultimo non si appagano né anco della repubblica, se essi non ne sono principi; disposti ad osteggiare il governo popolano non meno del regio, quando non sia da loro capitanato. Confusione adunque della forma accidentale coll'essenziale degli stati liberi; intolleranza di ogni ordine che non sia di popolo; e odio della stessa repubblica, se non s'immedesima colla loro setta; sono i tre caratteri specifici dei puritani: e se i due primi si possono recare a semplice error d'intelletto, l'ultimo ne svela l'egoismo fazioso. Il loro torto pertanto non versa nella predilezione della repubblica, ma sì nel volerla introdurre a sproposito e a danno dei maggiori beni, quali sono la libertà, l'indipendenza, la nazionalità, l'unione, la forza, la sicurezza, i progressi civili; e sovrattutto nel fare degli ordini repubblicani uno strumento privato di ambizione e di cupidigia. I puritani furono dopo le sette retrograde i principali nemici del Risorgimento italico, e intesero sin da principio a corromperlo per tirarlo ai loro fini od ispegnerlo, se il primo proposito non riusciva.</p>
<p>Da queste avvertenze e dai nomi stessi che adopero per qualificare le varie sette si può raccogliere che io non colloco l'essenza loro, cioè la nota che distingue questa da quella e le dialettiche dalle sofistiche, nell'essere più o meno affezionate teoricamente a questo o quel modo di signoria. La forma estrinseca del governo essendo cosa in gran parte secondaria, non può dar luogo a un divario sostanziale tra le fazioni. Siccome i puritani si rendono riprensibili non mica parteggiando pel governo di molti, ma facendolo fuor di luogo e tempo, così i conservatori sono degni di lode, non già come amatori del principato costituzionale, ma in quanto lo promuovono e lo difendono opportunamente. Il che tanto è vero che variando la stagione e la contrada, anche il bene ed il male relativo si diversifica; sicché quello che si affaceva alle condizioni passate potrà ripugnare a quelle dell'avvenire; e ciò che quadra, verbigrazia, all'Italia può disdirsi alla Francia. E in vero i conservatori francesi di oggidì che mirano a rovesciare gli ordini vigenti cadono nello stesso errore dei puritani nostrali negli anni addietro; e sono degni del titolo di perturbatori, cospirando per la monarchia in Parigi, come lo meritarono coloro che la nimicavano nella penisola.</p>
<p>L'essenza delle divisioni politiche si vuol dunque cercare altrove, cioè nelle loro attinenze col realismo civile. Il quale è di due sorti; l'uno generico e l'altro specifico. Generico chiamo quello che appartiene a ogni luogo e tempo, e consiste nel riconoscere le idee e le cose, Iddio e la natura, che sono le due realtà supreme, e seguirne le leggi; antiponendo il razionale all'arbitrario, il naturale al fattizio, il principale all'accessorio; pigliando per guida non mica il senso volgare o il comune, ma il senso retto; e però sfuggendo a più potere quelle false dottrine che si fondano nell'apparenza anzi che nella sostanza degli esseri e delle relazioni che corron fra loro. Il realismo specifico è l'applicazione dell'altro alle condizioni particolari di un tempo e di un paese determinato; e quello di oggi in ordine all'Europa culta versa principalmente nel dare un essere politico alle tre realtà naturali del pensiero, delle nazionalità e della plebe. Ciò posto, io dico che le sette dialettiche si differenziano dalle sofistiche, in quanto le prime serbano alquanto del realismo e le seconde son nominali; benché il loro nominalismo non sia di grado né di specie tutt'uno. E in prima non vi ha dubbio che gl'illiberali stativi e retrogradi sien nominali, volendo fermare la civiltà o distruggerla, e stimando possibile il sospendere o annullare la legge suprema della perfettibilità umana. Nominali sono i puritani, che reggendosi colle astrazioni, come i ghibellini del medio evo, sognavano testé un'assoluta unità d'Italia quando appena era possibile l'unione; antepongono una vana specie di repubblica alla nazionalità che è l'interesse più vivo e importante di un popolo; e vogliono che il progresso civile si faccia a sbalzi, senza tenere per la via del mezzo e senza far conto del genio, delle abitudini, delle disposizioni proprie degli uomini, delle forze del paese, delle condizioni dei vari dominii, dello stato presente ed effettivo della penisola. Parrà in sulle prime che i municipali si accostino al realismo, collocando, come i guelfi la realtà politica nella provincia e nel municipio. Ma se nell'età media, quando i sensi nazionali dormivano, la città e il comune erano la sola patria, oggi il caso è diverso, essendo giunto a maturità bastevole il bisogno, il concetto e l'istinto spontaneo di nazione. Perciò le province e le municipalità separate da questa sono anch'esse astrattezze, in quanto che per la civiltà vantaggiata e l'efficacia che i popoli hanno gli uni verso gli altri, quelle non possono prosperare se non si appoggiano ad una comune patria come a fonte di progresso e presidio di sicurezza. Il considerare pertanto lo stato e il comune, come un tutto, anzi che come semplice parte, gli spoglia della loro consistenza politica e in certo modo gli annulla; tanto che i municipali non possono sottrarsi alla nota di nominalismo con più fondamento che i puritani. Aggiungi che com'essi recidono i vincoli dei popoli particolari colla nazione, così troncano i legami scambievoli delle varie nazioni con quelle dottrine di segregamento e d'inerzia che si spacciano oltremonte; onde vengono tanto più a debilitare le forze degli stati e a trarre indietro la civiltà.</p>
<p>La sostanziale medesimezza delle sette fondata nel nominalismo comune fa sì che a malgrado delle discrepanze e contrarietà apparenti, esse si rassomigliano per più versi. Imprima si accordano nel disconoscere le tre realtà soprascritte. Illiberali, municipali, puritani portano lo stesso odio alla dottrina e all'ingegno, e non che assegnar loro la preminenza, gli scartano a lor potere dal governo delle faccende. La predilezione in cui hanno l'ignoranza e la mezzanità, per non dire la nullezza politica, nasce non pur dall'amore che portano a sé stessi ricchissimi di tali parti, e dall'invidia di chi sovrasta per senno e per intelletto, ma eziandio dalla ripugnanza di questi pregi colle loro dottrine. Imperocché è proprio della scienza il cogliere la realtà e dell'ingegno il pigliarne diletto; e all'una mal soddisfanno le astrazioni vuote, all'altro le notizie empiriche disgiunte dalle ideali. Il nominalismo politico ha l'ombra del sapere più tosto che la sostanza, né può gustare agli spiriti sodi e penetrativi che non si appagano di scortecciare gli oggetti, ma cercano di smidollarli. Qual ingegno di polso, verbigrazia, presumerà di fermare il corso delle idee civili o vorrà imprigionarsi tra le angustie municipali? Assunti che possono parer plausibili a chi non ha fiato di filosofia e di storia. Il puritanismo politico è meno avverso alle idee e pare che per tal rispetto debba gradire agli uomini di valore. Ma a questi non vanno a sangue le idee vuote, cioè divise dai fatti, né i fatti sterili, cioè disgiunti dalle loro attinenze e dalle idee che li fecondano; e conseguentemente non possono esser meglio puritani che municipali. Vero è che le astrazioni e le fantasie piacciono all'età verde usa di scambiare il fervore dello spirito e le larve dell'immaginazione coll'esperienza. Per la qual cosa laddove il municipalismo si confà in modo speciale agli uomini attempati e d'indole gretta o mogia, l'altro sistema può garbare all'età fervida, ma non all'adulta dell'ingegno e del sapere.</p>
<p>L'ignoranza e il disprezzo della nazionalità in universale e dell'italiana in particolare è un'altra dote comune alle sette eteroclite. Non occorre che io mi arresti a provarlo dei politici pausanti o a ritroso; i primi dei quali pongono la nazione nella reggia, e gli altri nella Compagnia<note place="foot"><p>Giuseppe di Maistre, che è senza dubbio il principe dei retrogradi dottrinali, ammette le nazioni; ma è curioso il vedere come le definisca.“<quote lang="fre">Qu'est–ce qu'une <hi rend="italic">nation</hi>, mon cher ami? C'est le souverain et l'aristocratie</quote>.” (<bibl><title lang="fre">Lettres et opuscules inédits</title>, t. I, p. 404.</bibl>)</p></note>. Se non che dopo la taglia passata fra le due parti, si direbbe che la nazionalità austriaca sia la sola che abbia qualche costrutto e che debba premere agl'Italiani. I municipali sono gli Ebioniti della politica e i guelfi di campanile; troncando quei nodi intimi che stringono insieme tutti i popoli consorti di stanza, di stirpe, di favella, e sostituendo all'universale che è la nazione il particolare che risiede nella provincia e nel municipio. I puritani trascorrono all'eccesso opposto, e per un falso amore del genere, vorrebbero annientare le specie, distruggere l'individuità naturale delle nazioni, spegnere le patrie, e allargare la civil comunella a tutta la specie umana;“<quote>recando tutti gli uomini in una sola nazione e patria, come fu da principio, e facendo professione di amore universale verso tutta la loro specie; ma veramente dissipando la stirpe umana in tanti popoli quanti saranno uomini</quote><note place="foot"><p><bibl>Leopardi, <title>Opere</title>, t. I, p. 159.</bibl></p></note>.” Il municipalismo e il cosmopolitismo sono due estremi vizioni fra cui tramezza l'idea dialettica di nazione; e stante che gli estremi si toccano, l'uno aspirando a trinciare l'Italia in piccoli stati si confonde coll'altro, che spogliandola di ogni carattere proprio la mescola coll'Europa. Ma tolta via la nazionalità in genere, come può darsi italianità, che è la forma specifica del nostro essere nazionale? Quindi nasce la comune tendenza degli illiberali, dei municipali e dei puritani a imbeversi di dottrine e imitare gli esempi forestieri, sfatare le nostre lettere, antiporre favellando e scrivendo la lingua altrui alla propria o usare la propria barbaramente; anzi i municipali antipongono i dialetti all'idioma patrio (essendo questi il municipalismo della lingua) o lo parlano con tale eleganza che poco si differenzia dai vernacoli. L'amore dei forestieri è talmente inviscerato nelle due sette, che gl'illiberali farebbero volentieri nella penisola una dizione dell'imperio; e pogniamo che i municipali non osino tanto, nondimeno vagheggiano l'idea di un'alleanza austrorussa come più favorevole allo scisma politico e conservatrice degli spiriti di municipio. Colla stessa agevolezza i puritani ci trasformerebbero in provincia gallica, come nell'età scorsa, purché tornasse in acconcio di vivere a repubblica; anzi stimano men male che l'Italia sia austriaca e serva piuttosto che libera ed autonoma sotto uno o più re nazionali.</p>
<p>Alla nazionalità si attengono intimamente l'unione e l'egemonìa; e chi disvuole o frantende quella non può essere intelligente di queste né averle a cuore. Siccome la sola forma di unione possibile nel Risorgimento era la lega politica, i municipali, i puritani e i retrogradi si accordarono nel ripugnarla: i primi per non chiudersi la via a sbocconcellare qualche frusto di territorio e per altre ragioni: i secondi per amar meglio debole la patria che forte il principato: i terzi, perché il titolo della confederazione non dovea toccare né all'imperatore né al generale della Compagnia. L'esercizio dell'egemonìa militare e civile spettava al Piemonte e importava la guerra dell'indipendenza, la fondazione di un'Italia settentrionale e l'indirizzo morale della penisola. Il regno dell'alta Italia non rilevava meno che la cacciata del barbaro, anzi più per un certo rispetto; giacché poco giova il vincere se non si assicurano i frutti della vittoria. Dappoiché i tempi non permettevano che la penisola a un solo stato si riducesse, la sua redenzione era cosa affatto precaria se, cacciata l'Austria, non si univa il Tirreno coll'Adriatico, recando a unità di stato e di milizia tutta quella parte che corre lungo le Alpi, e formandone quasi un valido antimuro contro ogni nuova invasione; giacché né l'Austria avrebbe ceduto a una sola disfatta, né saria stata sola alla riscossa, troppo montando a tutti i despoti boreali il soffocare la nascente libertà italica. Ora anche su questo capo, maraviglioso fu il consenso dei puritani e dei municipali coi nemici della nostra causa. Ai puritani spiacevano la forza e la gloria che ne tornava al principato: ai municipali della bassa Italia, e a Ferdinando, Pio, Leopoldo davano nel cuore lo splendore della casa di Savoia e l'ampliazione dello stato piemontese; come se trattandosi del comun bene, si dovesse aver l'occhio agl'interessi particolari. Pare a prima vista che appunto per queste ragioni i municipali subalpini dovessero aver cara l'impresa; ma il vero si è che anch'essi la contrastarono per ignavia e per cupidigia. Finalmente l'inesperienza e la debolezza degli stati del mezzo erano tali, che per farli cooperare con vigore alla guerra, e tenervi in freno le parti opposte degl'immoderati e dei retrogradi, era d'uopo che il Piemonte li vigilasse, e coi consigli, le pratiche, le influenze governasse in un certo modo tutto il resto d'Italia; il che nei principii era facile a riuscire. Ma anche su questo capo le occasioni si trasandarono e non si fece nulla; tanto il concetto egemonico sovrastava alla corta apprensiva delle fazioni.</p>
<p>Per ultimo la plebe non è meglio riguardata e trattata dai sofisti politici che l'ingegno individuale e la nazionalità dei popoli. Il divario che corre per tal rispetto fra quella parte di loro che inimica la libertà e quella che fa professione di amarla e di favorirla è più apparente che effettivo; se non che l'una si mostra più schietta e l'altra più ipocrita. Ipocriti sono i municipali, i quali postergando il maggiore al minor numero, come pospongono la nazione alla provincia, dicono di amare il popolo, ma intendono per popolo solamente sé stessi; giacché il cuore, se non il corpo, del municipalismo è la borghesia ricca e ambiziosa. La libertà per loro non è altro che la riscossa dei benestanti dai despoti e dai baroni: il governo rappresentativo, un privilegio che gli abilita a esser ministri, senatori, deputati, ambasciatori, capitani; aver l'onore della ringhiera, del portafoglio, del protocollo; partirsi fra loro gli utili, la potenza, le cariche; e trattare insomma lo stato come una cosa fatta da Dio a bella posta per loro. La povera plebe lavori, sudi, si affacchini, patisca come in antico, sia libera in mostra, ma in effetto esclusa da tutti i beni sociali. Io confesso di antiporre la franca politica dei retrivi che senza far mistero bistrattano ed angariano i miseri come schiavi, alla pietà infingarda dei municipali, che usata la plebe per riscattarsi dai comuni padroni e banditane la libertà in carta, sottentrano a quelli nell'opera di calpestarla. I puritani sarebbero da giudicarsi amatori della plebe, se bastasse a tal effetto l'averla sempre in sulle labbra, senza curarsi de' suoi bisogni. Ma oltre che anch'essi vogliono far dello stato un monopolio a pro della setta loro e non si propongono di mutare il governo per altro che per recarselo in pugno, io non veggo che sinora il miglioramento della plebe abbia occupati i loro pensieri e le loro penne. Trovo anzi che mirano a nutrirla non di pane, ma di astrazioni; promettendole libertà, uguaglianza, indipendenza e altre cose bellissime, per indurla a seguirli. Quindi è che quanto son freddi per le riforme, in cui pure risiede la sostanza di ogni buona mutazione sociale; tanto si mostrano ardenti per le rivoluzioni, come quelle che mutano e trasferiscono il reggimento. Come i municipali, ripongono anch'essi la somma del tutto in un accidente; se non che alla signoria dei ricchi sotto l'ombra del principe sostituiscono la propria dittatura sotto nome di repubblica.</p>
<p>Non dee parere strano che fra parti così discordi, come le tre menzionate, passino tali riscontri, se si avverte che quando son pari le disposizioni interne, non può succedere che gli effetti esteriori sieno troppo dispari. Ora gl'illiberali, municipali e i puritani si somigliano per l'animo e per lo spirito. Rispetto all'animo, si trovano certo nelle due prime classi uomini probi ed onesti che errano a buona fede per corto ingegno, poca dottrina, cattiva educazione, e nella terza giovani generosi, mossi da ardore inesperto e dall'impeto dell'età verde. Ma costoro non sono i capi e solo per accidente appartengono a tali sette; il nervo delle quali e i più si governano con turpe egoismo congiunto alle corruttele. Rispetto allo spirito sono volgo, e quanto abbondano di quel senso volgare che coglie solo le apparenze, tanto mancano del senso diritto e pratico che afferra le realtà. E sono volgari per torto giudizio e perché ignoranti della scienza degli uomini e delle cose, digiuni di notizie storiche: spregiano in altri quelle cognizioni di che essi mancano; odiano lo studio; vilipendono i dotti e gli scrittori; e quanto mancano di valore intrinseco, tanto sono ricchi di presunzione e di arroganza. E però non hanno antiveggenza; perché solo dalla giusta contezza del presente e del passato può germinare la cognizione del futuro. Confondono il senno coll'astuzia, e si credono abili agli affari, conoscitori degli uomini, perché sono finti, aggiratori, procaccianti: non si fanno coscienza delle frodi e delle calunnie: a un bisogno, rompono la fede, violano il segreto, tradiscono le antiche amicizie; e spacciano per inetti gli spiriti generosi e candidi. Si dilettano di utopie; perché l'utopia è un tentativo dell'impossibile fondato sulle apparenze e può farsi per via di regresso come del suo contrario. E però non dee stupire che i retrogradi e i municipali sieno anch'essi utopisti, e che per contro non solo i municipali, ma eziandio i puritani, benché utopisti, sieno retrogradi. Imperocché da un lato non può darsi utopia maggiore che la sosta dei progressi civili e la restituzione del medio evo; ovvero il ben essere di una provincia senza la nazione, e l'assicuramento della libertà in Piemonte senza l'appoggio della penisola. Dall'altro lato l'essenza del municipalismo è avversa al progresso, consistendo nel ritirare i popoli odierni verso quei rozzi tempi, in cui i sensi nazionali dormivano; e l'opinione dei puritani che non si trovi libertà fuori della repubblica è altresì un ritorno ai secoli antichi, quando per difetto di ordini rappresentativi non si dava alcun mezzo tra lo stato popolare e la signoria dispotica.</p>
<p>Per quanto il male sia grave, non è però mai o quasi mai disgiunto da qualche bene; onde l'equità vuole che si tenga conto eziandio di questo nel discorrere delle sette viziose. Buono è nei municipali l'amor del comune, dello stato, della provincia; e solo trasmoda in quanto non è subordinato, anzi contrasta a quello della nazione. Lodevole è la loro pratica nei piccoli negozi che sono in proporzione col giro angusto del municipio; e specialmente in quelle parti di amministrativa, a cui l'avvocatura esercita gli uni colla tutela degl'interessi alieni e la ricchezza abilita gli altri colla cura dei propri. Ma questa loro perizia non trapassa il gretto circuito del luogo e della classe, e nulla vale in politica, dove si ricerca un'ampia suppellettile di cognizioni di altra specie e la scienza dei generali. Anche questo corredo di notizie empiriche per lo più manca ai puritani, che non hanno spirito pratico e sono privi di esperienza civile. Ma per compenso il loro animo è più accessibile all'efficacia delle idee, di cui l'altra parte è nimicissima: libertà, unione, indipendenza, progresso, gloria non sono per loro parole vuote di senso, pogniamo che le guastino coll'egoimo o colla esagerazione, e scompagnandole dai particolari le spoglino di concretezza. I municipali han prudenza e moderazione, ma pusillanime: i puritani hanno ardire, ma temerario ed arrisicato. Gli uni incorrono nei difetti della prosa: gli altri non evitano gli eccessi della poesia. I primi sogliono essere più egoisti che fanatici: i secondi più fanatici ancora che egoisti. I puritani poi vincono in questo i municipali, che guardando all'avvenire, alcuni dei loro voti possono effettuarsi col tempo, benché non si affacciano per ordinario alla stagione che corre; laddove gli altri mirando più al passato, non riescono eziandio nel futuro e hanno da questo canto la stessa sorte dei retrogradi.</p>
<p>A quella guisa che nelle sette sofistiche il male sovrasta al bene, nelle dialettiche accade il contrario. Se non che il bene non ci è perfetto, ma difettivo; e da ciò nasce il loro scisma; conciossiaché se i conservatori e i democratici fossero tali compitamente, non farebbero due parti, ma insieme si accorderebbero; quando la divisione e il contrasto argomentano la negazione. Qual cosa infatti è più acconcia a conservare le instituzioni e in ispecie il principato, che l'abbracciar gl'ingegni, difendere le nazioni, render paga e felice la plebe, che per essere il ceto più rozzo è altresì lo strumento più atto ai tumulti e alle rivoluzioni? E a chi meglio si aspetta che ai democratici l'evitar quelle mutazioni rischiose e quei progressi sconsiderati, che in vece di giovare al popolo lo rimettono infallibilmente in mano de' suoi nemici? I due concetti avendo seco una parentela così intrinseca, che non si dà progresso senza conservazione, né conservazione senza progresso, non potrebbero entrare insieme a conflitto se non venissero travisati. Il che non procede da altra causa se non dal loro connubio coi puritani e coi municipali; onde la dialettica degli uni è viziata dalla sofistica degli altri. Così, per cagion di esempio, il conservatore, in quanto trascura o rigetta il fatto della nazionalità e priva la monarchia del credito che acquista a proteggerlo, cade nel vizio dei municipali; come il democratico favoreggiando le velleità e le mosse inopportune e dannose di repubblica, trascorre nel disordine dei puritani. Ma lo sdrucciolo delle sette dialettiche nelle sofistiche sarebbe impossibile se ciascuna di quelle avesse un concetto adequato del suo proposito, e misurasse il termine a cui tende non mica col senso volgare, ma col retto. Imperocché il senso volgare non trapassando oltre l'apparenza delle cose è sofistico; e induce a credere che il principio dei puritani e quello dei municipali sia vero e giusto, perché l'uno ha sembianza di democrazia e l'altro di conservazione.</p>
<p>Oltre queste analogie, per dir così, parallele tra le due coppie, ve ne ha un'altra più singolare che corre per modo d'incrocicchiamento; in quanto cioè i conservatori hanno del puritano, e i democratici del municipale. Dalle cose discorse risulta che l'essenza del puritanismo consiste non mica nell'essere inclinato a repubblica, ma nel volerla a ogni costo, fuor di tempo e ponendo a certo o probabile ripentaglio il mantenimento o l'acquisto dei beni che più importano. Quei conservatori adunque che discorrono allo stesso modo della monarchia civile e per preservarla o ristorarla metterebbero a sbaraglio la libertà, l'indipendenza, il decoro, l'essere di nazione, non si distinguono in sostanza dai puritani, scambiando al paro di essi l'accidente coll'essenza e l'accessorio col principale. La somiglianza poi è ancora più viva, se si considera che la loro parzialità assoluta per questa o quella forma di governo nasce dal desiderio di conseguire o di non rinunziare il monopolio della cosa pubblica. Questo vizio può essere innocuo, quando le congiunture dei tempi corrispondono alle brame dei faziosi. Così nel Risorgimento, che dovea tenersi fra i termini del principato, la disposizione dei conservatori fu utile e nocque al contrario quella dei puritani. Ma in un nuovo avviamento di cose, in cui la monarchia si chiarisse impotente a salvar l'Italia, il negozio correrebbe a rovescio, ché il vezzo dei puritani in tal caso non farebbe ostacolo, sì quello dei conservatori. La convenienza del municipalismo colla democrazia è più facile a cogliere, atteso l'originale medesimezza del comune col demo e colla repubblica. Imperocché prima che i popoli congeneri e conversevoli si riunissero e le nazioni si componessero, altrettanti erano gli stati quante le città e i borghi. Dal che nasce anche oggi la somiglianza di ogni comune con una piccola repubblica, la simpatia di parecchi democratici per le repubblichette dell'antichità e del medio evo, e per gli ordini federativi, e la proposta fatta da alcuni di rinnovare il disegno del Burlamacchi; come se si affacessero ai tempi nostri quei concetti che già erano invecchiati ai tempi del forte e sventurato Lucchese.</p>
<p>Da queste generalità intorno all'indole propria, le qualità comuni, le differenze specifiche, le attinenze e le intrecciature scambievoli delle parti politiche, discendiamo ai particolari, e vediamo in che modo sviassero il Risorgimento italico. Le rivoluzioni rovinano sempre, quando il moto incominciato saviamente da pochi cade alle mani dei molti che in prova ne alterano l'indirizzo per ambizione, o lo falsano per ignoranza, stante che i suoi principii non furono opera loro. Ma siccome le sette sofistiche ebbero la parte maggiore nell'alterarlo, io discorrerò principalmente di esse, e toccherò delle altre solo per incidenza. Ne farò sempre una cerna sottile e precisa dei torti di queste e di quelle, perché talvolta le mezze tinte fanno che le une entrano nelle altre, onde è malagevole il distinguerle per minuto, talvolta ancora la distinzione è così facile che sarebbe superfluo il farne espressa menzione.</p></div2>
<div2>
<head>CAPITOLO NONO<lb/>
DEI MUNICIPALI E DEI CONSERVATORI</head>

<p>Il genio municipale muove da due principii, l'uno dei quali appartiene alla cognizione e l'altro alla potenza affettiva. Il primo in ciò versa che il municipio è cosa sensata, e cade come tale (a guisa di ogni fatto immediato) sotto l'apprensiva di tutti, per modo che ciascuno ha seco continua e intima dimestichezza. La nazione all'incontro non si sente, ma intendesi, mediante l'uso della riflessione e del raziocinio; e quantunque sia un fatto essa pure, non è però visibile né palpabile, e partecipa per tal rispetto alla natura delle cose ideali; cosicché laddove anco gli uomini più rozzi hanno contezza del comune, bastando a tal effetto aver gli occhi in capo, il concetto vivo e distinto della nazione richiede qualche squisitezza d'ingegno e una certa coltura civile. Una consuetudine incominciata, si può dir, colla vita, assidua, incessante, avvalorata dall'educazione, dalla pratica, dall'esempio, dagli spiriti domestici, dalle cure, dai doveri, dagli affetti, dai passatempi, dagl'interessi più noti, vivi e immediati, ci stringe al municipio, proprio domicilio di ciascuno; mentre che solo per mezzo di esso si appartiene alla nazione e alla patria, quasi comune stanza e famiglia.</p>
<p>Il principio affettivo è parte generoso, parte volgare. Intendo per affetto generoso l'amor del luogo nativo; il quale amore si distingue dalla carità della patria, come il seme dall'albero, la potenza dall'atto, il volere istintivo dal deliberato, il particolare dal generale, il sensibile dall'intelligibile; essendo che la patria non è solo una cosa ed un fatto, ma un'idea, non è pure un sentimento, ma involge un obbligo morale; e come il senso ne porge la prima notizia, così la ragion sola può recarla a compimento. Imperò il concetto e lo studio di patria abbisognano di molta disciplina civile; e finché questa è tuttavia nelle fasce e i popoli consanguinei si partono in case, città, ville, province, stati, senza un nodo comune, la culla è patria agli uomini, come alle fiere il covo, agli uccelli il nido, alle pecchie l'arnina, alle cappe il giuscio, ai zoofiti il polipaio. Ma a mano a mano che si schiude e svolge il concetto nazionale, si manifesta a proporzione quello di patria; la quale, moralmente parlando, è tutt'uno colla nazione, o vogliam dire colla nazionalità concreta ed estrinsecata. L'affetto volgare è l'amor di sé stesso e della famiglia; che bene ordinato non è vizioso, ma non ha nulla di generoso. Ora il comune essendoci presentaneo, intimo e quasi connaturato con esso noi e colle cose nostre, non solo abbiam pronto avviso di ogni bene e di ogni male che gl'intervenga, ma ne sentiamo gli acquisti e i danni quasi come propri: ne abbiamo una coscienza subita e perfetta; laddove non possediamo né la stessa contezza, né il medesimo sentimento delle buone avventure e dei disastri della nazione. Gli appetiti naturali dell'oro, della potenza, dell'onore si rifanno della patria municipale: nel luogo dove sei nato e risiedi, dove hai casa, famiglia, parenti, amici, poderi, traffico, industria, clientele, cariche, riputazione, il bene comune si confonde col tuo, e promovendolo, te ne vantaggi. Se il tuo comune prospera e arricchisce, anche tu puoi parteciparne ed essere più dovizioso. Essendo piccolo il luogo, ti è facile l'ottenervi un grado più o manco notabile; e anco il primeggiarvi; tanto che se l'ambizione ti rode e ti credi Cesare, amerai meglio come lui averci il primo posto che di conseguire il secondo altrove. Alla simpatia istintuale aggiugnendosi la filautia, stimolo efficace, l'amor della cuna riesce tanto più gagliardo e operoso, quanto è meno elevato e nobile nel suo principio. Non occorre avvertire che quanto dico del comune si dee intendere proporzionatamente della provincia e anche dello stato, ogni qual volta lo stato non è tutta la nazione. Ma i legami che ci stringono al comune sono più forti per le ragioni addotte; fortissimi, se il comune è metropoli, perché in tal caso, oltre la maggior copia di vantaggi e d'influssi che ne cavi e ne ricevi, si aggiunge l'orgoglio cittadino che ti fa parere l'egoismo municipale, non che degno di scusa, ma virtuoso e lodevole.</p>
<p>All'incontro l'amore della patria universale e della nazione è assai più raro, perché magnanimo e nobilissimo; e non che recarti profitto, richiede spesso che tu incorra in alcuna perdita e talvolta che rinunzi alle cose più care. Così, pogniamo, standoti nel tuo comune, tu puoi maggioreggiare fra i tuoi uguali ed esserne quasi principe; ma ampliandosi il campo in cui devi operare, troverai concorrenti formidabili, non potrai ottenere che un luogo inferiore, e sarai confuso colla turba, in vece di dominarla. Se la tua città nativa fu sino ad oggi sede, corte, capitale di un piccolo stato, tu sei costretto di esautorarla per incorporare esso stato alla patria generale: se è camera e centro principale di traffichi e di artifizi, ti è d'uopo scemarle il privilegio e l'uso di tali frutti. Vero è che dopo qualche tempo ella viene a giovarsi dell'union nazionale; racquistando con usura da un canto ciò che ha perduto dall'altro. Ma per antivedere questo compenso, bisogna avere degl'interessi economici e politici una cognizione molto più vasta e profonda di quella che cape nel volgo eziandio bene educato: bisogna sprigionarsi dal giro angusto del presente e saper penetrare nell'avvenire. Oltre che il ristoro non avendo luogo che a poco a poco e in progresso di tempo, e la vita dell'uomo essendo breve e fugace, egli spesso non può goderne; tanto che la considerazione del bene futuro non può addolcirgli gran fatto l'amarezza del danno, in cui incorre presentemente.</p>
<p>Non è dunque da meravigliare se per li più la sola e vera patria consiste nel municipio o nella provincia. Pochi son quelli che l'allarghino oltre lo stato; e per secoli e secoli anche i dotti soggiacquero all'errore del volgo. La formazione della nazionalità essendo opera della civiltà attempata, il concetto pena a radicarsi negli animi, come il fatto a stabilirsi e a pigliar grado nel diritto particolare e comune delle genti. Ella sarà certo la base del giuspubblico degli avvenire; ma quello che oggi regna fra i potentati, non tanto che l'ammetta, anzi l'offende o la sbandisce formalmente. Fra le stesse dottrine politiche che sono in voga e meritano di essere, alcune possono indurre gli spiriti superficiali a esagerar l'importanza del municipio; conciossiaché la diffusione equabile della cultura, per cui i diritti del comune voglionsi ampliare e si dee sfuggire l'incentramento soverchio, è favorevole ai municipali, che non sono della metropoli. Se molti dei liberali parlano spesso, anzi parlamentano con pompa ed eloquenza grande della patria nazionale, pochi son quelli che ne abbiano una vera idea, o posto che l'intendano, le portino un amore efficace; altro essendo il discorrere ed altro il sentire e l'operare; e non potendosi amar la patria senza contrastare ai sensi men nobili e al costume invecchiato. Imperocché gli uomini generalmente sono tenaci delle tradizioni e poco inclinati alle cose nuove; e la nazionalità italiana è cosa novissima: le tradizioni nostre son quasi tutte municipali; specialmente in quella provincia a cui corse nell'ultimo periodo un debito più grande di magnanimità patria. Non credo di esagerare, perché i fatti sono i migliori interpreti delle parole; quando fra tanti che a principio gridavano Italia Italia, non molti furono quelli che poi venendo alla pratica l'antiponessero al comune. Migliore per tal rispetto è la condizione dei fuorusciti; perché l'esilio può servire a divezzarli dalle abitudini e dai capricci municipali. Dal che però non si vuole inferire che l'ora di ricomporre le nazioni non sia ancor giunta; giacché le nuove relazioni che emergono dalla civiltà avanzata lo rendono necessario, e gl'ingegni eletti comprendono, le moltitudini sentono confusamente questo bisogno, benché l'egoismo ci faccia ostacolo; ma sì bene che tale ostacolo non è dei più facili a superare e spiega naturalmente i casi che entriamo a descrivere.</p>
<p>Il municipalismo è mal vecchio in Italia, i cui abitanti, dice il Guicciardini,“<quote>acciecati dalle cupidità particolari, corrompono eziandio con danno e infamia propria il bene universale</quote><note place="foot"><p><bibl><title>Stor.</title> III, 1.</bibl></p></note>.” Ma siccome suol fingere e coonestarsi con falsa specie di carità patria, così non si mostra a viso aperto, se non quando sorge qualche occasione favorevole di procurare il bene comune. Riandando colla memoria i casi nostri degli ultimi anni, mi son ricordato più volte dell'Attica primitiva; dove, secondo una vecchia tradizione, avendo Teseo raccolti in uno i dispersi abitatori e fondata Atene, quasi <hi rend="italic">una certa università di tutte le genti</hi>, un tale Mnesteo (viva immagine del genio municipale) gli attizzava contro i potenti, che“<quote>già da gran tempo mal comportavano esso Teseo e pensavano che tolto egli avesse di popolo in popolo il primato ed il regno ad ognun dei più nobili, e gli avesse tutti rinchiusi in una sola città per trattarli come sudditi e servi. Metteva poi in iscompiglio la moltitudine e la tacciava che riguardando una larva di libertà e in effetto priva essendo delle sue patrie, in luogo di molti e buoni e legittimi re, tenesse volta la mira ad un signore avveniticcio e straniero</quote><note place="foot"><p><bibl>Plut. <title>Thes.</title> Trad. del Pompei.</bibl></p></note>,” chiamando così il figliuolo di Egeo, benché greco e ateniese, perché nato fuori de' borghi nei quali essi abitavano. Non sono questi sottosopra gli argomenti, con cui nelle varie parti d'Italia fu contrastata l'unione dei Piemonte coi Lombardoveneti? Tanto il genio di municipio è sempre conforme a sé stesso e non si muta per volgere di secoli e variar di paesi. Quindi è che l'avversione al regno dell'alta Italia o almeno la freddezza e la noncuranza verso di esso, è una tessera sicura per distinguere i politici municipali dai nazionali; e invalse a tal segno anco fra gli uomini più illustri del Risorgimento, che pochi seppero appieno guardarsene. Onde tanto è più degno di ammirazione e di lode Guglielmo Pepe, glorioso per l'antico amore d'Italia, il valore nelle armi e la difesa Venezia; più glorioso ancora, perché seppe vincere (ciò che spesso non sogliono i buoni ed i prodi) il fascino dei propri affetti e le volgari speranze: osò, napoletano di nascita e popolano di cuore, abbracciar l'insegna del re subalpino, come il solo mezzo di salute patria che in quei frangenti ci porgesse la fortuna.</p>
<p>Il municipalismo italiano nell'ultimo periodo variò di gradi e di forma, secondo le diverse province. Toccò il colmo in Sicilia; perché nei tempi di civiltà tenera e rozza il mare separando i popoli, la condizione insulare rende l'individualità dei comuni più risentita e più viva. I Siciliani da questo lato somigliano ai Corsi, presso i quali il nodo patrio non fu difficile a troncare; al contrario dei Sardi posti anch'essi in isola, anzi più dentro mare, e tuttavia di spiriti e di pensieri italianissimi. Laonde siccome tra le nazioni europee singolareggia l'inglese, così il siculo tra i popoli italici; e questa conformità accresce l'inclinazione che gl'isolani del mare interno hanno a quelli dell'esteriore. Il Siciliano antipone in cuor suo l'Inghilterra all'Italia, perché considera questa come una straniera vicina ed incomoda, quella come una protettrice potente, e benché lontana, unita seco dal consorzio delle acque. Oltre che i vincoli dell'isola italiana colla penisola furono maggiori nei secoli addietro; quando la Sicilia era alleata della repubblica di Pisa e aveva seco e con altri municipii nostrali frequenza di traffichi e di cortesie<note place="foot"><p>Vedi fra gli altri il Tempesti nella sua <title>Storia letteraria di Pisa</title>.</p></note>. Anzi se il fondamento dell'italianità risiede nel comune idioma, può dirsi che ella avesse la sua cuna in Sicilia, dove i dialetti toscani cominciarono a diventare illustri, mediante il fior degl'ingegni, che si raccoglievano e poetavano nella corte di Federigo, educandovi bambina quella letteratura che poco stante diventò adulta per opera dell'Alighieri. Oggi all'incontro ogni legame è tronco e il divorzio civile è compiuto, stante che l'unione politica con Napoli, non che esser fomite di concordia e veicolo di coltura, è piuttosto mantice d'ira e laccio di servitù. Se non che i Siculi, odiando a buon diritto la tirannide borbonica, errano a confonder seco il popolo napoletano. Perciò se scotendosi testé dal collo il giogo di Ferdinando, diedero un esempio magnanimo di valore e il segno del riscatto al resto d'Italia; non può negarsi che la rottura coi regnicoli di terra ferma non sia stata di danno e di scandalo, porgendo al principe un pretesto per ritirar le sue armi dalla guerra patria e accrescendo lo scisma della nazione.</p>
<p>Certo questa separazione fu illegittima in sé stessa, contraria al bene comune e agl'interessi medesimi della Sicilia. Legittima non può mai essere la rivolta di una parte contro il tutto, di una provincia contro lo stato, di un popolo verso la nazione e la patria universale. La nazionalità dei Siciliani non è sicula, ma italica, atteso che per ragione di lingua, di stirpe, di postura, di mole, essi sono un membro d'Italia, e non fanno un corpo da sé medesimi. La loro italianità effettuale è un fatto positivo che non può essere annullato dall'arbitrio di nessuno, stante che la volontà dei popoli non è autorevole se non è ragionevole; e tale non può dirsi se non si conforma alla natura immutabile delle cose. Ancorché l'Italia peninsulare decretasse unanime che i Siculi non sono italici, essi continuerebbero a esser tali a dispetto di tutto il mondo; perché i decreti non hanno forza contro le ragioni geografiche ed etnografiche. Tanto è giusto e dicevole il collocar la Sicilia fuori d'Italia, quanto sarebbe il costituir l'Italia fuori di Europa e questa del globo terracqueo. Molto meno adunque lo svincolarsi era lecito contro il volere d'Italia; e scegliere a tal effetto l'ora suprema, in cui per dar opera alla redenzione patria, uopo era ristringere i nodi, in vece di scioglierli o debilitarli. Il bene d'Italia richiede che gli stranieri non crescano di potenza nelle sue marine, e che la Sicilia non abbia la sorte di Malta e della Corsica; come avverrebbe tosto o tardi, se dalla penisola si separasse, non potendo uno stato piccolo mantenere l'autonomia propria contro i forti che lo appetiscono. Cosicché una Sicilia disgiunta da Napoli sarebbe a poco andare una Sicilia forestiera; e frapporrebbe un nuovo ostacolo a quel grado che l'Italia redenta può giustamente sperare e promettersi come potenza marittima e regina del Mediterraneo. Il bene d'Italia richiede la maggiore unione possibile tra le sue province; e il suo progresso civile e nazionale versa principalmente nel diminuire le divisioni antiche, pogniamo che ad un tratto non possano cancellarsi. Or chi non vede che il divorzio dei Siciliani farebbe il contrario effetto? E che quindi, non che essere un progresso, sarebbe un ritorno peggiorato alle condizioni del medio evo?</p>
<p>Né giova il dire che la Sicilia rigetta bensì l'unione con Napoli, ma non già coll'Italia, e che ella è acconcia a collegarsi seco. Imperocché Napoli essendo italiana, l'unione con Napoli è parte dell'unione italiana e via al compimento di essa; per modo che ripugna il voler l'ultima e l'essere insieme avverso alla prima, com'è contraddittorio il volere un fine senza i mezzi che vi conducono. Napoli, come più vicina, è l'anello per cui l'isola si congiunge colla penisola; giacché il connubio dei popoli fratelli in un sol corpo di nazione effettuandosi per ordinario a poco a poco, suol cominciare dalle parti prossime e contigue e quindi procede alle più lontane. Perciò se si rompe la prima congiunzione si fa un passo indietro in ordine alla seconda, che diventa più malagevole. Oh si può supplire colla confederazione. No, signori, non si supplisce; perocché questa è unione imperfetta e ha solo ragion di progresso, quando manca l'unione perfetta, cioè l'unità politica. Così, per modo di esempio, la colleganza di Napoli col Piemonte, di Sicilia con Roma o Toscana, sarebbe un bene, trattandosi di province divise da lungo tempo. Ma la colleganza di Sicilia con Napoli riuscirebbe un male, perché il minor bene diventa male quando esclude un bene maggiore che già si possiede; come accadrebbe in questo caso, sostituendosi l'unione all'unità antica, il vincolo più largo al più stretto; cosicché la lega sarebbe ripudio, non maritaggio. Si dee desiderare e promuovere la lega italiana, ma fatta in modo, che sia di guadagno e non di perdita; e la Sicilia dee parteciparvi non già per dividersi da Napoli, ma per unirsi al resto della patria comune. Essa dee entrare nella confederazione non mica come stato da sé, ma come parte del regno napoletano; altrimenti scostandosi dall'unità, indebolirebbe l'unione in vece di avvalorarla. Né i vincoli confederativi, come deboli che sono e poco stringenti, basterebbero ad assicurare la Sicilia divisa contro l'ambizione o la cupidità degli esterni; o certo sarebbero a tal effetto meno efficaci che l'unione politica coll'austro della penisola.</p>
<p>Per ultimo la separazione nocerebbe alla Sicilia stessa per la ragione già accennata; tanto essendo il segregarsi da Napoli quanto il cadere in servitù altrui. Mi stupisce che non si vegga da tutti una verità tanto chiara e non si conosca che all'Inghilterra piacerebbe il dissidio dell'isola per signoreggiarla e farne, se non una Corsica inglese, o una seconda Malta, almeno un nuovo arcipelago ionico o un Portogallo italiano; e che si stimi possibile a un piccolo stato posto nel Mediterraneo l'avere di per sé quella balìa e indipendenza, che solo appartiene alle nazioni grandi per copia d'uomini e ampiezza di territorio. Volete, o Siculi, esser liberi e forti? Stringetevi all'Italia comune madre, e preparatevi al consorzio materno colla fratellanza e unione napoletana. Fuori di essa non avreste che servitù. Oh l'abbiamo, e crudele, tremenda, intollerabile; e Napoli è appunto quella che ci opprime. Il Borbone vi opprime e non il suo popolo, che divide le vostre, e come più vicino, ha spesso la parte più acerba delle sciagure<note place="foot"><p>“<quote lang="lat">Laudatorum principum usus ex aequo, quamvis procul agentibus: saevi proximis ingruunt</quote>.” (<bibl>Tac. <title>Hist.</title> IV, 74.</bibl>)</p></note>. Guardatevi di confondere i re coi popoli, e i compagni di martirio col carnefice comune. Né gl'Italiani v'invitano a soggezione, ma a compagnia: desiderano una Sicilia sorella a Napoli, e per così dire, una Scozia italiana, non un'Irlanda né una Polonia. Io ripeto con fiducia cose già accennate altre volte<note place="foot"><p><bibl><title>Apologia</title>, p. XXII–XXXII.</bibl></p></note>, né temo di spiacere ai Siciliani colla mia franchezza; la quale, movendo da desiderio del comun bene, non può offendere i generosi. Santo è l'affetto che essi portano alla nativa isola, e l'eccesso è tanto più scusabile, quanto più degno è l'oggetto del loro amore. Ma per ciò appunto gli altri Italiani non possono patire che sì cara parte si divelga da loro o sia congiunta con nodi meno intimi al grembo della famiglia. Né gli abitanti della penisola sono i soli che tengano questi pensieri, avendogli io intesi esporre e ripetere da alcuni illustri Siciliani, che nominerei con piacere a onore di queste carte. Se non che, soggiugnevano, esser malagevole il persuaderli ai più e contrastare al torrente della moltitudine. In cui quanto abbonda il senso della individualità propria, tanto è debole il concetto della nazionalità comune; onde in vece di subordinare gl'interessi propri ai comuni, ella misura l'Italia e il mondo della Sicilia<note place="foot"><p>Il divorzio da Napoli non fu il solo danno che venne alla causa italica da quelle parti. Quando la società federativa di Torino mise in carta il suo programma, convenendo premettere il novero dei vari dominii, Francesco Ferrara propose che la Sicilia fosse menzionata disgiuntamente da Napoli, e si passasse in silenzio il regno dell'alta Italia. La singolare proposta diede stupore a me e a tutti i soci; e fu facile il combatterla; ma per contentare i due soli Siciliani che sedevano nel consesso, i più elessero una via di mezzo, e mantenendo il nuovo stato settentrionale, consentirono a registrar la Sicilia, come distinta dal Regno. Condiscendenza amichevole, ma imprudente, e che ebbe cattivi effetti. Imperocché sebbene gli atti del congresso, come di adunanza privata, non avessero alcun valore politico, essi tuttavia poteano giovare o nuocere al credito dei cooperatori. Io n'era stato eletto presidente; e benché il governo napoletano non ignorasse che il partito del Ferrara fu da me contraddetto, e che io mi opposi del pari alle focose improntitudini di qualche altro membro, tuttavia la complicità apparente gli fornì il pretesto di collocarmi nella schiera dei perturbatori; come apparisce da un atto recente di pubblica accusa (<bibl><title>Atto di accusa nella causa degli avvenimenti politici del 15 maggio 1848</title>, Napoli, 1851, p. 26</bibl>). Del quale però io non mi dolgo; poiché ci sono accoppiato ai nobili e cari nomi del Leopardi, del Massari, del Romeo, dello Spaventa e di altri, che nel congresso difesero valentemente l'unione di Sicilia con Napoli. Ma io ebbi bensì a rammaricarmi che il detto programma vie più inasprisse Ferdinando contro il Piemonte e cooperasse a rendere inutili le pratiche che io feci divenuto ministro. Né il Ferrara stette pago a viziare il concetto fondamentale della società federativa e a farne un fomite di discordia fra i due estremi della penisola; ma poiché non avea potuto cassar dai preamboli di essa società il regno dell'alta Italia, volle almeno combatterlo sui giornali; patrocinando eziandio a tal effetto la mediazione che era il modo più acconcio a sventarlo. Ricordando questo fatto, io non intendo d'imputare al signor Ferrara un error comune a molti de' suoi cittadini; ma solo d'inferirne quanto sia pericoloso nelle cose di stato il governarsi colla stregua municipale. Imperocché non solo egli mostrò d'ignorare la natura del nostro Risorgimento e le leggi che doveano guidarlo, ma per uggia che si formasse in Italia uno stato assai più vasto e forte della sua isola e un nocciolo di futura unità italica, predicò una politica, che in vece di salvar la Sicilia, l'involse irreparabilmente nella sciagura comune.</p></note>. Io voglio sperare che queste false preoccupazioni sieno per dileguarsi; imperocché qual sorte potrebbe salvare i popoli ingegnosi e prodi, ove si trascurino gli ammaestramenti dell'esperienza e della sventura? Se lo scisma delle due province fu testé di gravissimo pregiudizio, quali effetti non farebbe per l'avvenire, mentre veggiam tutta Europa congiurata contro l'Italia con maggiori forze di quelle che cancellarono il romano imperio dal novero delle nazioni?</p>
<p>Quanto in Sicilia predomina l'idea municipale, tanto in Napoli la nazionale; onde da questa uscì il numero maggiore di uomini che si formassero un vero concetto del Risorgimento italico e lo promovessero con senno, come ora lo nobilitano colla prigionia e coll'esilio. E la forza dell'animo risponde nel Regno all'energia del pensiero, come il calore alla luce del sole che lo feconda. “<quote>I Napoletani sono forniti altamente di quel coraggio di resistenza passivo, tenace, indomabile, ostinato, contro il quale vanno ad infrangersi necessariamente le arti della violenza. È celebre il detto di Giordano Bruno ai giudici dell'Inquisizione che gli leggevano la sentenza di morti: <quote lang="lat">Majori forsitan cum timore sententiam in me fertis, quam ego accipiam</quote>. In questo detto magnanimo e sublime per antica semplicità si compendia per così dire l'indole dei liberali napoletani</quote><note place="foot"><p><bibl>Massari, <title>I casi di Napoli</title>, p. 8.</bibl></p></note>.” Egli è da notare che le tre idee sovrane della civiltà moderna, cioè la maggioranza dell'ingegno virtuoso, la riscossa delle classi infelici e l'ordinamento delle nazioni culte, sono antiche e native in quell'estremo d'Italia. Imperocché il primato dell'ingegno e della virtù vi ebbe principio con quei vetusti Pitagorici, che fondarono la prima scuola di speculazione e di politica, accoppiando la pratica all'insegnamento; i quali, perseguitati et sterminati dai tiranni, si mostrarono sapienti nel vivere, forti e magnanimi a morire; glorioso esempio e rinnovato da un'altra scuola italica e regnicola, emula della prima, in sul finire del passato secolo. A questa lode degli ottimati va di pari la gloria del popolo e della nazione; imperocché, senza parlare dell'eroica lotta di Sannio, il meriggio d'Italia fu il principio e il campo delle guerre servili e delle sociali: quivi lo schiavo per la prima volta volle affrancarsi e il cittadino essere italiano: sorse colla città d'Italica il concetto della patria comune: colle imprese di Euno e di Spartaco incominciò la riscossa plebeia e quel moto parificativo delle condizioni, che avvalorato dal Cristianesimo non è ancora compiuto; onde interprete e vittima sventurata fu il buono ed amabile Masaniello. Così la filosofia, madre delle idee, nudrice del pensiero, cima dell'ingegno e inspiratrice di virtù civile; e fra le idee, quelle di plebe e di nazione, su cui si aggira il nostro incivilimento; nacquero, crebbero, sortirono per ogni tempo fervidi cultori e difensori intrepidi, benché infelici, in quel paese privilegiato dalla natura e dal cielo di grandezze e di dolori; a cui gli antichi davano il nome glorioso di Magna Grecia, e che gli stranieri dei dì nostri sogliono chiamare la patria del Vico.</p>
<p>Come gli estremi s'intrecciano e il rigoglio esuberante pel bene sfoggia egualmente nel suo contrario, non è da meravigliare se anco in Napoli il genio della nazione abbia trovato ostacolo in quello di municipio. Francesco Bozzelli, a cui molta dottrina, un certo amore di libertà e la vita incolpabile condotta nell'esilio aveano procacciata la fiducia de' suoi cittadini, fu il cooperatore più efficace del Borbone nel mandare a male i principii meglio augurati.“<quote>Fatalità tremenda,” <seg type="inciso">grida il Massari;</seg> “Napoli la terra del pensiero, la culla della metafisica italiana, la patria di Bruno, di Telesio, di Campanella, di Vico, il paese platonico per eccellenza, governato da un pastore dell'Arcadia, da un tapino e burbanzoso sensista</quote><note place="foot"><p><bibl>Massari, <title>I casi di Napoli</title>, p. 62.</bibl></p></note>” Il suo intelletto è fatto per isfiorare gli argomenti ai quali si rivolge, non per isviscerarli, né per afferrarne l'essenza e l'intrinseco valore. I suoi studi prediletti sono le lettere arcadiche; la sua dottrina metafisica è il sensismo<note place="foot"><p><bibl><hi rend="italic">Ibid.</hi> p. 30.</bibl></p></note>. Avendo rinunziate, <hi rend="italic">egli conterraneo e discendente di Giambattista Vico</hi>, le tradizioni nostrali della speculazione, non seppe avvisare <hi rend="italic">l'indole essenzialmente italiana del nostro risorgimento</hi>, e quindi <hi rend="italic">gli mancarono le ali</hi> per poggiare all'<hi rend="italic">italianità</hi>, che siccome era stata il principio di quello, così doveva esserne la guardia e la norma<note place="foot"><p><bibl>Ibid p. 36, 39, 40.</bibl></p></note> Di qui provennero tutti i suoi falli: imperocché il municipalismo, versando intorno al fatto sensato ed angusto del comune e della culla, è il sensismo della politica, come il sistema contrario ne è l'idealismo che al reale accoppiandosi, si travaglia intorno al concetto universale e positivo di patria e di nazione. Perciò il Bozzelli non seppe né imprimere una forma italica nel patto fondamentale, né regolare con savi provvedimenti il transito dall'antico al nuovo, né antivenire o almeno frenare gli eccessi degl'immoderati, né comporre le differenze colla Sicilia, né secondare l'impeto nazionale contro il dominio barbarico, né stringere alleanza cogli altri stati riformatori della penisola; o se tentò alcune di queste cose, il fece disacconciamente e quando era trascorso il taglio di effettuarle; imitando anche in questo il povero senno del principe<note place="foot"><p><bibl>Massari, <title>I casi di Napoli</title>, p. 35, 94.</bibl></p></note>.“In quel fatale <hi rend="italic">troppo tardi</hi> si compendia il sistema politico del governo di Napoli. Le riforme furono troppo tardi: troppo tardi le concessioni ai Siciliani: troppo tardi fu la proposta di lega dei ventisei di marzo<note place="foot"><p><bibl><hi rend="italic">Ibid.</hi> p. 94.</bibl></p></note>.” Invano fu poi chiamato al governo Carlo Troya, nome caro all'Italia, venerato in Europa; ché il male non avea più rimedio e la matassa era così scompigliata da non potersi ravviare. Onde l'ingegno, la perizia, il sapere, il coraggio, l'amor patrio di esso Troya, e del Poerio, dello Scovazzo, del Savarese, del Saliceti, del Dragonetti, del Ferretti, del Conforti, dello Scialoia, dell'Imbriani, che furono compagni o sottentrarono al Bozzelli nell'amministrazione, e che chiamativi a tempo e liberi di operare, avrebbero salvata la cosa pubblica, furono inutili; e parecchi di quei valorosi ebbero il cordoglio, non solo di essere spettatori, ma di parere al volgo complici della ruina.“<quote>I tristi dipingevano al re con foschi colori i suoi consiglieri, gli accusavano di tradimento, di propensione alle pazzie repubblicane e di Albertismo</quote><note place="foot"><p><bibl><hi rend="italic">Ibid.</hi> p. 123.</bibl></p></note>.” L'ultima accusa specialmente fu l'arma usata dai municipali a screditar gli avversari e divolgere i principi dell'Italia inferiore dalla guerra patria, destando in essi gelosie di stato e sospetti di usurpazione, e porgendo agli Austrogesuiti lo strumento più attuoso per volgere in nemici del riscatto italiano coloro che incominciato l'avevano. La sanguinosa giornata dei 15 di maggio del 48 e le indegne calunnie che l'accompagnarono porsero un acconcio pretesto per richiamare dal campo i soldati di Guglielmo Pepe; col qual richiamo il Bozzelli, rifatto ministro, vinse la prova municipale e compiè l'opera ordita sin da principio, dividendo Napoli dal resto d'Italia, debilitando l'esercito liberatore, porgendo a Roma un pessimo esempio, e spianando la strada così ai comuni disastri come ai mali del reame, ineffabili e pregni di future vendette; onde sarà dubbio un giorno se l'infelice ministro abbia più pregiudicato all'Italia o alla corona di Ferdinando.</p>
<p>In Roma il municipalismo si collega colla cosmopolitìa e ha una forma particolare, atteso le sue moltiplici attinenze colle memorie e colle consuetudini prelatizie e papali. Il pontefice aspirò nei bassi tempi alla dittatura universale; e l'intento ambizioso fu benefico in quei secoli di ferro, perché mantenne col sacerdozio una certa unione tra i popoli che tendevano a sfasciarsi e dirompersi per la barbarie signoreggiante. Ma siccome <quote rend="italic">le cose che paiono sono più discosto che d'appresso temute</quote><note place="foot"><p><bibl>Machiavelli, <title>Stor.</title> I.</bibl></p></note>, Roma vide sin d'allora che il dominare in Italia non potea riuscirle, e che le era d'uopo contentarsi di un'egemonìa fondata da un canto sull'equilibrio dei vari stati, dall'altro sulla riverenza della religione. La quale egemonìa giovò talora a proteggere l'Italia dagli esterni e svolgere la sua indole nazionale; ma fu di pessimo effetto ogni volta che pigliando le mosse dall'egoismo municipale, si attraversò agli aumenti degli stati italici e favorì a danno loro le pretensioni e ambizioni forestiere. Alessandro terzo ebbe primo il pensiero di usarla a pro dell'affrancamento; e Giulio fu l'ultimo a concepire e tentare il disegno magnanimo. Con lui venne meno ogni spirito di civil grandezza in Italia: d'allora in poi papi e principi più non gareggiarono fra loro di ambizione e di potenza, ma d'ignavia, di codardia, di rassegnazione alla servitù. Potevasi non ha guari col principato ideale del pontefice e col guerriero del re subalpino instaurare la nazionalità italica, senza pregiudizio, anzi con pro della religione; e il primo anno del nuovo pontificato mostrò che il disegno non era un sogno. Ma l'operatore non era pari all'opera: seppe incominciarla, portatovi e quasi spinto dall'universale, non proseguirla e proteggerla dalle fazioni; di cui egli stesso a poco andare fu preda e ludibrio infelice. I municipali, riavutisi dal primo terrore, s'insignorirono dell'animo suo con pietosi pretesti: seminarono sospetti sulla lealtà e la religione degli amatori d'Italia, prevalendosi a tal effetto di certi eccessi occorsi e attribuendo a tutti la colpa di pochi: suscitarono timori intorno alla crescente grandezza del re sardo, rinfrescando le vecchie tradizioni della corte e curia romana sui pericoli di un principato potente nella penisola. Quasi che le massime e le pratiche dei bassi tempi si confacciano ai dì nostri, quando la vigilanza reciproca degli stati, la civiltà cresciuta e l'opinione padroneggiante sono la guardia più efficace dalle usurpazioni; ovvero che un principe italiano e cattolico, civile e forte, non fosse miglior presidio, più efficace, decoroso e sicuro per la libertà della santa sede che non l'Austria straniera e abborrita o la Russia scismatica e barbara.</p>
<p>Le stesse sospizioni furono sparse e accreditate in Toscana, mentre era ministro Cosimo Ridolfi, uomo colto e onorando, ma troppo municipale. Anch'egli parve invidiasse al re sardo la gloria delle armi e al Piemonte la potenza delle aggiunte province; e prestò facile orecchio alle menzogne dei calunniosi<note place="foot"><p>Fra i calunniati ebbi luogo anch'io in occasione del mio rapido passaggio per l'Italia centrale nel quarantotto. Io feci questa gita (a cui non pensava ripatriando) non mica per riscuotere applausi, come altri credette, imputandomi una vanità puerile alienissima dalla mia indole, ma per consiglio degli amici. Trasferitomi da Parigi in Piemonte all'entrar di maggio per le vive e iterate istanze di Pierdionigi Pinelli, questi e altri mi confortarono di andare a Milano per chiarire qual fosse la mente del Mazzini, vedere se i temuti pericoli della dieta richiesta fossero fondati e sollecitare l'unione politica di Lombardia col Piemonte. Ragionai su tal proposito nel Circolo costituzionale: le mie parole furono bene accolte e animarono quei signori a chiedere la pronta apertura dei registri, che fu conceduta specialmente per opera di Giuseppe Durini; col quale ebbi anche un abboccamento allo stesso effetto. Essendo poscia andato al campo di Sommacampagna per certificare il principe della buona volontà del popolo milanese, ebbi lettere del Pinelli, il quale mi dipingeva le inquietudini eccitate dagli atti papali dei 29 di aprile e del primo di maggio; e mi esortava a stendermi fino a Roma per esplorare le disposizioni del pontefice. Ci andai benché in mal essere di salute, ebbi tre lunghi colloquii con Pio nono, e dai due ultimi potei raccogliere che il suo animo riguardo alle cose nostre non era più quel di prima. Tuttavia nel pigliar congedo mi promise che se la vittoria favoriva le armi di Carlo Alberto, egli era pronto a incoronarlo di propria mano re dell'alta Italia. Vedendo che le esitazioni del papa cominciavano a disaffezionare da lui gli animi di molti e persuaso che bisognava a ogni costo mantener la concordia, presi nel ritorno la via delle Legazioni, studiandomi per ogni dove di riamicare i popoli al loro capo. E anche fuori degli stati ecclesiastici m'ingegnai di dissipare le ombre crescenti che già oscuravano il nome di Pio nono; come feci in particolare discorrendo al comune di Firenze (<bibl><title>Operette politiche</title>, t. II, p. 135, 139</bibl>). Cito questo discorso perché il governo inglese registrandolo nella corrispondenza diplomatica che pubblica ogni anno (<bibl><title lang="eng">Corresp. respect. the af. of Italy</title>, London, 1848, part. III, p. 41, 42, 43</bibl>) accompagnollo colla seguente avvertenza di Giorgio Hamilton:“<quote lang="eng">I have selected this address from many other similar addresses and speeches he has made since he has visited Rome and Central Italy, because I think it a favourable specimen of his eloquence, and of the sound opinions he puts forth at a moment so critical as the present for Italy</quote>.” (<bibl><hi rend="italic">Ibid.</hi></bibl>). Le quali parole mostrano che l'illustre Britanno stimava che i miei discorsi non coprissero sinistra intenzione, anzi fossero a proposito.</p>
<p>Giunto da Bologna a Firenze, fu grande il mio stupore a intendere che sì in Toscana, sì negli stati ecclesiastici io era in voce di congiuratore che cercasse di rivolgere a Carlo Alberto i sudditi degli altri principi. Io debbo riferir grazie a Carlo Farini e Giuseppe Massari, che spontaneamente ributtarono la calunnia.“<quote>La storia,” <seg type="inciso">dice il primo,</seg> “deve attestare che il Gioberti non fece in Roma veruna pratica che fosse indegna del suo onorato nome e della sua robusta religione, che anzi egli studiò ogni modo per ravvivare la confidenza dei liberali in Pio nono e colla viva voce raccomandò la concordia dei popoli coi principi, così come nelle sue pagine eloquenti l'aveva raccomandata. Ed io posso attestare con sicura coscienza che dimorando egli in Roma ne' giorni in cui davano materia di disunione le controversie fra Mamiani e sua Santità sul proposito del discorso che il delegato pontificio doveva leggere all'apertura del parlamento, Gioberti fece ogni ufficio che fosse in poter suo per dare soddisfazione a Pio nono, a cui portava schietta affezione e reverente ossequio. E so che partito poi di Roma per trasferirsi nell'alta Italia e soffermatosi nelle principali città dello stato pontificio, fece molte diligenze di conciliazione e di concordia di che i cervelli balzani ed i discorritori senza cervello gli sapevano male in quelle città, come già in Roma lo Sterbini parlando al Circolo romano in risposta ad un discorso del Gioberti, aveva lasciato intendere che egli non si gratificava i popoli, magnificando i principi. Io so bene che i nemici del Gioberti, ricercando poi ne' discorsi pubblicati in quel suo viaggio le frasi che potevano significare le intenzioni che supponevano in lui ed in Carlo Alberto, videro coll'occhio dell'animo sospettoso i sinistri intendimenti, misurandoli con quel regolo con cui sogliono speculare nel campo delle intenzioni e delle coscienze</quote>.” (<bibl><title>Lo stato romano</title>, t. II, p. 207, 208.</bibl>) Le lodi del re di Sardegna non davano il menomo appiglio ragionevole all'accusa, poiché erano sempre accompagnate da quelle di Pio nono e di Leopoldo ne' miei discorsi. Se io parlava di unione, questa voce non potea sinonimare sulle mie labbra con unità politica, avendo scritto e ragionato tante volte di confederazione e combattuto il sistema degli unitari. E in vero l'idea di costoro e prima di andare in Italia e durante il mio soggiorno, non entrò pure per un solo istante nel mio cervello come cosa effettuabile in quei tempi. Strano è poi che l'imputazione ottenesse fede in Toscana, quando poco dianzi io avea perorata la sua unione coi Pontremolesi; e il mio ragionamento era uscito alla luce in Firenze (<bibl><title>Operette politiche</title>, t. II, p. 75, 76</bibl>). Per dissipare l'indegna voce, feci una breve e precisa professione di fede politica nel Circolo fiorentino (<bibl><hi rend="italic">Ibid.</hi> p. 129–132</bibl>); e reiterai sottosopra la protesta medesima in Sarzana, in Genova e nella camera sarda dei deputati. Esaminando ora quale abbia potuto esserne l'origine (oltre le dicerie a voce ed a stampa della setta retrograda e specialmente dell'<title lang="fre">Univers</title>, diario francese, gesuitico e calunnioso di proposito), io mi risolvo che concorresse a renderla credibile il procedere del Balbo e dell'Azeglio. Questi avea assai prima desto sospetti nel granduca (credo ingiustamente) d'intendersela con Carlo Alberto a danno degli altri stati; quegli avea corroborate in apparenza tali vane paure disdicendo la domanda della confederazione fatta da Roma e da Napoli. Così nacque e crebbe l'opinione di una setta di Albertisti; e poiché il Balbo e l'Azeglio ne venivano considerati come i capi, era naturale che io ne fossi per lo meno creduto complice; e il mio viaggio nella bassa Italia, gli elogi ch'io dava al re piemontese, parevano confermarlo. Il che tanto è vero che anche Vincenzo Salvagnoli incorse nello stesso aggravio; e fu appuntato di Albertismo e di unitarismo non per altro, se non perché applaudiva nella Patria al re liberatore e alla guerra di redenzione.</p></note>. Assai meglio che il municipalismo dell'Arno si comprende quello dell'Adriatico; giacché le repubbliche somigliano in certo modo alle isole, e ciò che in queste nasce dalla postura in quelle proviene dal governo, attesto la somiglianza dello stato di popolo col municipio. E qual repubblica dei bassi tempi fu più illustre della veneta? Le cui memorie ancor fresche ne avvivarono il desiderio quando la rivoluzione parigina scoppiò, quasi che la nuova repubblica francese fosse per restituirla e ammendare l'ingiuria dell'antica che l'aveva disfatta. Come i Siculi per essere in mare, così i Veneziani confinati nelle lagune <hi rend="italic">differirono</hi> lungamente <hi rend="italic">nelle cose d'Italia a travagliarsi</hi><note place="foot"><p><bibl>Machiavelli, <title>Stor.</title> I.</bibl></p></note>; tanto che il dialetto veneto (bellissimo di tutti dopo il toscoromano) era usato nel foro e nei consigli, come lingua civile; e Dante si adirava che avessero l'italiano <quote rend="italic">poco più familiare e domestico del latino</quote>, il quale era loro <hi rend="italic">pellegrino ed incognito</hi>; se pure è autentica la lettera a Guido della Polenta. Ora il conto e l'uso che si fa del dialetto in una provincia porge una giusta misura del suo genio municipale. Gli uomini grandi e gl'ingegni segnalati della Venezia (che ne ebbe assai) furono più veneti che italici; senza eccettuare l'ingegno smisurato del Sarpi. Vero è che negli ultimi tempi il municipalismo fu ivi men risentito che altrove, e si mostrò anzi cortese, conciliativo, benevolo ne' suoi andamenti. La repubblica fu bandita a principio più tosto come provvisionale che altro; se non che cotal denominazione rappresentando uno stato fermo e non passeggero, dovea fare mal suono agli uomini gelosi dell'unione e del principato. E in effetto essa raffreddò Carlo Alberto e i suoi soldati nell'impresa; diede sospetto ai timidi, pretesto ai retrogradi, baldanza ai puritani; né quella prima impressione fu appieno cancellata dal patto seguente. E perché non rinnovar questo patto dopo l'infortunio, secondo la proposta fatta da alcuni membri del parlamento sardo? Certo il nostro governo e alcuni capi dell'esercito si erano portati assai male: l'armistizio e la mediazione furono falli enormi, impossibili a giustificare. Ma il popolo piemontese non ne fu complice: i torti di chi reggeva, per quanto fossero gravi, non poteano sciogliere la congiunzione; e i disastri doveano ristringerla per rinfrancare i buoni e torre ogni fiducia a coloro che l'avversavano. Né con questo io intendo di apporre il menomo biasimo agli uomini onorandi che colà governavano; perché il nome di Daniele Manin e de' suoi degni colleghi è ormai indiviso da quello dell'eroica città, e io mi farei scrupolo di ricordarlo se non per rendergli un pubblico omaggio di stima e di riverenza. Ma tutti sanno che c'era in Venezia una parte repubblicana che parlava e scriveva contro il re, la monarchia, l'unione, e pigliava animo e spirito da chi faceva altrettanto in Milano; e l'idea di restaurare l'antica repubblica era così lusinghevole che dovea riuscir difficile ai capi di contrastarla<note place="foot"><p>Mi pare che ciò si possa raccogliere dalla risposta di Daniele Manin all'invito piemontese. Vedi i <title>Documerti e schiarimenti</title>, III.</p></note>. Magnanimo errore di un popolo che accrebbe poco appresso la gloria del nome italiano, e che in fine costretto a cedere, riportò maggior lode dalla resa che l'Austria dalla vittoria.</p>
<p>Se i Milanesi tengono alquanto degli Spagnuoli, antichi dominatori, nella stima soverchia delle cose proprie e nel far poco caso delle altrui, essi compensano largamente questo piccolo difetto municipale con molte virtù; e specialmente colla sodezza dell'ingegno, la lealtà dell'animo, un ricco tesoro di benevolenza, l'odio del barbaro, il senso vivo e costante della dignità patria. Laonde più ancora delle cinque giornate io ammiro il contegno (rinnovato presentemente) di quei cittadini nei mesi che le precedettero, quando“<quote>ogni giorno il governo austriaco ristringeva i confini della legalità e ogni giorno essi lo seguitavano, gli facevano toccar nuove sconfitte, e lo astringevano a calpestare ed infrangere la sua legalità medesima</quote><note place="foot"><p><bibl>Massari, <hi rend="italic">Op. cit.</hi> p. 87.</bibl></p></note>;” virtù più difficile di tutte e segno indubitato di maturezza civile. I versi del Parini procacciarono a Milano una riputazione di morbidezza che essa non merita; poiché simili all'acciaio battuto all'incudine e alla quercia nutrita dal vento, i suoi figliuoli sogliono ingagliardire a quelle prove che snervano le nature di tempera men fina ed eletta. Poco gustava a cotal fierezza l'umiltà docile dei municipali torinesi; e l'aderirsi al Piemonte dovea andar poco a cuore di chi rammentava gli antichi fatti e le fresche lentezze di Carlo Alberto. Ma il bene nazionale, che dee sovrastare a ogni altro rispetto, voleva che si troncasse ogni indugio all'unione desiderata; e io non dubito che questa si saria fatta subito e per acclamazione, se la metropoli lombarda avesse avuto la disposizione dell'eroica Brescia e di altre province. Per tal modo si sarebbe tolta ogni speranza ai macchinatori di nuovi governi, atterrita l'Austria, infiammate le popolazioni, animato l'esercito, confermato il re suo duce nel magnanimo proposito, rimosso ogni sospetto dagli amatori del principato, sottratto il papa agl'influssi nemici, percossa di stupore e di ammirazione l'Europa; ché certo niente poteva dare più maraviglia che la fondazione di un regno nuovo creato come per incanto dal grido pubblico. E ciò che più rileva, si sarebbe potuto metter subito in opera le forze lombarde (e anco le altre, se Venezia era rapita dal nobile esempio), avendo spazio di arrolare i soldati, disciplinarli, agguerrirli; tanto che dopo qualche mese il nuovo stato potea essere in armi e il vecchio esercito duplicato almeno per le minori fazioni<note place="foot"><p>“<quote>Nel mentre che il re di Napoli richiamava dal campo con minacce i due battaglioni del decimo, i quali facevano ancora parte dell'esercito, noi aspettavamo tuttora le truppe della Lombardia mille volte promesse e non mostrantisi mai sul nostro orizzonte. Giunsero in fine dodici battaglioni di riserva, misti di Piemontesi e Lombardi, ma erano senz'armi e senza divisa, ecc.</quote>” (<bibl>Bava, <title>Relazione delle operazioni militari</title>, Torino, 1848, p. 49, 50.</bibl>)</p></note>. Chi non vede pertanto che la sola celerità dell'unione ci dava vinta la causa; e che sì per l'impressione morale, sì per l'aumento delle forze, equivaleva a una disfatta tedesca?</p>
<p>Poiché il moto popolare non ebbe luogo, restava che i rettori provvisionali di Milano supplissero, e stanziassero per decreto ciò che fatto non si era altrimenti. Ma quegli uomini onorandi, leali, illibati, peccarono per bontà soverchia, attenendosi con troppo scrupolo a certe massime giuridiche, che non sono accomodate ai tempi di guerra e di rivoluzione. La legalità eccessiva diventa anarchia nei giorni torbidi; e nelle città giova solo ai faziosi, nel campo ai nemici. Chi governa in tali frangenti e ha la fiducia pubblica, dee chiedere al popolo la dittatura; e se il tempo e l'opportunità mancano per impetrarla, dee pigliarsela e usarla nelle strette occorrenze; sicuro che egli interpreta l'intenzione dei savi, e che la virtuosa audacia sarà benedetta dalla nazione. Così la signoria di Milano avrebbe potuto imbrigliare la stampa perturbatrice, spiantare il nido dei puritani, promulgare il regno dell'alta Italia; con patto e salvo che gli ordini di esso si statuirebbero in una dieta universale, vinta la guerra e assicurata l'indipendenza. Questo era il capo di maggior momento, a cui ogni altro riguardo si dovea posporre; imperocché quando i popoli posseggono l'autonomia e l'unione, è facile il conseguire o mantenere la libertà. Si vide allora come un error dottrinale possa nuocere alle imprese meglio avviate. Posto il falso principio che la volontà del popolo sia l'unica e suprema fonte del giure, se ne conchiuse che i Lombardi doveano deliberare intorno all'union subalpina, e che essa saria stata nulla, se non si metteva a partito come un'altra legge. Quasi che i diritti primitivi che hanno il fondamento loro negli ordini naturali e immutabili, e sono la base di ogni statuto ulteriore, possano soggiacere ad arbitrio di elezione; e debbano esser discussi come problemi, anzi che accettati come assiomi<note place="foot"><p>“<quote>Vi sono certi punti cardinali del risorgimento italiano, intorno ai quali è non solo di rischio ma di vergogna il mettere in dubbio la futura elezione. Chi ha mai inteso dire che sia d'uopo di pratiche e di consulte, di assemblee e di deliberazioni, per diffinire gli assiomi, cioè quelle tali verità, che sono ammesse dall'universale, perché fornite di piena e immediata evidenza? Ora la politica ha i suoi pronunziati assiomatici, come la geometria, la fisica e la speculazione. Tali sono, verbigrazia, l'unità, la libertà, l'indipendenza italiana; le quali non si potrebbero da noi discutere senza nota di crimenlese verso la patria. Conciossiaché ogni discussione arguisce di necessità il dubbio, il difetto di evidenza e la possibilità dei dispareri intorno alle cose di cui si disputa. Ora io non credo di essere temerario a dire che chiunque esitasse intorno a un solo dei prefati articoli eziandio per un solo istante, si chiarirebbe indegno di essere italiano, e meriterebbe di venir cacciato fra i barbari e i traditori del paese natìo. Oltre che i pubblici dibàttiti e i politici assembramenti non possono aver forza giuridica, se non premessi i detti capi; i quali perciò non possono venir sottoposti a una discussione, di cui sono l'unica fonte e il legittimo fondamento. Qual è infatti la sorgente del giure nazionale di un popolo, se non il suo essere come nazione? E come può darsi nazione, se non è una, libera e autonoma, almeno virtualmente? Egli è dunque prepostero e contraddittorio il sottoporre a disamina e decision positiva i caratteri nazionali; poiché se questi non presussistono, nessun convegno ed arbitrio può crearli, vana essendo ogni arte che non abbia le sue radici nella natura. Ora se l'unità italiana è un vero di questa fatta, si dee dire altrettanto dell'unione; come quella che è l'unità iniziale, o vogliam dire l'apparecchio e il rudimento di essa. Imperò io confesso che quando i Venetolombardi ebbero scosso gloriosamente il giogo tedesco; quando Parma e Modena si furono sottratte all'imperio servile de' lor vicari imperiali; io avrei desiderato che per un moto subito, spontaneo, inspirato, senza la menoma esitazione e incertezza, si fosse levato un grido unanime per l'unione dell'Italia circompadana, salutato re Carlo Alberto e pronunziato il gran nome del regno italico, riservando ai prossimi comizi e ad una dieta comune le condizioni speciali dell'aggregamento. Bello e sublime spettacolo saria stato, non pure all'Italia, ma all'Europa ed al mondo il vedere un tale accordo di voleri e di affetti sulla Parma e sul Panaro, sul Ticino e sull'Adriatico; e avrebbe dato un gran saggio della nostra maturità civile; mostrando che le idee essenziali del vivere libero ci sono così connaturate, che prorompono per via di afflato e d'istinto, senza aver d'uopo d'indugio e di deliberazione</quote>.” (<bibl><title>Apologia</title>, p. LVII, LVIII, LIX.</bibl>) Queste parole furono scritte in Parigi sul principio di aprile del 48, quando io non avea ancora notizia degli indugi ulteriori. Nelle pagine seguenti sciolsi le obbiezioni, e toccai l'assurdo della sentenza che“<quote>assegna al diritto per base unica e suprema il volere espresso dei più, come se l'arbitrio degli uomini e non l'immutabile ragion delle cose fosse la radice e la norma sovrana della giustizia</quote>.” (<bibl><hi rend="italic">Ibid.</hi> p. LX.</bibl>)</p></note>. Certo una nazione che delibera se debba esser nazione, cade in una meschina petizion di principio, mettendo in dubbio un fatto e un diritto fondamentale, da cui dipende il valore de' suoi decreti. Ora stando che non si dia nazione senza connubio dei popoli congeneri e conterranei, come tosto due o più di questi hanno il taglio di stringersi insieme e diminuire lo scisma nazionale, debbono farlo senza consulta, riserbando a tempo opportuno i termini dell'accordo. E questo debito ha luogo principalmente quando si è a fronte di nemici esterni e formidabili, e che l'unione ricercasi a raccogliere con celerità le forze e adoperarle con vigore alla comune salvezza. Perciò è da dolere che i signori di Milano commettessero tale errore e indugiassero in oltre ad aprire i registri. Questi e simili falli erano certo in sé leggieri, ma partorirono effetti notabili, perché avvalorati e aggravati dalle maggiori colpe del Piemonte.</p>
<p>Il Piemonte e in ispecie la sua capitale è dopo la Sicilia il paese più scarso di spiriti italici; avvezzo per antico a vita appartata e ristretta, e domo da abitudini feudali e servili. Più anima e generosità e nervo si trova in alcune province; onde se l'Alfieri astigiano parve un miracolo, torinese sarebbe un mostro. I municipali di Torino presero l'assunto di spegner l'opera di quel grande, ritirando indietro dall'italianità i Subalpini, a cui educati e innalzati gli aveva; e riuscirono. Senza le lor malefatte quelle degli altri aveano riparo; né i puritani medesimi avrebbero potuto dare l'ultimo crollo al cadente edifizio, se il Piemonte municipale non avesse porta la mano. Questa fazione è composta di uomini di varie classi, ma specialmente di patrizi e di avvocati, inclinati al municipalismo dal genio cortigiano e dal genio forense. Temono essi che Torino, incorporandosi al resto o almeno ad una parte notabile d'Italia, non venga a perdere i privilegi di corte e di metropoli; e che un Piemonte italiano, favoreggiando gli spiriti democratici e arrolando allo stato gl'ingegni eletti delle altre province, non scemi agli uni il vano prestigio del grado e della nascita e tolga a tutti il monopolio degli utili, degli onori, delle cariche e il primeggiare nel parlamento. Parrà strano ciò ch'io dico dei subalpini avvocati a chi si ricorda gli antichi giureconsulti di Roma:“<quote>generazion d'uomini nuova, ammirabile; intrepidi, incorrotti, liberi sotto mostruosa tirannide; dotti e sapienti in molta ignoranza universale; virtuosi e magnanimi in popolo abbietto e corrottissimo; conservando in tanta corruzione di monarchia il puro linguaggio e i costumi dei quiriti liberi; scrivendo con sobrietà e schiettezza greca; pieni di sapienza morale e civile; con diritto e fermo raziocinio, con proprietà esattissima, brevi, acuti, efficaci, mostranti una severa ed elegante maestà</quote><note place="foot"><p><bibl>Giordani, <title>Opere</title>, t. II, p. 547.</bibl></p></note>.” Ma troppo è il divario che corre fra i giuristi antichi e quelli dell'età nostra. I primi non erano semplici causidici; ma uomini pratici e versati nei pubblici affari; informati da ottima educazione civile; dotti in ogni scienza; ricchi di quel genio positivo e romano, che fra i nostri forensi è sconosciuto o rarissimo. E non è pur d'uopo risalire all'antichità o uscire d'Italia, chi voglia rinvenire accoppiata la perizia politica alla giurisprudenza. La provincia nativa del Gravina e del Vico ne porge ancor oggi molti insigni esempi<note place="foot"><p>La maggior parte dei Napoletani illustri menzionati dal Massari nella sua opera e specialmente a facce 273, 274, sono giureconsulti.</p></note>; e ciascun si ricorda che nel quarantotto le effemeridi toscane più calde per la causa patria e più lontane da ogni ombra di municipalismo ebbero per capi due avvocati<note place="foot"><p>Il Montanelli e il Salvagnoli.</p></note>. Ma la giurisprudenza non fa buon effetto se alla scienza positiva delle leggi e alla pratica delle liti non aggiunge quelle cognizioni, fuor delle quali il dar sentenza in politica è come un volar senz'ali o il far giudizio dei suoni e dei colori senza l'udito e la virtù visiva.</p>
<p>Le abitudini curiali, quando non sono accompagnate e temperate da altre parti, non che conferire, nocciono all'uomo di stato; onde i savi in governo dell'antica Firenze facevano poco caso dei savi in giure e se ne ridevano. Il genio cavilloso del foro, aggirandosi sulle minuzie, è inetto a veder le cose da una certa altezza e ad abbracciare il complesso loro; e travagliandosi nelle parole, non coglie le idee e la realtà. E questa è forse la cagione per cui ne' moti politici dell'età scorsa fra le varie professioni liberali che ci presero parte quella dei medici fece miglior prova in Piemonte; atteso che la medicina, esercitandosi sopra un soggetto naturale e governandosi coll'esperienza, educa il retto senso; laddove l'avvocatura lo altera, perché versa in gran parte su convenzioni fattizie e arbitrarie, e si vale di arti e finzioni ingegnose che quanto servono ad acuire lo spirito, tanto rintuzzano il sentimento pratico degli uomini e della vita. L'amore e lo studio della legalità proprio di coloro che trattano le cause, benché ottimo in sé stesso, è uno di quei pregi che facilmente tralignano in difetto. Imperocchè è nocivo quando riesce eccessivo e si mostra più sollecito della lettera che dello spirito, delle formole giuridiche che della giustizia; e oltre che mal si confà ai tempi straordinari, nei quali spesso è d'uopo prescindere dalle regole consuete e anteporre agli statuti la norma immutabile di una ragion superiore, non si può pur dire che giovi alla moralità e al rispetto della legge; perché se da un lato rende l'uomo schiavo dei codici, lo induce dall'altro a frodarne l'intendimento colle sottili epicheie, i sutterfugi ingegnosi e le argute cavillazioni; tanto che il vezzo dei causidici da questo lato si rassomiglia a quello dei casisti e dei Gesuiti. Si dirà che questo vizio non alligna in coloro i quali accoppiano allo studio delle prescrizioni positive quello delle naturali, degli uomini e della storia; e io lo concedo di buon grado, ma avverto che tale accompagnatura è assai rara in Piemonte; onde nasce che il modo di trattarvi le quistioni eziandio legali fa sogghignare talvolta i giurisperiti di Francia e di Napoli.</p>
<p>La facile parlantina e l'uso delle pubbliche dispute che i legulei contraggono dall'avvocare conferisce loro il dominio nelle assemblee; e quindi nasce il costume di sciupare il tempo in ragionamenti inutili, indugiare le decisioni importanti, attendere più alla forma che alla sostanza delle cose, moltiplicare le clausule e i temperamenti<note place="foot"><p>Che in Piemonte con attica eleganza si chiamano <hi rend="italic">ammendamenti</hi>.</p></note>, e cercar nelle frasi una precisione quasi matematica, anzi che contentarsi di ponderarle alla buona coll'uso pratico e colla convenienza che hanno verso il fine a cui s'indirizzano. Né questo amore dell'esattezza soverchia dà loro il vantaggio notato dal Giordani nei giuristi latini, della sobrietà greca; essendo verbosi anzi che eloquenti<note place="foot"><p>ldquo;<quote lang="lat">Sermonis nimius erat</quote>.” (<bibl>Tac. <title>Hist.</title> III, 75.</bibl>)</p></note>; perché la parsimonia e misura nel dire nasce dalla copia delle cognizioni; e quanto altri più scarseggia d'idee, tanto suole abbondare nelle parole<note place="foot"><p>ldquo;<quote lang="lat">Satis loquentiae, sapientiae parum</quote>.” (<bibl>Sall. <title>Cat.</title> 5.</bibl>)</p></note>. Disprezzano il vario sapere; e specialmente la filosofia che ne è la cima: senza la quale (purché sia soda e degna del suo nome) si ha di rado una giusta notizia delle cose e degli uomini; nella qual disciplina gli antichi giureconsulti erano valentissimi. E non essendo avvezzi a pensare, sono più atti a chiacchierare che a fare; più a ritenere e ad impedire che a muovere: quanto fecondi di obbiezioni e di dubbi, tanto sterili di partiti utili e di forti risoluzioni; come prolissi nel sentenziare, così impacciati e timidi nell'eseguire. E nella esecuzione essi inclinano più al tirato che al largo, più al gretto che al grande, più all'apparente che al sostanziale, più a resistere fuor di proposito che a condiscendere saviamente, più ad inceppare con mille pastoie che ad agevolare la libertà dei cittadini. E siccome l'intento delle operazioni è la riuscita, essi credono che a conseguirla bastino i maneggi e gli artifizi; riputando gran maestro di stato e buon conoscitore degli uomini chi sa aggirarli e deluderli; senza avvertire che queste arti provano a tempo e non sempre, nei piccoli affari e non in quelli di rilievo, nella vita privata anzi che nella pubblica, pei successi immediati e passeggieri anzi che pei durevoli, in cui pure è la somma del tutto; e che arbitro dell'avvenire è soltanto chi sa antivederlo e preoccuparlo. La fortuna di costoro può levare un grido momentaneo; ma a mano a mano che si studia bene la storia, svanisce la riputazione usurpata dai raggiratori saliti e tenuti in credito per qualche tempo dalle fazioni e dalla moda. La perizia politica consiste nell'antiveggenza; e questa non si possiede se non da chi conosce le leggi che governano le cose umane e non si perde nelle minuzie; onde coloro che non istudiano il mondo se non nei piati e nei tribunali, riescono nel governare gli stati eziandio peggio di quelli che ci recano la pratica dei fondachi e delle officine.</p>
<p>I leggisti sono non pure utili, ma necessari alle assemblee civili, dove in molte quistioni di amministrativa la professione li rende autorevoli, e nelle legali sono i giudici più competenti; oltre che le abitudini curiali li rendono più atti degli altri a presedere in un consesso e a dirigere, illustrare, riasumere le controversie parlamentari. Di giovamento e di merito non minore è l'odio che portano alle civili usurpazioni dei chierici e la lor vigilanza nel frenarle; tanto che per questo lato essi sono gl'interpreti più accorti e i difensori più costanti del genio e del giure laicale. I posteri ricorderanno con grata riconoscenza che la riforma più importante di questo genere fu proposta da un giureconsulto e promossa principalmente dalla curia piemontese. Né anche io nego che per gli altri rispetti il Piemonte non abbia uomini accordanti la maestria del foro con quella del governo e del parlamento; ma dico che non sono molti, e che la ruina d'Italia derivò in gran parte dagli avvocati di questa provincia. Toccò alla penisola presso a poco la stessa sorte della Francia, quando i curiali le procacciarono l'invasione straniera e un avvilimento politico di tre lustri<note place="foot"><p>Nella camera francese dei deputati del 15 si annoveravano centoventi avvocati (<bibl>Vaulabelle, <title lang="fre">Chute de l'empire</title>, Paris, 1846, t. III, p. 79, nota</bibl>).</p></note>. Già assai prima il Buonaparte attribuiva agl'influssi forensi le vergogne del Direttorio; e agli sdegni del Corso facean tenore in Italia quelli dell'Astigiano, che fulminava l'<hi rend="italic">avvocatesca tirannide</hi><note place="foot"><p><bibl>Alfieri, <title>Vita</title>, IV, 28.</bibl></p></note>, la <hi rend="italic">licenza e insolenza avvocatesca</hi><note place="foot"><p><bibl><hi rend="italic">Ibid.</hi> 19.</bibl></p></note> de' suoi tempi.</p>
<p>L'inesperienza patrizia e forense non indugiò in Piemonte a portare i suoi frutti. La guerra era rotta coll'Austria, e l'unione coi Lombardoveneti desiderata universalmente dai Subalpini. Ma quando si venne a stabilirla e toccare il punto della capitale, le gelosie di municipio e di provincia si destarono, e i retrogradi colsero il destro per dimembrare la parte democratica dalla conservatrice. I ministri si divisero pure in due campi: gli uni volevano che l'unione fosse rogata senza condizioni, lasciando a un consesso universale e ulteriore il determinarle: gli altri che con clausula espressa si assicurasse a casa Savoia lo scettro e a Torino il privilegio di essere metropoli del nuovo regno. Egli è fuor di dubbio che il secondo partito era legalmente più regolare e politicamente più savio per ciò che toccava al principato; giacché al buon esito del Risorgimento importava sopra tutto il chiudere ogni via alle mene repubblicane. Ma è certo del pari che il litigio non era di tal momento, che la vittoria si dovesse antimettere alla concordia. Poiché i partigiani della prima opinione aveano i commissari del parlamento e i delegati milanesi favorevoli, i conservatori doveano cedere da questo lato; doveano guardarsi sopra ogni cosa d'irritar gli animi, dividere la camera, alienare da sé l'altra parte, mettere in iscrezio i Lombardi coi Piemontesi e giovare a coloro che cercavano ad intento fazioso di seminar la zizzania negli ordini dei liberali.</p>
<p>La sapienza dell'uomo di stato non consiste nell'ostinarsi a voler l'impossibile e nell'incorrere in mali certi e presenti per evitare gl'improbabili e remoti, ma sì nell'eleggere fra i vari inconvenienti il minore, antivedere i mali effetti dei contrasti inopportuni, distinguere i pericoli reali dagli apparenti. Ora né la casa di Savoia, né la monarchia civile correvano alcun rischio, qualunque fosse la formola primitiva dell'unione e l'arbitrio della dieta nel fermarne i capitoli. Imperocché le popolazioni lombarde delle città e del contado erano devote al principato, alienissime dalla repubblica; ed era follia il credere che vinta la guerra, volessero esautorare il principe liberatore.</p>
<p>Io consultai di presenza su questo punto gli uomini meglio informati e più autorevoli in Milano, in Brescia, in Cremona; fra gli altri, Giovanni Berchet, che solo vale per molti e avea la fiducia dei conservatori; e li trovai unanimi a dire che un'assemblea a partito universale dovea spaventare i repubblicani anzi che i fautori del governo regio e subalpino. Parlai in questi termini a Carlo Alberto, che si mostrò soddisfatto delle mie ragioni: ne scrissi agli amici di Torino; e in particolare a Pierdionigi Pinelli alcuni giorni prima che si aprisse la camera. Il quale tuttavia due mesi dopo temeva ancora “<quote>che adottata in tali termini la legge, la Costituente sorgesse come potere unico nello stato e si potesse tradurre, secondo i funesti esempi della Francia, in una Convenzione nazionale che assorbendo in sé tutti i poteri potesse indurre una crisi, in cui il principio monarchico e l'elemento organizzatore fossero per correre grave pericolo di far naufragio</quote><note place="foot"><p><bibl>Pinelli, <title>La mia opinione ed un po' di storia intorno alla discussione ed alla votazione nella Camera dei deputati sulle leggi per l'unione della Lombardia</title>, ecc.. Torino, 19 luglio 1848,p. 7, 8. Egli ripete ed inculca lo stesso a p. 10, 15.</bibl></p></note>;” conchiudendo che coloro i quali non aveano questa paura “<quote>non eran uomini politici e di stato, che comprendessero le vere utilità e le vere necessità della patria</quote><note place="foot"><p><bibl><hi rend="italic">Ibid.</hi> p. 15.</bibl></p></note>.” Ma gli uomini di stato debbono saper bene la storia o almeno astenersi di citarla a sproposito. Il consesso nazionale di Francia spiantò una monarchia che da tre anni congiurava coi forestieri per tradire in mano loro la patria; e poté spiantarla, perché una parte dell'esercito teneva col popolo. Or ciascun vede che convenienza avesse quel caso col nostro. Da un canto soldati rivoltosi, un'assemblea repubblicana, un re odiatissimo e cospirante (non per malizia, ma per incapacità e debolezza) contro l'indipendenza patria; dall'altro canto un principe che combatteva per l'acquisto di questa, una milizia fedele e nemica della repubblica, una dieta che a giudizio di tutti i pratici del paese sarebbe stata ancora più avversa ai demagoghi che ai Tedeschi. E anche dato il contrario sull'ultimo punto, egli è chiaro che se noi perdevamo, la dieta non avea luogo; se poi si vinceva, i suoi eccessi non erano da temere in mezzo a popolazioni ligie, e avendo al pelo un esercito devotissimo al principe e inferocito dalla vittoria. Né mi si opponga che sei mesi appresso io rigettai l'assemblea costituente col voto libero bandita in Toscana; giacché i luoghi, i tempi, le condizioni erano diverse. Trattavasi di popolazioni in parte animate da altri sensi che le lombarde: era cresciuta e ingagliardita la fazione dei puritani dianzi debolissima: Pio e Leopoldo erano profughi, l'Italia del mezzo in trambusto, menomato il nome e il credito di Carlo Alberto, prostrate dai disastri le armi sarde, che al principio della campagna erano intatte e fiorenti.</p>
<p>Queste considerazioni quadrano pure all'articolo della capitale; essendo cosa nota che i Milanesi consentivano a Torino di buon animo il mantenimento dell'antico onore. Né era verosimile che liberata l'Italia principalmente col sangue e coi sudori dei Piemontesi e avvalorato il lor desiderio dal buon successo della guerra, i Lombardoveneti volessero privarli di un bene che possedevano. Ma facciamo che per ragioni politiche fondate sul sito, la dovizia, la grandezza, Milano fosse elettata a capo e reggia del nuovo stato; non dovea forse la vecchia metropoli rassegnarsi di buon grado al bene comune? Dunque se l'Italia potesse unirsi in un solo corpo, Torino non cederebbe a Roma? E posporrebbe la nazionalità italica all'amor proprio municipale? Ovvero l'instituzione di un regno dell'alta Italia non era di peso bastevole a persuader la rinunzia? Calunnia i Torinesi chi attribuisce alla cittadinanza l'egoismo di una setta. Tanto più che la perdita avrebbe avuto largo e sicuro compenso; perché di commerci, d'industrie, di opulenza, di agi, di delizie, di gentilezze, la seconda città del nuovo avrebbe vinta la prima dell'antico regno. Più le sarebbe giovato il valicare le Alpi cozie colla celerità del vapore che non l'aver tra le sue mura una piccola corte e un erario insufficiente alle grandi spese. L'egoismo municipale non è men cieco che ingiusto, poiché ignora l'accordo naturale degli interessi (che è la base dell'economia civile) e non vede che l'union nazionale, essendo lo stato perfetto dei popoli, porta seco il ristoro dei danni inevitabili, e restituisce con usura da una mano ciò che toglie dall'altra.</p>
<p>Toccava ai ministri sardi, se fossero stati concordi e antiveggenti, il pacificar gli animi, cogliere il vivo delle quistioni, dissipare i vani timori, distinguere il principale dagli accessorii; far prevalere la parte savia; essendo ufficio del magistrato esecutivo il dar buon indirizzo al parlamentare, massime quando è novizio e inesperto, come la camera piemontese. Se non che il primo dei loro falli non fu quello di lasciar senza guida il parlamento, ma il convocarlo troppo presto, e in tempo che si doveva usare la dittatura. Carlo Alberto avea promulgate dittatoriamente le riforme e poi lo stato e la legge delle elezioni: divenuto principe civile, i suoi ministri doveano condurre l'impresa della guerra e dell'indipendenza allo stesso modo. Era somma incautela il vincolarsi colle pastoie di un'assemblea priva di esperienza, vaga di cavilli, intemperante di parole, commossa da spiriti partigiani, piena di avvocati; quando si richiedeva sopra tutto unità di consiglio e di comando, prestezza e vigore di esecuzione. Io accennava in tempo questa verità scrivendo che“<quote>le assemblee non hanno mai le prime parti nei grandi rinnovamenti sociali; che esse non incominciarono il risorgimento italiano e potrebbero piuttosto annullarlo che compierlo se fossero guidate dal senno di coloro che le invocano; e che non vi ha esempio di un popolo che sia rinato o abbia vinti grandissimi pericoli per via di consulte e di deliberazioni, ma tutti dovettero la loro salvezza all'inspirazione dell'ingegno individuale e della dittatura</quote><note place="foot"><p><bibl><title>Apologia</title>, p. LXII, LXIII.</bibl></p></note>.” Non piacendo a Cesare Balbo il mio consiglio, avrebbe almeno dovuto ricordarsi che “<quote>anco quando le assemblee intervengono, l'indirizzo sostanziale delle faccende dee nascere da uno o pochi uomini</quote><note place="foot"><p><bibl><hi rend="italic">Ibid.</hi>.</bibl></p></note>;” e reggere l'impresa con questa norma. “<quote>Carlo Alberto,” <seg type="inciso">dice il Farini,</seg> “commise il gravissimo fallo di non recarsi in mano il governo, appena posto il piede in Lombardia e di lasciare alla moltitudine quell'autorità non temperata da alcun freno, che non fece mai bene in pace, e che fece sempre male in guerra</quote><note place="foot"><p><bibl><title>Stato romano</title>, t. II, p. 203.</bibl></p></note>.” Ora poiché il fallo era commesso, e che le popolazioni lombardovenete e i loro rettori imitato lo avevano (non per difetto di buon volere, ma le une per mancanza di chi desse il segno e l'esempio, gli altri per istudio di legalità scrupolosa), i ministri piemontesi doveano supplire, promulgando essi il regno dell'alta Italia, recandosi in mano la somma delle cose civili e militari, sperperando i faziosi che colla lingua, colla penna e colle congiure aiutavano in casa le armi dell'inimico. Non doveano tollerare che vi fossero più signorie; e il Pinelli si dolse giustamente che colle consulte di Milano e di Venezia fornite di potestà sovrana <quote rend="italic">sic reassero due anzi tre governi</quote><note place="foot"><p><bibl><hi rend="italic">Op. cit.</hi> p. 15.</bibl></p></note>; benché egli guastasse la sua ragione, inframmettendo al punto che importava le gelosie della metropoli e i vani timori della futura dieta.</p>
<p>Ma Cesare Balbo e i suoi colleghi, non che farla da dittatori, com'era d'uopo, non si ardirono pure a esser ministri costituzionali; e lasciarono che il principe capitanasse l'esercito, quando la nota incapacità sua dovea avvalorare la regola ordinaria che toglie al sovrano inviolabile i carichi di sindacato. Così le armi ebbero più capi come il governo e cenni discordi: ai consigli dei periti spesso prevalsero i voleri capricciosi del principe; e quindi gl'indugi funesti, i subiti disastri e le miracolose perdite. Il dire che niuno osasse proporre cotal rinunzia al re liberatore è una magra scusa; la quale anche non ispiega molti errori commessi nell'indirizzo delle armi piemontesi, né il segregamento delle altre schiere; tardi e non mai bene raccolte sotto un solo vessillo. Le truppe di riserva furono lasciate in riposo, come se le forze abbondassero, o che nelle guerre d'indipendenza, dove bisogna al possibile armare eziandio la plebe, debba restare oziosa una parte della milizia. Ho già avvertito più addietro che il rifiuto delle armi francesi, lodevole se si fossero usufruttate debitamente le proprie, è impossibile a giustificare nel caso contrario; e dà luogo a dubitare se Cesare Balbo, predicando l'indipendenza, ne avesse un concetto adequato. Mi spiace di dovere annoverare i torti di un uomo illustre che venero ed amo; e nol farei se non fosse d'uopo risalire alle cagioni dei nostri infortunii per ovviare che, occorrendo, si rinnovellino.</p>
<p>Il recesso di Napoli e le incertezze del papa, le quali furono di quel danno che ognuno sa, si potevano impedire, se gli amministratori del Piemonte avessero saputo essere italici. L'italianità loro dovea versare su due capi; l'egemonìa e la lega. La prima consisteva nel sopravvegliare le corti della penisola, tenere i principi nel buon sentiero, sventare i raggiri dei municipali e dei retrivi, sopir le differenze che potevano insorgere o farsene arbitro e accordatore. Tal si era il dissidio fra Napoli e Sicilia che ebbe effetti cosi luttuosi; e se a Francesco Bozzelli municipale, non cadde pure in pensiero “<quote>d'invocare la mediazione e l'intervento pacifico degli altri governi italiani</quote>,” il Balbo doveva rivolgere a tale scopo tutti gli spedienti conciliativi che un governo attivo e solerte ha in sua mano. “<quote>Quale occasione migliore di questa per inaugurare l'italianità nella diplomazia e consacrare con uno splendido fatto l'autonomia italica, componendo italianamente e senza ingerenza straniera una vertenza fra un governo e un popolo italiano? Sventuratamente né la Toscana, né la Sardegna, né Roma, rivolsero il loro pensiero alla Sicilia e lasciarono fare agl'Inglesi. Eppure era evidente che il dissenso fra Napoli e Sicilia avrebbe tolto ai due paesi la facoltà di arrecare alla prossima e prevedibile guerra d'indipendenza il sussidio potente ed energico che l'Italia ragionevolmente ne attendeva</quote><note place="foot"><p><bibl>Massari, <hi rend="italic">Op. cit.</hi> p. 49, 61.</bibl></p></note>.”“<quote>Il mal volere del governo napoletano venne secondato dalla inerzia della diplomazia degli altri stati italiani. Questa inerzia non fu certamente premeditata e voluta; ma pessime e deplorabili ne furono le conseguenze. I governi non avevano ancora la coscienza della solidarietà degl'interessi italiani; quindi il governo di Napoli fu abbandonato a sé stesso: nessun consiglio salutare, nessun proficuo avvertimento gli pervenne da Firenze, da Roma e da Torino. Il gran principio dell'intervento italiano era ancora un desiderio. Chi sa se gli eventi napoletani non avessero preso piega migliore, qualora la diplomazia italiana avesse fatto ogni sforzo per far accedere Napoli alla lega commerciale e doganale conchiusa a Torino il 3 novembre 1847 fra Piemonte, Roma e Toscana? Qual voce poteva parlare con maggiore efficacia di autorità se non quella dei tre principi riformatori? E se il governo di Napoli accedeva alla lega commerciale, chi non vede che la comunanza degl'interessi gli avrebbe necessariamente imposti i desiderati miglioramenti politici</quote><note place="foot"><p><bibl>Massari, <hi rend="italic">Op. cit.</hi> p. 19.</bibl></p></note>?” Il Balbo era ancora in tempo a supplire; ma non che usare a tal effetto i mezzi accennati, egli rifiutò iteratamente quello che il Borbone medesimo gli porgeva.</p>
<p>Ciò era la lega politica chiesta ai 26di marzo da Gennaro Spinelli, che <quote rend="italic">per questo si vanta di esserne stato l'iniziatore</quote><note place="foot"><p><bibl><hi rend="italic">Ibid.</hi> p. 93, 94; Farini, <hi rend="italic">Op. cit.</hi> t. II, p. 31.</bibl></p></note> e poscia più solennemente da Carlo Troya nell'aprile del quarantotto<note place="foot"><p><bibl>Massari, <hi rend="italic">Op. cit.</hi> p. 132–137; Farini, <hi rend="italic">Op. cit.</hi> t. II, p. 93–96, 166.</bibl></p></note>. Il papa ne era altresì desideroso; e per via di monsignore Corboli Bussi ne fece viva istanza al re sardo, confortandolo ad <quote rend="italic">affrettare la conclusione dei patti e a mandare a tal fine deputati a Roma</quote><note place="foot"><p><bibl>Farini, <hi rend="italic">Ibid.</hi> p. 61, 93–96, 166.</bibl></p></note>. Lo spediente era efficacissimo per comporre la controversia sicula, cancellare le gelosie di stato e i sospetti di usurpazion piemontese che bollivano nelle corti della bassa Italia, animare i vari principi a prendere vivamente la guerra, provvedere al pronto e buon uso delle forze loro, sciogliere il pontefice dagli scrupoli per cui esitava a combattere contro l'Austria; i quali cessavano come tosto il carico delle armi veniva assegnato a una dieta federativa.“<quote>Supponete la lega fra i governi italiani conchiusa ed attuata nel febbraio del 1848, ecco reso issofatto indubitato il prospero successo della guerra dell'indipendenza...; ecco recisi i nervi e tronche le braccia alla demagogia, ecco spente nel germe le gelosie, le diffidenze, l'astio meschino fra i principi non solo, ma anche fra i popoli italiani. Allora l'Italia avrebbe fatto veramente da sé ... e l'esoso straniero ricacciato oltre le Alpi da tutte le forze collegate d'Italia, avrebbe perduto perfino la speranza di rivarcarle</quote><note place="foot"><p><bibl>Massari, <hi rend="italic">Op. cit.</hi> p. 39.</bibl></p></note>.” E gli ordini liberi erano assicurati in tutta la penisola, essendo posti sotto il patrocinio della lega e della dieta, e abilitato in ogni caso il Piemonte a difenderli. L'unione politica avrebbe perciò dovuto stringersi sin da principio quando non si seppe pure ultimare l'accordo delle dogane; o almeno farsi quando Roma e Napoli la domandavano. Or chi crederebbe, se la storia non ne facesse fede, che ogni instanza e premura fosse inutile? Che Domenico Pareto oratore di Sardegna a Roma“<quote>a nome del suo governo dichiarasse il Piemonte non poter trattare della lega se non a guerra finita</quote><note place="foot"><p><bibl><hi rend="italic">Ibid.</hi> p. 137.</bibl></p></note>?” Che Torino fosse men sollecita di porre le basi della nazionalità italica, che Napoli e Roma? E i consiglieri di Pio nono e di Ferdinando più teneri dell'unione che Cesare Balbo?“<quote>Fatale errore fu questo del ministero piemontese, poiché, diede un'arma formidabile in mano ai nemici della causa italiana, accreditò la stolta accusa di mire usurpatrici ed ambiziose attribuite a Carlo Alberto e tolse al ministero Troya il solo mezzo efficace che egli aveva per persuadere al re Ferdinando a combattere con efficace energia la guerra della indipendenza nazionale</quote><note place="foot"><p><bibl><hi rend="italic">Ibid.</hi>.</bibl></p></note>.” “<quote>Egli è indubitato che il non aver mandati oratori a Roma per conchiudere la lega, fu un errore, il quale non per poco contribuì alle gelosie, ai sospetti, alle future deliberazioni della corte romana,” <seg type="inciso">instillando nell'animo di Pio nono il sospetto</seg> “che l'idea di una colleganza dei principati italiani sotto il patrocinio del romano pontefice cedesse per avventura il luogo all'idea del primato di un principato militare e militante</quote><note place="foot"><p><bibl>Farini, <hi rend="italic">Op. cit.</hi> t. II, p. 93, 96.</bibl></p></note>.” So che il rifiuto fu attribuito a Lorenzo Pareto ministro sopra gli affari esterni; ma come mai una risoluzione si grave poté aver luogo, senza che ne fosse informato il presidente del consiglio? Tanto più che essa fu la pratica puntuale delle sue dottrine, come già vedemmo. Il Balbo aveva combattuto il mio parere e insegnato che il primo grado della lega dovea darsi al re sardo e non al pontefice; e l'indipendenza precedere la confederazione. Quando Pio nono udì questa negarsi, ne conchiuse che si volea mandare ad effetto anche l'altro capo, e ne ebbe paura; come si raccoglie chiaramente dal passo citato del Farini. Certo l'errore di un uomo così leale e generoso come il Balbo non fu altro che d'intelletto; ma non è men vero ch'egli fu il principiatore di quella politica che tolse la vittoria alle nostre armi e la libertà a due terzi della penisola.</p>
<p>Il voto della camera e la discrepanza insorta circa i termini dell'unione indussero il Balbo e alcuni de' suoi colleghi a deporre la carica. Sottentrarono nuovi ministri; ed essendo io in quel frattempo tornato dall'Italia inferiore, il presidente Gabrio Casati mi fece offrire il portafoglio dell'instruzione. Pierdionigi Pinelli pubblicava in quei giorni uno scritto pieno d'insinuazioni velenose e maligne contro i delegati lombardi, i commissari, la parte prevalente della camera e alcuni dei nuovi amministratori<note place="foot"><p>L'opuscolo testé citato.</p></note>. Ripatriato dopo un esilio di tre lustri, io non conosceva la maggior parte delle persone: avea piena fiducia nel Pinelli e ne' suoi intrinseci: tanto che credetti bonamente che i nuovi rettori covassero concetti repubblicani; e consigliato dall'amico, rifiutai. Frattanto la fazione municipale divampava in isdegni contro i ministri e il parlamento: questo e quelli erano lacerati a stampa ed a voce. “<quote>Le arti adoperate dagli avversari,” <seg type="inciso">scrive Domenico Carutti,</seg> “furono e prima e dopo il voto indegnissime: libelli inverecondi, urli osceni, scellerate minacce agli uomini che sostennero onoratamente la propria opinione nell'aula del parlamento</quote><note place="foot"><p><bibl><title>Rivista italiana</title>, Torino, giugno 1849, p. 739.</bibl></p></note>.” I più accaniti non si appagavano di straziare colle penne e colle lingue, ma attizzavano la plebe a violare la libertà della camera e la persona dei deputati. Nel giorno che dovea scoppiare uno di questi tumulti, Camillo di Cavour e il Pinelli vennero a trovarmi, sollecitandomi ad accettar l'ufficio poco prima disdetto. La sicurezza e la dignità parlamentare correr grave pericolo: essere il mio nome in favore e credito dell'universale: potere col mio ingresso nel consiglio sedar le ire e ovviare agli eccessi che si temevano. Consentii a malincuore, perché i miei sospetti non erano spenti; e per chiarirmi mi valsi del partito che troppo allora importava di effettuare. Proposi a miei colleghi di offrir subito al pontefice la lega desiderata, dandone il carico ad Antonio Rosmini, che per la fama, il grado, la specchiata religione e le idee liberali moderatissime, mi pareva che dovesse meglio di ogni altro esser caro ed accetto a Roma. La proposta piacque a tutto il consiglio e fu incontanente mandata ad esecuzione. Tanta prontezza e la nobile lealtà di Gabrio Casati e de' suoi amici dissiparono a poco a poco tutti i miei dubbi: conobbi che le sinistre intenzioni loro apposte movevano da errore o da malevolenza degli avversari; che erano bramosi dell'unione, devoti al principato civile; e che non aveano altro torto che quello di amare il Piemonte italianamente, senza studio di parte e spirito di municipio.</p>
<p>Io non intendo di scrivere la storia di questa breve e penosa amministrazione<note place="foot"><p>Chi voglia vedere in poche linee quello che fece può leggere la breve dichiarazione che pubblicò nel congedarsi (<bibl><title>Il Risorgimento</title>, 19 agosto 1848</bibl>).</p></note>, che fu in Piemonte il primo saggio di governo nazionale e che spettatrice di atroci disastri poté più deplorarli che impedirli o porvi rimedio. Mi ristringo a quel poco che si richiede a chiarire il processo dei municipali e a districare il viluppo dei casi che seguirono. Il capo più rilevante a cui dovea provvedersi era la guerra; la quale dopo i sinistri (che appunto allora cominciarono) e l'indegno armistizio soscritto fuori di ogni partecipazione del governo, avea mestieri dell'aiuto di un popolo amico. I nostri pensieri si rivolsero alla Francia che ce lo aveva offerto. Finché le armi italiane erano concordi e vincitrici, io non reputava necessario il soccorso straniero; giacché essendo lungi dal Piemonte e privato, e udendo applaudita la generosa parola di Carlo Alberto, mi pareva troppo incredibile che le proprie forze si trascurassero. Ma poiché le schiere subalpine erano afflitte da gravissimo infortunio, e che Toscana mollava, Roma inritrosiva, Napoli all'aperta si ritraeva, era senno il ricorrere a uno stato benevolo, cui dovea importare il buon successo della nostra causa. Le armi ausiliari non son di pericolo, se si aggiungono alle proprie; e tornano ad onore quando attestano l'amicizia di un popolo illustre. Le nazioni più superbe e più fiere dei tempi antichi e moderni non le sdegnarono. Il solo vessillo francese avrebbe incorati i nostri e atterrito il nemico; facendo oggi in Italia l'effetto che all'età scorsa in America quando ella del pari per esser libera combatteva. E se il soccorso era utile a noi, non pregiudicava alla Francia; anzi le sarebbe giovato per la gloria e per la quiete. Né chiedendolo e ottenendone formale promessa, noi dimenticammo le cautele dicevoli intorno alla scelta dei soldati e dei capitani; affinché il rinforzo delle nostre squadre non fosse agli ordini pericoloso<note place="foot"><p>Vedi la Dichiarazione del ministero Casati (<bibl><title>Il Risorgimento</title>, 19 agosto 1848</bibl>). Io scrissi nello stesso proposito al signor Thiers; il quale mi rispose in data dei 17 di agosto, promettendomi gentilmente l'opera sua e conchiudendo la lettera nei seguenti termini:“<quote lang="fre">Je fais des voeux pour que l'Italie soit libre et que le nord de cette belle contrée soit réuni tout entier sous le sceptre de la maison de Savoie. Que résultera–t–il de la situation étrange où nous sommes tous placés? Je 1'ignore; mais la France, à mon avis, sera plus malheureuse encore qu'elle ne l'est, et elle l'est beacoup, si à ses infortunes se joignent celles de l'Italie</quote>.”</p></note>. Il che del resto non era punto da temere, atteso le disposizioni che allora correvano in Francia e le qualità del suo governo, ancorché questo non ci avesse date, come fece, le sicurtà maggiori che si potevano desiderare.</p>
<p>La fiducia del soccorso forestiero non dovea però farci trasandare i partiti e gli spedienti che erano in nostra mano; né l'assicuranza indurci a pretermettere le cautele opportune. Conveniva non solo adoperare e migliorare le schiere di riserva lasciate in ozio durante la prima campagna, ma accrescerle e fornirle con leve ed imposte straordinarie, facendo quegli sforzi e tentando quei prodigi che negli estremi frangenti salvano i popoli. Imperocché se era savio e onorevole l'avere un compagno, sarebbe stato viltà e follia il voler vincere col solo suo braccio e stare a sua discrezione. Era dunque necessario un governo omogeneo, forte, operoso; che fosse ubbidito puntualmente e avesse il credito e la fiducia dell'universale. Gravi, molti, straordinari, difficilissimi erano gli obblighi e i carichi che ci correvano; e se mai debbono i rettori vincere sé stessi d'industria, di vigore, di prontezza, di vigilanza, questo era il caso di allora. Ma la nostra amministrazione non avea alcuna di queste parti. Era odiata nella capitale, mal veduta dall'esercito; e se l'essere composta di tali uomini, che rappresentavano, oltre gli stati sardi, la Lombardia, Venezia, i ducati, la rendeva cara agli amatori dell'unione italica, questo medesimo le pregiudicava in Piemonte, dove i municipali prevalendosi dei freschi infortunii, concitavano la moltitudine. Gli animi erano irritati dalle tristi novelle ogni dì aggravanti: il disfavore cresceva: le nostre deliberazioni erano spesso turbate e interrotte da grida sinistre e da fremiti cittadini. A ciò si aggiugnevano le divisioni del consiglio, unanime nel fine, spesso discorde nei mezzi: in cui prevalevano gl'irresoluti; buoni in pace, ma non in tali cimenti, e più atti ad impedire che ad operare; onde i giorni scorrevano e nulla si conchiudeva. Delle dieci proposte che si facevano era miracolo se una poteva vincersi; e poco prima dei casi acerbi di Milano io mossi invano istanza affinché si rimovesse quell'uomo ch' era venuto a recarci la licenza e la discordia. L'amore a sproposito della legalità fece rigettare un partito che avrebbe risparmiati infiniti mali all'Italia. I ministri, lo ripeto, erano ottimi di mente e di cuore; e sarebbe bastato a onorare il consiglio Giuseppe Durini, che per le rare qualità dell'ingegno e dell'animo lasciò testé morendo un vivissimo desiderio. Ma i più di essi mancavano di genio pratico e di risoluzione; e ancorché ne fossero stati forniti a dovizia, poco avrebbe giovato, non essendo ubbiditi; giacché un governo occulto, fazioso, efficace contrastava di continuo al governo pubblico, e ne impediva o ne annullava le operazioni<note place="foot"><p><bibl><title>Operette politiche</title>, t. II p. 165–168, 241, 242.</bibl></p></note>.</p>
<p>Mossi da queste considerazioni, io ed alcuni de' miei colleghi proponemmo e vincemmo che il ministero si rifacesse. I pochi che dissentirono mi diedero poscia querela che io causassi con tal partito il trionfo della setta municipale. Ma in prima io non fui solo a consigliare cotal partito; tanta essendo e così evidente la necessità sua che i più concorsero ad abbracciarlo. Secondariamente, coloro che muovono questo richiamo non si avveggono che danno la colpa principale a sé stessi, poiché se si fossero mostrati più abili a governare, niuno avrebbe pensato a mutare il governo. In terzo luogo, l'amministrazione di allora era così impotente per le ragioni allegate a fare l'ufficio suo, che durando, le cose sarebbero ite di male in peggio; dove che ritirandosi, il male era solo probabile: anzi inverosimile, perché niuno potea immaginare nel principe tanta debolezza e imprevidenza quanta ebbe luogo in effetto. Ora la prudenza più volgare prescrive di posporre il danno certo al pericolo. Per ultimo (e questa ragione toglie ogni replica) dalle cose infrascritte il lettore potrà raccogliere che se noi non chiedevamo commiato, senza fallo l'avremmo avuto; perché la politica contraria già prevaleva in corte, e la nostra perseveranza non avrebbe avuto altro effetto che di rendere più manifesto il torto di chi regnava. Il che tanto è vero che già pochi giorni prima il re ci avea fatto intendere essere opportuno il modificare l'amministrazione; onde Urbano Rattazzi era fermo di congedarsi. E siccome la mossa nascea da intenzione di mutar politica, essa conteneva un tacito invito a chieder licenza se non volevamo che ci fosse data. Il solo partito ragionevole era però quello di scioglierci, fare ogni opera per mantenere il principe nella buona via e indurlo a commettere in uno di noi il carico di comporre un ministero più omogeneo e proporzionato alle condizioni straordinarie dei tempi. I miei colleghi desideravano ch'io fossi l'eletto, onorandomi con questo segno di spontanea fiducia. Avevamo qualche speranza che Carlo Alberto fosse in questo pensiero, atteso che il conte Lisio che gli stava ai fianchi (uomo d'illibatezza e generosità singolare) promovea con calore la nostra risoluzione e bramava che il detto ufficio fosse a me assegnato. Tutti errammo a confidare nella fermezza e sincerità del principe; ma non dobbiamo pentirci della risoluzione presa, poiché essa valse almeno a salvarci la virtù e la fama. Laddove stando le cose dette di sopra, e mentre noi reggevamo in mostra la fazione municipale governando in effetto, egli è indubitato che anche perseverando noi nell'ufficio, le cose non sarebbero riuscite a buon fine; e niuno sa le colpe, le vergogne, i disastri, di cui saremmo stati almeno in vista complici e pagatori.</p>
<p>Le trame municipali frattanto sortivano l'intento proposto. La parte sconfitta della camera da buon tempo arrabbiava e si struggeva di fare le sue vendette. Alla paura che Torino perdesse il grado di metropoli si aggiungeva il dolore delle calamità presenti e una ripugnanza invincibile a ristorare con nuovi sforzi le perdite succedute. Se quando le nostre armi prosperavano e i sospetti dormivano, tuttavia i municipali ci andavano di male gambe, ciascun vede che animo dovessero avere da che quelle erano afflitte e questi accresciuti dalla collera e dal puntiglio. Coceva loro il soccorso francese per l'amore che portavano all'Austria; e gridavano che si volea di nuovo sviscerare il Piemonte di danaro e d'uomini per ispogliarlo de' suoi diritti e delle sue instituzioni. Molti conservatori che prima desideravano l'unione ora le erano avversi, atteso gli sforzi che richiedeva e pel vano timore della dieta promessa nel parlamento. La cooperazione esterna accresceva le loro paure; e giudicando in aria delle cose, senza notizia dei fatti presenti e con quella erudizione storica che abbiamo veduta nel Pinelli, ravvisavano nei soldati francesi altrettanti apostoli di repubblica; come se il secolo d'oggi fosse il passato e che nel fresco dolore dei casi di giugno Parigi, le province, l'esercito non inclinassero all'altra parte. Esso Pinelli avea contezza delle cautele da noi usate anche a questo proposito, perché ogni giorno veniva a visitarmi e a spillare i secreti; e io, senza uscire della riserva imposta alla mia carica, gli apriva i miei pensieri particolari; tanto mi riposavo nella sua amicizia. Egli si studiava di mettermi in sospetto i miei compagni; e ci riuscì per qualche tempo, come vedemmo. Ma la stessa premura che recava in quest'opera e il riscontrare col suo dire appassionato le franche e dignitose maniere di quelli, cominciarono a chiarirmi da che lato stessero la lealtà e la ragione. Questo fu il principio di un doloroso disinganno che non doveva però compiersi se non l'anno seguente.</p>
<p>L'occasione era propizia, poiché se si riusciva a sventare il soccorso straniero, eravamo necessitati alla pace, l'unione andava in fumo, la causa italiana era perduta, e il Piemonte si riduceva a non esser altro che il Piemonte, secondo il voto più caro dei municipali. Ma come distornare l'aiuto di Francia? Col ripiego di una mediazione; la quale era consigliata da alcuni giornali e favoriva le intenzioni e gl'interessi di molti. Non dovea spiacere all'Inghilterra e ai potentati forestieri in generale, i quali temevano che la guerra italiana potesse turbare la quiete generale ed erano gelosi del regno dell'alta Italia. Dovea piacere al signor Bastide, ministro francese, per avversione alla monarchia ed a Carlo Alberto; e al generale Cavaignac che ripugnando a valicare egli stesso le Alpi come Napoleone, temeva di dare il carico ad altri per non procacciarsi un rivale nel principato della repubblica. Piaceva in fine al volgo credulo dei liberali, confidantisi che con tal compenso si potesse ottenere l'indipendenza d'Italia, tenendo la spada nel fodero e senza una fatica al mondo. Ma se i rettori della repubblica ci sovvenivano a malincorpo, non poteano però rimanersene, salvo che il Piemonte rivocasse la sua domanda; e però era d'uopo che la mediazione si chiedesse da chi reggeva. Il Casati e io eravamo iti al campo per offrire la nostra rinunzia e confortare il re a darci tali successori che l'indirizzo delle cose non si alterasse. Felice Merlo, intimo del Pinelli, e Ottavio di Revel ci tennero dietro per fare l'effetto opposto; come il primo di essi confessò formalmente<note place="foot"><p><title>Documenti e schiarimenti</title>, IV.</p></note>. Non occorre dire che prima del fatto io non seppi nulla di questa spedizione ordinata ad annullare l'opera nostra, introdurre un'indegna e calamitosa politica, torci la fiducia del principe e far sì che io non fossi eletto a comporre la nuova amministrazione. Così il Pinelli, a cui io aveva con tanta effusione aperto ogni mio pensiero, non si fece scrupolo di partecipare a una trama occulta ed ignobile contro un uomo che era da lui <quote rend="italic">amato più che fratello e venerato come maestro</quote><note place="foot"><p><bibl>Pinelli, <title>Alcuni schiarimenti ai miei concittadini ed una querela al ministero</title>, Torino, 1849, p. 3.</bibl></p></note>.</p>
<p>Come il nuovo ministero nasceva da un raggiro, così la sua prima opera fu la violazione più espressa degli ordini costituzionali. Il carico di farlo fu dato a Ottavio di Revel e io aggiuntogli per cerimonia. Ma fin dai 15 di agosto, prima di aver trovati i compagni e mentre ancora sedevano gli antichi ministri, i quali non lasciarono la carica che quattro giorni dopo, egli accettò e soscrisse la mediazione; dando il singolare esempio di un ministro occulto che roga di nascoso un atto importantissimo e contrario a quelli di chi governa pubblicamente. Né giova a dire che il Casati e i suoi colleghi aveano preso licenza; giacché essi tuttora risedevano, erano la sola signoria palese, e avevano, come i carichi, così ancora i pericoli del reggimento. “<quote>Il Revel,” <seg type="inciso">scrisse un suo apologista,</seg> “non era che un ministro di più, e noi avevamo un gabinetto con un ministro aggiunto, sebben dissenziente dalla politica degli altri membri</quote><note place="foot"><p><bibl><title>Il Risorgimento</title>, 28 ottobre 1848.</bibl></p></note>.” Ma chi ha mai inteso dire che un <hi rend="italic">ministro aggiunto</hi> sia legittimo, se non è conosciuto da' suoi colleghi? Che egli faccia da sé solo le veci di un <hi rend="italic">gabinetto</hi>? Che vi sieno due <hi rend="italic">gabinetti</hi> ad un tempo? Che l'uno sia secreto e l'altro pubblico? Che le risoluzioni del pubblico sieno annullate da quelle del secreto? Che il primo stia pagatore delle opere del secondo, quando la sindacabilità è una sola e presuppone l'indirizzo di tutto il compito governativo? Che vi sieno due ministri preposti alle finanze? Che quello di loro che è occulto si aggiudichi il maneggio degli affari esterni, mentre vi ha un ministro patente che ne ha la cura? E che in fine questo ministro clandestino ed incognito contraddica a chi regge notoriamente, decida della pace e della guerra, stringa egli solo un accordo coi potentati forestieri, e faccia insomma uno di quegli atti solenni, che mutano la politica di un paese e richieggono per l'importanza loro la deliberazione e il voto di tutto il consiglio? Se i Gesuiti fondassero un governo costituzionale, potrebbero intenderlo e praticarlo a questo modo. Più brutta e indegna prevaricazione degli ordini liberi non si ricorda nelle storie; e i municipali consacrando in tal modo le primizie del vivere civile in Piemonte, mostrarono qual concetto abbiano della libertà e della legge. Invano poscia ricorsero alla necessità per giustificarsi; la quale non può mai legittimare o scusare la frode né l'impostura. E tanto è lungi che la salute del Piemonte dovesse nascere dalla mediazione, che questa fu anzi la rovina d'Italia e lo sproposito più massiccio in cui sieno incorsi i rettori di quella provincia.</p>
<p>Ottavio di Revel non ignorava l'enormezza di tal procedere quando ai 26 di ottobre con una sincerità che è degna di lode, confessava al parlamento di aver <hi rend="italic">rischiato il suo capo</hi>; perché in vero in ogni paese bene ordinato un tale eccesso basterebbe, se non altro, ad uccidere politicamente il suo autore. E non si accorgeva di giustificare colle sue parole ciò che io avea detto generalmente due mesi innanzi quando l'arcano non era ancora svelato.“<quote>I popoli servi hanno almeno il vantaggio di avere un sol reggimento: noi liberi ne abbiamo due fra loro contrari. L'uno di essi è palese e legale, l'altro occulto e fazioso; ma questo prevalendo a quello nel fatto, ne segue che la nostra costituzione è un'ombra e che le sette in realtà ci governano.. Quanto i rettori che testé uscirono di carica avessero l'indirizzo dei negozi, ond'erano mallevadori, non fa mestieri ch'io 'l dica. Gravissime e capitalissime quistioni vennero agitate, discusse, decise senza loro saputa: la mediazione fu per tal modo sostituita al sussidio francese, i prigioni di stato rilasciati, un armistizio politico indegnamente concluso, la proposta sicula risoluta e via discorrendo.. La diplomazia forestiera era più potente di chi reggeva lo stato: gli oratori oltramontani andavano e venivano dal campo senza pur farne motto al ministro che era sopra gli affari esterni</quote><note place="foot"><p><title>Discorso dei 23 di agosto 1848 al Circolo politico nazionale di Torino.</title> </p></note>.” Signori ministri e municipali, direte ancora che io vi calunnio? Potete negare che il Revel abbia avuto ed esercitato il governo effettivo, mentre il Casati e i suoi colleghi lo tenevano in apparenza? Ciò non risulta manifestamente dalla pubblica confessione del ministro e dalle ragioni allegate per discolparlo?</p>
<p>Ho detto che io venni aggiunto in cerimonia all'ufficio di creare la nuova amministrazione, essendo che le mie pratiche col Revel si ridussero ad alcuni colloqui senza effetto, di cui diedi fuori una breve esposizione<note place="foot"><p><bibl><title>Operette politiche</title>, t. II, p. 176, seq.</bibl>. Ivi però taccio una circostanza da me allora ignorata; cioè che un nuovo ordine del principe mi sostituisse Felice Merlo nell'ufficio d'intendere col conte di Revel la nuova amministrazione. Questa circostanza è tanto più credibile quanto che da un lato tenne dietro alla legazione occulta di questi due personaggi; dall'altro spiega e giustifica il contegno usato meco dal conte in questa faccenda.</p></note>. Non fui informato della mediazione soscritta, né richiesto del mio parere sull'elezione degli altri membri; e con qualche stupore intesi dal Pinelli ch'egli doveva essere uno di questi. Tutti i termini che si possono usare con un vecchio amico, io gli misi in opera per dissuaderlo di accettare. Gli esposi le ragioni già espresse al Revel intorno ai pessimi effetti che avrebbe sortiti la loro politica; e conchiusi con alcune considerazioni che mi toccavano personalmente. Non volesse rompere né intorbidare una tanta e sì antica amicizia. Io non intendeva far forza alle sue opinioni; ma il pregava solo d'indugio nel consentire alla profferta. Stesse a vedere per qualche tempo; e io mi affidava che ben tosto l'evidenza dei fatti l'avrebbe indotto a mutar parere. Usasse meco questa prima condiscendenza in contraccambio delle molte che io aveva avute verso di esso, rientrando in patria, andando a Milano e poi a Roma, rifiutando il portafoglio e poi accettandolo, e consentendo di essere deputato per compiacergli. Pensasse che io non sarei venuto a sua istanza in un paese che per l'assenza di molti anni mi riusciva quasi nuovo, benché mi fosse nativo, se avessi antiveduto di esservi solo e di averci per nemici politici i pochi a cui mi stringeva un'antica dimestichezza. Il che sarebbe accaduto s'egli consentiva a far parte di un governo, in cui io ravvisava la certa rovina d'Italia e che mi teneva in obbligo di combattere con ogni mio potere. Né la nostra divisione sarebbe stata solo dolorosa a noi, ma anco pregiudiziale alla causa comune, avvalorando lo scisma del parlamento e frapponendo maggiori ostacoli a quella riconciliazione che sedeva in cima de' miei pensieri. Non pure le amicizie private, ma eziandio le politiche non doversi troncar leggermente; e se non è mai lecito il far contro coscienza, ben si può e si dee talvolta differir di operare per non dividersi dal compagno.</p>
<p>Il Pinelli fu inesorabile, perché stimava <hi rend="italic">viltà il ritrarsi dal prestar mano alla cosa pubblica</hi><note place="foot"><p> ldquo;<quote>Egli mi scongiurava a non far parte del gabinetto: io gli risposi che la sua idea mi pareva impossibile a praticarsi; che in sì gravi momenti stimava viltà ritrarmi dal prestar mano alla cosa pubblica; e mi lasciò dicendomi che si sarebbe trovato nella necessità di combattermi</quote>.” (<bibl>Pinelli, <title>Alcuni schiarimenti</title>, ecc. p. 5.</bibl>) Il racconto che il Pinelli fa del colloquio passato seco è, a dir poco, gremito d'inesattezze; mi attribuisce ragioni insulse e ridicole; e conchiude che io <hi rend="italic">rispondeva</hi> alle sue <hi rend="italic">coll'impeto della fede (Ibid.)</hi>. Io ho narrato nel libretto dei <hi rend="italic">due programmi</hi> i ragionamenti che ebbi col Revel sullo stesso proposito; e quelli che corsero col Pinelli non ne furono che la ripetizione. Da essi il lettore può vedere che la mia <hi rend="italic">fede</hi> in politica non è altro che la ragione; e da ciò nasce che i fatti sogliono confermarla.</p></note>; come se in vece di esservi portato naturalmente, non si fosse ingerito con arte, abusando la mia fiducia. La vera ragione fu che avendo Urbano Rattazzi emulo suo nel foro di Casale e vincitore nel parlamento assaggiato il ministero, il ben della patria voleva che il Pinelli gli sottentrasse, e <hi rend="italic">prestasse mano alla cosa pubblica</hi> per peggiorarne le condizioni. Imperocché senza di lui il nuovo ministero avrebbe avuto probabilmente poca vita: si poteva rientrar nella buona via e ripigliare l'opera interrotta. D'altra parte l'immaginarsi che la mediazione fosse per sortire l'intento era tal follia, che non potea capire nei politici più comunali. La storia e la ragione insegnano che le mediazioni tornano a pro del più potente, e non provveggono alla giustizia, se non quando i litiganti hanno forze uguali, ovvero il litigio è di sì poco rilievo, che anche senza il compromesso l'accordo sarebbe facile. Imperocché al dì d'oggi tutte le deliberazioni si aggirano sull'interesse e il giusto non trionfa se non quando è spalleggiato dalle armi. Più non si trova in Europa alcuna autorità giuridica atta a proteggere i diritti del debole: solo Pio nono era in grado di tentare questo miracolo; ma egli sciupò l'occasione che non tornerà più. L'Austria adunque, essendo più forte del Piemonte, non sarebbe mai condiscesa a spropriarsi volontariamente di quelle province che suol chiamare il giardino dell'imperio, e che potrebbe ancor più acconciatamente chiamare il suo erario, poiché sono ricchissime ed ella adopera il possesso a spolparle senza misericordia per supplire alla penuria delle sue finanze. E in vero il diffalco era a lei di più danno che non l'aumento di profitto al Piemonte; perché, rispetto all'onore, maggior vergogna a lei tornava dal perdere un vecchio dominio che non all'avversario dal cedere un nuovo acquisto. E quanto all'utilità politica, il Piemonte tornando agli antichi confini manteneva l'esser suo: l'Austria, ristringendoli, ne scapitava e rinunziava il suo grado tra i potentati di Europa; tanto che per noi si trattava solo d'incremento e di forza, per l'Austria della vita e della salute. Parlo, secondo i principii del vecchio giure, non quelli del nuovo, che si fonda nella nazionalità dei popoli; conforme al quale le considerazioni dell'onorevole e dell'utile correvano al contrario. Ma questo giure novello non è contemplato dai governanti di oggidì, che si guidano tuttora colle tradizioni e convenzioni scritte; onde non poteva adoperarsi per antivedere gli effetti certi o probabili della mediazione. Il cedere spontaneamente si saria disdetto al governo più manso e infingardo del mondo; non che all'Austria tenace, longanime, inflessibile, odiatrice del nome italico e inorgoglita dalla vittoria. Né le potenze arbitre erano acconce a costringerla, sì pei termini del compromesso, sì per la paura di una guerra universale, sì per la gelosia di quel regno italico che le aveva indotte ad accollarsi la mediazione. Come dunque si potea sperare che fossero per ricorrere, non dico alla guerra, ma alle minacce, per sortire un effetto contrario a quello che si proponevano?</p>
<p>I ministri<note place="foot"><p>Dico i ministri, politicamente parlando, non moralmente; ché per questo secondo rispetto o la colpa non fu di tutti, o non fu pari, come vedremo. Usando termini generali per amore di brevità, prego chi legge a interpretare le mie parole secondo le clausole infrascritte.</p></note> non erano sì semplici da non veder queste cose, e da prestar fede all'efficacia della mediazione. O piuttosto ci credevano, ma in altro modo che non sonavano le parole; cioè in quanto ella dovea riuscire a render la guerra impossibile e seco il nuovo regno, anzi che a rifarlo: a sequestrare il Piemonte dal resto d'Italia, in vece d'indirizzarlo al bene comune; e a rimetterlo negli antichi termini, da qualche giunterella in fuori che non pericolasse l'onore e i privilegi dell'antica metropoli<note place="foot"><p>Come Piacenza o altro brandello dei ducati. Ma furono corbellati.</p></note>. Né si dica che io li calunnio, aggiudicando loro tali fini; ché ogni interpretazion più benigna viene esclusa dai fatti che vedremo fra poco. Ma se furono tristamente sagaci da questo canto, essi fecero segno dall'altro d'inettitudine e imprevidenza singolare; non avvisando che la mediazione vituperava il Piemonte e ammanniva gravi lutti al principato. Non può darsi in politica un atto più vile ed ignominioso che il compromettere in altri i supremi diritti della patria. Si può chiedere o accettare onorevolmente un terzo per mezzano nelle controversie di rilievo secondario; come intorno ai confini, a un traffico, a un risarcimento, a una successione. Ma domandate, non dico a Roma antica che ci dee parere una favola e che non può rispondere altrimenti che colla storia poco nota ai municipali; domandate alla Francia e all'Inghilterra moderna se assentirebbero a riconoscere per ammezzatore un potentato esterno ove altri contendesse la nazionalità e l'autonomia loro. Quanto a me io credo che stimerebbero infame chi proponesse di troncar la lite altrimenti che col ferro. Imperocché è indegno di viver libero chi conferisce altrui l'arbitrio di farlo schiavo. Né importa che il lodo non sia obbligatorio e che tu possa rigettarlo, se non ti piace; perché, se non altro, accettando il compromesso, ti mostri inchinevole a menomare o almeno porre in dubbio i diritti di momento sommo. E quando è mai accaduto che i popoli generosi si avviliscano al primo disastro senza sconfitta, preceduto da vittorie e nato non mica dai falli dell'esercito, ma da quelli del capitano? Era perciò prevedibile l'indegnazione dei generosi e la forza che presa ne avrebbero gl'immoderati. La mediazione dichiarava il principato inetto a salvar l'Italia, vituperava l'esercito piemontese, avviliva Carlo Alberto e abbassava il suo nome al piano di quelli di Leopoldo, di Pio e di Ferdinando. Equivaleva a una seconda e più ontosa disfatta delle nostre armi; e la dava vinta non solo ai Tedeschi, ma ai puritani; il capo dei quali avea promesso di non s'ingerire, finché l'Italia potea sperare dai principi il suo riscatto. E benché male attenesse la sua parola, tuttavia fin tanto che durava l'universale fiducia, egli non avea né credito, né séguito, né forze da tentare alcun che di notabile. Ma questo gli fu facile come tosto la causa italiana passò dalle armi alle pratiche, e dalle mani dei nostri soldati a quelle dei diplomatici esterni.</p>
<p>Accettando la mediazione anglofrancese il ministero dei 19 di agosto fu, se posso così esprimermi, lo spegnitoio delle idee generose che avevano dato le mosse al Risorgimento italiano e prodotto i suoi trionfi: lo sviò da' suoi principii assai più che non avea fatto il Balbo, ne mutò l'indirizzo, ne apparecchiò la ruina; e di monarchico e regolato che era prima, lo rese repubblicano e demagogico. Chi avrebbe mai indovinato qualche mese innanzi che l'opera dei puritani dovesse riuscire principalmente coll'aiuto del Pinelli e de' suoi compagni? Tanto è funesta l'incapacità accoppiata alla pertinacia e alla tracotanza. Imperocché alcuni di loro non hanno la scusa di aver peccato per semplice ignoranza, né di essersi addossato il grave incarico ripugnanti e richiesti dal principe. Anzi usarono arti poco onorate per ottenerlo, e peggiori per adoperarlo; e io prenunziai loro prima a voce e poi a stampa i mali che avvennero, e in particolare le perturbazioni di Toscana, di Genova, degli stati ecclesiastici<note place="foot"><p><bibl><title>Operette politiche</title>, t. II, p. 183, 184.</bibl></p></note>. Imperocché“<quote>la monarchia sequestrata dalle idee che la rendevano amabile e reverenda perderebbe ogni forza morale sugli animi e ogni riputazione: la peripezia più probabile dell'infelice dramma sarebbe la repubblica; la quale non potendo durare, le licenze demagogiche spianerebbero la via al dispotismo antico</quote><note place="foot"><p><bibl><title>Operette politiche</title>, p. 185.</bibl></p></note>.” Mostrai che la mediazione mandava a male le cose nostre e sciupava il destro opportuno di rimetterle in fiore.“<quote>Guai ai popoli che lasciano sfuggir l'occasione propizia di risorgere; ché per un giusto castigo della Providenza può darsi che l'opportunità non ritorni e che la trascuranza della comodità presente produca un eterno servaggio. Ora questa occasione desiderata invano per tanti secoli è giunta; e non venne meno per gli ultimi disastri. Voi stessi ora il riconoscete, poiché parlate di combattere, occorrendo, e di vincere<note place="foot"><p>Allusione al programma e alla protesta pubblica del ministero, onde parleremo fra poco.</p></note>; perché dunque volevate sciuparla e manometterla? Che se allora disperavate, perché porre tanto zelo, tanta premura, tanta sollecitudine, a far trionfare la vostra disperazione? Perché mettere tanta ressa a occupare la scranna ministeriale? Perché rimuoverne coloro che confidavano e che facevano più giusta stima degli uomini e dei tempi? Non pensaste alla malleveria tremenda che pesava sul vostro capo?... Chi ha sognato, miei signori, e chi ha dato nel segno? Chi si è mostro più oculato e sagace nel giudicare della ragion delle cose e nello scorgere le probabilità dell'avvenire? Chi ha avvertite le cause delle fresche calamità che piangiamo prima che gli effetti le rivelassero? Chi andò dicendo e ripetendo da quattro mesi che l'indugiare l'unione e quindi i rinforzi, lo sparpagliare la guerra, il predicare l'unità assoluta d'Italia, il dar libero campo alle sette di calunniare e d'insolentire, il sognar fantasmi di repubblica e via discorrendo, avrebbe posto in compromesso tutti i beni acquistati?</quote><note place="foot"><p> Veggasi il proemio della mia <title>Apologia</title> e i brevi discorsi stampati in vari fogli italiani. (<title>Postilla dell'operetta citata.</title>)</p></note>” “<quote>Mi avrete dunque per falso profeta se vi dico che la rinunzia dell'unione e dell'autonomia italica saria funesta alle nostre instituzioni? Che in vece di assicurare la tranquillità e la pace, porterebbe seco le sommosse e la guerra? E direte che io avvisando chi regge di questi pericoli, fo <hi rend="italic">un appello alle passioni del popolo</hi>? Come se concitasse le cupidigie della plebe chi parla alla ragione dei savi; o fosse un cattivo servigio reso ai popoli il suggerire i rimedi opportuni alla loro salvezza</quote><note place="foot"><p><bibl><title>Operette politiche</title>, t. II, p. 225, 226, 227.</bibl></p></note>.” Le mie parole furono dette ai sordi: venni spacciato per <quote rend="italic">sognatore esagitato da fantasia ardente e convenuto di stile ultrapoetico</quote><note place="foot"><p><title>Il Risorgimento</title>, — settembre 1848. Questo giornale però fu uno dei più moderati, e la colpa di alcuni de' suoi compilatori non si vuole accomunare a tutti. Fra coloro che ci scrivevano mi è caro di ricordare Michelangelo Castelli, come uno di quegli uomini che per la lealtà e la nobiltà dell'animo ottengono (cosa rarissima) la stima e l'affetto eziandio degli avversari.</p></note>; finché gli eventi di Toscana, di Roma, di Liguria, di Napoli e tutti i casi succeduti da tre anni chiarirono chi avesse i privilegi del sogno e quelli della vigilia.</p>
<p>Un errore capitale in politica, come in morale, ne produce mille; e il più deplorabile di quelli che commisero i ministri fu l'ingannare il parlamento e la nazione. A chiunque avea fior di senno parea almeno improbabile che un accordo da proporsi all'Austria vittoriosa fosse inteso in tali termini da spogliarla di tutti i dominii racquistati, e mantenere intatta l'indipendenza della penisola. Se questa persuasione allignava, il nuovo governo potea difficilmente tenersi in piedi; e quindi, per dare ad intendere il contrario, egli mandò fuori un programma in istile così avviluppato e gesuitico, che mostrava chiaro l'intenzione di patteggiar con due paure; onde, non che distruggere, confermò i sospetti già conceputi. Tuttavia a malgrado delle ambagi, vi si diceva formalmente che l'armistizio non potea <quote rend="italic">distruggere i fatti compiuti e che le potenti mediatrici conoscevano e rendevano omaggio all'autonomia delle nazioni</quote><note place="foot"><p><bibl><title>Programma del ministero Sostegno</title> (<title>Risorgimento</title>, 21 agosto 1848)</bibl>.</p></note>; parole, che non aveano senso, o miravano a far credere che sì l'union del Piemonte colla Lombardia e le province di Padova, Vicenza, Treviso, Rovigo, sì l'autonomia italiana sarebbero salve. E così infatti vennero interpretate dagli amici più caldi del governo<note place="foot"><p>“<quote>Il programma rivendica nei termini i più precisi, i più espliciti, l'<hi rend="italic">autonomia</hi>, la <hi rend="italic">nazionalità italiana</hi>, i <hi rend="italic">fatti compiuti</hi>, ossia l'<hi rend="sc">UNIONE</hi>; il programma non ammette che accordi <hi rend="italic">onorevoli, accettabili, durevoli</hi>; e se vengon negati, annuncia <hi rend="italic">la guerra e la guerra aiutata con esercito francese</hi>.— Ma questo è il programma scritto; altro è di gran lunga il programma orale.–Dove gl'indizi, ripeteremo, dove le prove di questa duplicità?</quote>” (<title>Il Risorgimento</title>, — settembre 1848.) Le prove e non gl'indizi oggi abbondano a ribocco; ma già sin d'allora la doppiezza risultava dall'impossibilità morale che le basi di una mediazione seriamente offerta all'Austria trionfante fossero tali da salvar l'unione e l'autonomia italica; se già non si supponeva che l'Inghilterra e la Francia avessero perduto affatto il cervello.</p></note> e dai ministri medesimi. I quali per bocca di Pierdionigi Pinelli assicuravano i deputati ai 19 di ottobre che“<quote>non credevano accettabile quella pace che non avesse per base il riconoscimento della nazionalità italiana; che non confermasse in tutta l'Italia quell'ordine di cose che dà voce alla nazione a costituire il suo diritto, le sue leggi, a regolare il suo governo, e che pone le armi nelle mani dei soli suoi cittadini; che non avesse costituito nella parte superiore dell'Italia uno stato forte e potente che ne guardasse i passi</quote>;” conchiudendo che “<quote>le clausole della mediazione portavano il riconoscimento della nazionalità italiana, ne assicuravano <hi rend="sc">L'AUTONOMIA</hi> e accrescevano le forze del guardiano delle Alpi</quote>,” cioè del Piemonte<note place="foot"><p><bibl><title>Il Risorgimento</title>, 24 ottobre 1848.</bibl></p></note>. Essi avevano inoltre dichiarato che se tali condizioni erano reiette, avrebbero ripigliata la guerra, che <hi rend="italic">dall'aiuto dei nostri potenti vicini</hi> sarebbe stata <hi rend="italic">di esito non dubbi</hi><note place="foot"><p><bibl><title>Programma del ministero Sostegno.</title> </bibl></p></note>; il che importava la risoluzione di far capo a tale aiuto. Ora se da un lato i ministri volevano accordi impossibili a ottenere dall'Austria e dall'altro lato erano acconci di ricorrere al braccio francese, perché mutar la politica dei precessori? Perché tanta ressa nel soppiantarli? Perché accettare la mediazione? Perché rinunziare il soccorso quando si era certo di averlo e riserbarlo per un tempo in cui sarebbe stato difficile o impossibile l'impetrarlo? Imperocché sciolto il governo francese dall'obbligo contratto e mutata in breve l'assemblea parigina, venivano meno i fondamenti della fiducia. Da queste e simili considerazioni io conchiusi che il vero scopo del ministero era di rendere impossibile l'unione e la guerra; giacché solo in tal modo si accordavano i suoi portamenti, che nell'altro presupposto erano inesplicabili e ripugnanti. Lo convenni pertanto con pubblico discorso<note place="foot"><p>Detto nel Circolo politico nazionale di Torino ai 23 di agosto 1848 (<bibl><title>Operette politiche</title>, t. II, p. 164–172</bibl>). I municipali mi apposero a colpa che io eleggessi la prefata adunanza, perché ci erano dei repubblicani. Certo sì; come anche tra i deputati. Era dunque vietato di favellar nella camera? Questa era chiusa: né ci era altro consesso pubblico che il detto circolo, in cui tutte le opinioni liberali aveano interpreti e patrocinatori. E ancorché fosse stato composto di soli repubblicani, io avrei creduto che le mie opinioni ben note, gli scritti, i portamenti, e per ultimo il mio stesso discorso dovessero salvarmi da ogni calunnia. E avrei temuto di offendere i municipali a stimarli capaci di scandalizzarsi per un fatto così innocente, e a metterli in ischiera coi <hi rend="italic">pusilli</hi> dell'evangelio. Vedi anche su questo proposito l'operetta dei <title>due programmi</title>, p. 59.</p></note> di seguire in fatti una politica contraria a quella che professava colle parole. Gli accusati si riscossero e <hi rend="italic">protestarono unanimi solennemente</hi>, dicendo che <quote rend="italic">gli atti soli del governo avevano a provare se egli rimaneva fedele alla promessa del programma a cui vincolava la sua politica</quote><note place="foot"><p><title>Protesta del ministero Sostegno</title> (<title>Il Risorgimento</title>, 26 agosto 1848).</p></note>; come se da un canto l'adempimento della promessa fosse possibile e dall'altro canto l'accettata mediazione e il tempo perduto non fossero un <hi rend="italic">atto</hi> dei ministri, bastevole a rendere irreparabili le nostre sciagure. Io replicai per iscritto alla subdola protesta<note place="foot"><p>Coll'opuscolo dei <title>due programmi</title>.</p></note>; mostrando che donde era nato il mostro di due governi, l'uno palese e l'altro occulto, usciva pure il portento di un governo di due programmi; e ragionevolmente; affinché il progresso della nuova amministrazione fosse conforme alla sua origine.</p>
<p>I clamori andarono al cielo: le invettive fioccarono; e si mise in opera ogni calunnia per chiarirmi calunniatore.“<quote>Si corruppe allora nel nostro paese non avvezzo alla libera discussione il pubblico giudizio. I dardi della calunnia avventati contro Gioberti capo dell'opposizione non hanno riscontro, eccetto con quelli, onde fu segno negli ultimi tempi del suo ministero</quote><note place="foot"><p><bibl>Carutti, <title>Rivista italiana</title>, giugno 1849, p. 740.</bibl></p></note>.” E pure la somma moderazione del mio discorso e del mio scritto, le forme gentili usate, le lodi che accompagnavano il biasimo, la cautela di salvar le intenzioni, la mostra cortese di credere alla bugiarda protesta, siccome non meritavano questo ricambio, così chiarivano dove fossero la verità e la buona ragione. A vedermi assalito furiosamente da una turba di fogliettisti inurbani, ignoranti, inesperti, presontuosi, insolentissimi, trattato da inetto o da ribaldo, e sprezzate, derise, schernite le mie previsioni sui mali ineffabili che minacciavano la mia povera patria, ebbi più volte a ricordarmi delle parole di Gasparo Gozzi in simile, ma men grave proposito<note place="foot"><p>“<quote>Di tutti i dispetti, il maggiore credo che sia quello di un uomo il quale venga censurato e caratato da coloro che non sanno né punto né poco. Egli che sa quante notti avrà vegliato, quanti giorni avrà sudato intorno alla sua professione, e non avrà forse avuti altri pensieri in capo fuorché quella, pensi ognuno la consolazione che dee avere quando cervellini nuovi che non hanno mai avuto dentro altro che passatempi, scherzi, burle e capricci, vogliono cattedraticamente giudicare dell'opera sua</quote>.” (<bibl><title>Opere</title>, Venezia, t. III, p. 83.</bibl>)</p></note>. Molti mesi passarono prima che l'arcano della mediazione cessasse, e si sapesse da tutti che le basi di questa non salvavano l'<hi rend="italic">autonomia</hi> e l'<hi rend="italic">indipendenza</hi> d'Italia, poiché non guarentivano quella delle province venete, anzi le assoggettavano a un arciduca austriaco sotto nome di viceré imperiale e all'obbligo di provvedere e tutelare la corte di Vienna coi loro danari e coi loro soldati: non tutelavano l'<hi rend="italic">unione</hi> poiché le separavano dalla Lombardia e dal Piemonte: non mantenevano i <hi rend="italic">fatti compiuti</hi>, perché riguardo a Rovigo, Treviso, Padova, Vicenza, si metteva in non cale la volontà espressa dei popoli e il decreto del parlamento<note place="foot"><p><bibl><title>Documenti e schiarimenti</title>, V.</bibl></p></note>. Le basi della mediazione ripugnavano dunque al programma; e accettandole i ministri sardi poteano tanto meno sperare di ottenere una modificazione favorevole, quanto che il governo austriaco avea fatto intendere che le proposte dei 4 di maggio (identiche sostanzialmente alle dette basi) poteano difficilmente accettarsi, variata la fortuna delle due parti<note place="foot"><p>La frase è sibillina, unendo la <hi rend="italic">possibilità</hi> alla <hi rend="italic">necessità</hi>; e io le do il senso più attenuativo e quindi più favorevole ai ministri. <title>Documenti e schiarimenti</title>, VI.</p></note>. Il dire poi, come alcuni facevano, che il decreto e plebiscito dell'unione riguardo ai Veneti non era un <hi rend="italic">fatto compiuto</hi>, perché una parte di essi non ci era inclusa, e che l'<hi rend="italic">autonomia</hi> e <hi rend="italic">indipendenza</hi> della Venezia in universale era salva, benché sottoposta all'imperatore, non che attenuare la colpa, l'accresceva, aggiungendo al vile abbandono e all'infinta l'arte ipocrita di giustificarla con cavilli da leguleio e con sofismi gesuitici.</p>
<p>Né qui ristettero le finzioni e le bugie ministeriali. Per quanto si cercasse di travisare e inorpellare il concetto di mediazione, essa facea mal suono al retto senso dei più; onde gli autori pensarono di scaricarsene, addossandola ai precessori. L'ufficio fu commesso, secondo il solito, a Pierdionigi Pinelli, che ai 26di ottobre lesse fra i deputati un dispaccio del primo di agosto, in cui Lorenzo Pareto pregava il gabinetto inglese de' suoi uffici amichevoli per impetrarci una pace che salvasse i nostri diritti. Camillo di Cavour avvalorò l'accusa; e il ministro Revel aggiunse la domanda della mediazione non poter essere opera sua, atteso che egli avea ricevuto l'ordine di rifare il consiglio ai 9 di agosto; e nei 15 l'offerta di quella giungeva in Piemonte.“<quote>Ora io domando, se tra il 9 ed il 15 corse tanto tempo da potere scrivere a Londra e ricevere la risposta</quote><note place="foot"><p><title>Il Risorgimento</title>, 28 ottobre 1848.</p></note>?” Il dispaccio del Pareto era stato scritto all'annunzio dei primi disastri, innanzi all'armistizio, quando temeasi una scorreria dell'oste vincitrice nel cuor del paese. Egli era naturale che si ricorresse ai potentati esterni per impedirlo, ottenere un poco d'indugio, e che si mostrasse desiderio di pace. Ma la pace che noi dicevamo di volere dovea salvare <hi rend="italic">i nostri diritti</hi><note place="foot"><p><bibl><hi rend="italic">Ibid.</hi>.</bibl></p></note>; e se l'impetrarla non era sperabile, potea però menzionarsene il desiderio per fare che l'Inghilterra gelosissima dell'equilibrio di Europa vietasse all'esercito imperiale d'irrompere nel Piemonte. Dunque i buoni uffici che noi imploravamo non consistevano nella mediazione; di cui il dispaccio non facea motto; come quello che parlava in termini generalissimi; e fu disteso, soscritto da un solo ministro; laddove la domanda di un compromesso di qualunque genere richiedeva il concorso di tutto il consiglio. Che più? L'idea della mediazione era così aliena dai nostri pensieri, che noi avevamo già fatte le prime entrature per ottenere il soccorso delle armi francesi, come risulta dal dispaccio medesimo. E questo soccorso fu chiesto espressamente alcuni giorni dopo quando tutto il consiglio si fu reso capace che il Piemonte non era più in grado di vincere colle sole sue forze. Niuno sapeva meglio questi particolari di Pierdionigi Pinelli, che moveva l'accusa; e il pubblico ne fu informato poco appresso da noi medesimi, che uscendo di carica dichiarammo “<quote>di aver chiesto il sussidio esterno di un esercito a giusti e onorevoli patti e sotto condizioni atte a mettere in salvo le nostre instituzioni contro i pericoli di una propaganda politica; di esserci rivolti per tal effetto alla Francia; e di avere perseverato nella domanda anche quando la diplomazia esterna ci ebbe sostituita l'idea della mediazione</quote><note place="foot"><p><bibl><title>Dichiarazione del ministero Casati</title> (<title>Risorgimento</title>, 19 agosto 1848)</bibl></p></note>.” Egli é dunque chiaro che il dispaccio del Pareto avea tanto da fare colla mediazione quanto il gennaio colle more; nessuna logica permettendo che s'interpreti una frase generica e accessoria in modo contrario alle intenzioni più espresse e a tutti gli atti di una amministrazione.</p>
<p>Né il tempo mancò ai nostri successori di far la domanda che ci attribuirono. A Ottavio di Revel risponde Felice Merlo; il quale dichiarava che la commissione di <hi rend="italic">consigliare il principe alla pace</hi> gli fu data dal luogotenente del regno ai 7 di agosto<note place="foot"><p><bibl><title>Documenti e schiarimenti</title>, IV</bibl>.</p></note>. Dunque ai sette il Revel e il Merlo aveano già in pronto il modo di ottenere la pace; cioè la mediazione, e se la speranza di questa causò la gita a Vigevano dei due ministri in erba, le potenze mediatrici già doveano esserne informate; onde la risposta poté giungere ai quindici. Né importa che la rinunzia del Casati e de' suoi colleghi precorresse di una settimana; perché se il Revel per amor della pace non si fece scrupolo di <hi rend="italic">rischiare il suo capo</hi>, soscrivendo di soppiatto la mediazione, mentre i ministri legali esercitavano ancora la carica; ben poté mettersi a minor pericolo, chiedendola condizionalmente prima che quelli si congedassero. Né perciò io voglio inferire che la richiesta da lui proceda; perché coloro che commisero a lui ed al Merlo di persuaderla al principe, poterono spedire a Londra e a Parigi per impetrarla. Né entro a cercare onde movesse originalmente la trama; come causa che poco importa; giacché i veri autori del partito sono coloro che indussero il re ad approvarlo e lo misero ad esecuzione. Ma parlando generalmente e senza alludere a nessuno in particolare, se il lettore si ricorda i modi usati meco dal Pinelli, i maneggi, i furori e i tumulti dei municipali; se si rammenta che c'erano due governi, che “il ministero scaduto era quasi ridotto all'impotenza, consumava gran parte del suo tempo ora a comandare senza essere ubbidito, ora a protestare contro gli ordini avversi che lui insciente e ripugnante si mandavano ad effetto; e che la diplomazia forestiera era più potente di chi reggeva lo stato, gli oratori oltramontani andavano e venivano dal campo senza pur farne motto al ministro che era sopra gli affari esterni;” se in fine raccoglie le altre cose dette innanzi; egli potrà conchiuderne che la setta avversa alla guerra e al soccorso francese, come prima ebbe sentore di questo, dovette pensare alla mediazione, di cui alcuni giornali avean già fatta parola; e che quindi non le mancò il tempo di proporla e di sollecitarla, usando a tal effetto l'inclinazione dei potentati forestieri e la consueta debolezza del principe.</p>
<p>Un altro aggravio onde premeva ai ministri di riscuotersi, era il ripudio del sussidio francese; avendo confessato che con tal ripiego <quote rend="italic">non era dubbio l'esito della guerra</quote><note place="foot"><p><bibl><title>Operette politiche</title>, t. II, p. 167.</bibl></p></note>. Laonde andarono spacciando che la speranza di ottenerlo era vana, essendo che la Francia medesima offriva la mediazione. Ma siccome nel loro programma aveano pur dichiarato di esser pronti a ripigliare la guerra coll'<hi rend="italic">aiuto dei nostri potenti vicini</hi>, egli è chiaro che se non mentivano, non disperavano d'impetrarlo. E se si affidavano di averlo per un tempo, in cui dovea riuscire molto difficile o forse impossibile, donde nasceva la presente disperazione, mentre la promessa era fresca e l'impegno non rivocato? Il generale Cavaignac ci soccorreva certo di mala voglia per le ragioni che abbiamo vedute; onde accolse cupidamente l'idea della mediazione, che lo proscioglieva da un obbligo dispiacevole. Ma egli è uomo onorando, e si era tolto ogni via al rifiuto quando interrogato da noi condizionalmente, ci aveva fatto rispondere che se <quote rend="italic">il governo piemontese persisteva a chiedere l'aiuto della Francia, l'onore la stringeva a concederlo</quote>; parole da me ricordate ai 20 di ottobre nella camera dei deputati. E ancorché avesse voluto recedere, non avrebbe potuto, perché l'assemblea francese s'era impegnata anch'essa e ci favoriva<note place="foot"><p>Da che sono di ritorno in Francia, avendo interrogato su questo proposito alcuni personagi che appartenevano al governo di allora, tutti unanimi mi risposero che se la Sardegna perseverava nella domanda del sussidio, era impossibile alla Francia il rifiutarlo. E certo chiunque legga gli atti pubblici di quel tempo non potrà sentire altrimenti. Fra i molti luoghi ne allegherò un solo, cioè le parole seguenti del signor Lamartine, applauditissime dall'assemblea. “<quote lang="fre">Dès les premiers jours, nous avons fait communiquer aux puissances italiennes la volonté ferme d'intervenir au premier appel qui nous serait fait, et par un acte conforme à cette déclaration, nous avons réuni à l'instant, au pied des Alpes, d'abord une armée de trente mille hommes, puis une armée qu'en peu de jours nous pouvons porter à soixante mille combattants, et elle y est encore</quote>.” (<title lang="fre">Séance de l'assemblée nationale du 23 mai 1848</title>.)</p></note>. Che doveano dunque fare i rettori del Piemonte, se fossero stati teneri del proprio decoro, desiderosi della salvezza d'Italia e pronti ad accettare il rinforzo francese? Doveano persistere nel domandarlo: ricordare l'obbligo contratto ai governanti della repubblica: metter su i giornali amici: fare un appello all'onor della Francia; e servirsi dell'assemblea constituente che ci era benevola per costringere il magistrato esecutivo all'osservanza della promessa. Solo quando ogni sforzo fosse riuscito inutile, esse poteano far buono l'altro partito. Ora, non che usare tali spedienti, Ottavio di Revel ebbe tanta fretta di promuovere e attuare la mediazione, che non sostenne di essere in carica; ma essendo ancora privato andò celatamente al campo per consigliare la pace, e fatto ministro di straforo soscrisse l'atto che scioglieva la Francia dal debito preso, mentre ancora erano in seggio i ministri che ne premevano l'adempimento; non curandosi di violare a tal effetto gli statuti e le usanze civili. Il che prova senza replica che i ministri aveano paura del soccorso, non che diffidassero di conseguirlo, e che fecero ogni loro potere per isventarlo e renderlo impossibile.</p>
<p>Da ciò anche si raccoglie quanto sia frivola un'altra scusa allegata dal Pinelli che senza la mediazione non si poteva <quote rend="italic">ottenere dall'Austria vittoriosa una tregua che ci desse campo a rifare le forze</quote><note place="foot"><p><bibl>Pinelli, <title>Alcuni schiarimenti</title>, ecc. p. 5.</bibl></p></note>. Ma se l'esercito era scorato per la sconfitta e disperso anzi che diminuito, il solo annunzio dell'aiuto di un popolo amico bastava a rianimarlo e ringagliardirlo, mediante la sicurezza e la gara che ne nascevano; cosicché le armi francesi venivano non pure ad accrescere, ma a migliorare le nostre. Né in ogni caso la mediazione era necessaria per aver la tregua opportuna; perché la vittoria era stata bensì del nemico, ma i danni erano comuni: le schiere austriache, distratte dalla guardia del paese ricovrato e fremente, avean poco vantaggio dalle subalpine; onde non meno di queste abbisognavano di riposo. E dato eziandio che volessero ripigliar subito la guerra, nol potevano altrimenti che mutando la difesa in offesa e invadendo il Piemonte; cosa che né la Francia né l'Inghilterra (anche senza la mediazione) erano acconce a permettere. Il che tanto è vero che l'Austria non osò irrompere né pure in sul primo impeto della vittoria e innanzi all'armistizio; quando era men vano il temerlo; onde Lorenzo Pareto, come vedemmo, ricorse all'Inglese per ripararvi. E quando più mesi dopo cessarono le speranze e furono, si può dir, tronche le pratiche della mediazione, non perciò l'Austria si mosse; tanto che la continuazion della tregua e la ripresa delle armi furono in facoltà del Piemonte. Dal Piemonte e non mica dall'Austria fu rotto l'armistizio; il quale poteva ancora, secondo l'usato stile, prolungarsi a nostra elezione. Se dunque l'armistizio durò nel quarantanove, senza l'appoggio della mediazione; sarebbe stato mantenuto senza di essa anche nel quarantotto, stante che il nemico non avea modo romperlo<note place="foot"><p><bibl><title>Operette politiche</title>, t. II, p. 187, 188.</bibl></p></note>. Finalmente tanto è lungi che l'indugio della mediazione abbia conferito a riassestare le cose nostre, che anzi fece l'effetto contrario; e acciocché non si dica che io calunnio, io torno al mio dilemma. O i ministri credevano all'efficacia della mediazione o non ci credevano. Nel secondo caso la mediazione non fu che un pretesto per evitare la guerra; e chi non vuole combattere non può esser sollecito di rifornire le schiere. Nel secondo caso, chi non vede che la fiducia conceputa, rimovendo lo stimolo della necessità, dovea nuocere all'apparecchio? Anche qui i fatti non ammettono istanza; essendo noto che i ministri dei 19 di agosto fecero assai poco per riordinar la milizia, almen prima che Alfonso della Marmora ne avesse il carico, e mentre questo era affidato a chi bramava una lega tedesca.</p>
<p>Ma se il solo pensiero della lega tedesca è un'infamia, la lega italiana avrebbe potuto medicare in parte i danni della mediazione; la quale accrescendo di numero e di forza la setta dei puritani (unico effetto positivo che ebbe) era d'uopo metterle un argine, fermando l'unione dei principi. Noi ne avevamo incominciate le pratiche, e i nostri successori si erano obbligati a proseguirle; dichiarando di voler“<quote>provocare <hi rend="sc">CON OGNI ALACRITÀ</hi> l'effettuazione della <hi rend="sc">LEGA</hi> doganale e <hi rend="sc">POLITICA</hi> degli stati italiani</quote><note place="foot"><p><title>Programma del ministero Sostegno</title>.</p></note>.” Ma anche su questo articolo essi avevano due programmi opposti, e il secreto prevaleva al pubblico; e quindi troncarono negoziati in vece di accelerarli e condurli a fine. Antonio Rosmini avea trovate in Roma <quote rend="italic">cortesi accoglienze e ottime disposizioni all'intento</quote>, di cui era interprete e promotore<note place="foot"><p>Parole del Rosmini in una lettera a me diretta e citata dal Farini (<bibl><title>Stato romano</title>, t. II, p. 368</bibl>).</p></note>. “<quote>Facile era a lui più che ad altra qualsivoglia persona il riuscire in corte romana ad intento, onde la chiesa e l'Italia, primi amori suoi, glorificarsi dovevano. Che se Roma, come sperar si poteva, fosse alla proposta del nuovo legato sardo inchinevole, bene poteva ripromettersi; perché Toscana, la quale aveva sempre favoreggiati somiglianti intendimenti, allora governata dal Capponi, vi s'infervorava; laonde non resterebbe che Napoli, a cui già la stessa Toscana mandava a perorare per la lega l'egregio senatore Griffoli, ed a cui l'autorità del papa potrebbe far sentire ragione di utilità, se non amore all'Italia</quote><note place="foot"><p><bibl>Farini, <hi rend="italic">Op. cit.</hi> t. II, p. 370.</bibl></p></note>.” Napoli infatti non poteva disdire al desiderio vivissimo di Toscana e di Roma, e all'impegno già preso da Gennaro Spinelli e da Carlo Troya.“<quote>Le speranze del Rosmini non andavano fallite, perché Pio nono quasi faceva in lui, ambasciatore sardo, un compromesso per Roma</quote><note place="foot"><p><bibl>Farini, <hi rend="italic">Op. cit.</hi> t. II, p. 370.</bibl></p></note>,” e gli commise di stendere i capitoli<note place="foot"><p>Il Farini li riferisce per disteso (<bibl><hi rend="italic">Op. cit.</hi> t. II, p. 370— 373</bibl>).</p></note>. Uno dei quali stabiliva che “<quote>la costituzione federale avrebbe per iscopo di organizzare un potere centrale esercitato da una dieta permanente in Roma,” <seg type="inciso">la quale</seg> “dichiarerebbe la guerra e la pace, e tanto pel caso di guerra quanto in tempo di pace ordinerebbe i contingenti de' singoli stati necessarii tanto all'esterna indipendenza quanto alla tranquillità interna</quote><note place="foot"><p><bibl>Farini, <hi rend="italic">Ibid.</hi> p. 372.</bibl></p></note>.” Questo solo articolo assicurava la libertà in tutta la penisola e ci dava vinta l'indipendenza, rivolgendo a pro di essa tutte le forze italiche, rimediando alla mollezza del governo toscano, vincendo la ritrosia di Napoli, e sciogliendo il pontefice da quegli scrupoli che lo ritraevano dal concorso immediato. Or che fecero i ministri sardi? Odasi il Farini.“<quote>Il ministero non gradì il disegno di confederazione compilato dal Rosmini e <hi rend="sc">SENZA PROPORNE UN ALTRO O CONTINUAR LE PRATICHE PER UNA FEDERAZIONE</hi>, volle intraprendere negoziati per una semplice lega, ossia per un'alleanza offensiva e difensiva del governo romano. Onde avvenne che Roma pigliasse ombra nuovamente del Piemonte e che il Rosmini rassegnasse l'ufficio suo, non già perché fosse mal soddisfatto come alcuni giornali dissero, della corte romana, ma anzi perché era mal soddisfatto de' pensieri del nuovo ministero piemontese</quote><note place="foot"><p><bibl><title>Stato romano</title>, t. II, p. 374.</bibl></p></note>.” Il che risulta da una lettera che il Rosmini mi scriveva in data dei 30 di ottobre, notificandomi che mandata a Torino la bozza dei capitoli, il ministro sopra gli affari esterni aveagli risposto che“<quote>il ministero maturamente considerata ogni cosa, non credeva tempo opportuno d'intavolare negoziati per una confederazione italiana</quote><note place="foot"><p>Il Farini riferisce per disteso la lettera (<bibl><hi rend="italic">Ibid.</hi> p. 374, 375, 376</bibl>).</p></note>.” Cotali parole non han d'uopo di chiosa; poiché se ne raccoglie che mentre i ministri si obbligavano in pubblico a <quote rend="italic">provocare con ogni alacrità l'effettuazione della lega politica degli stati italiani</quote>, decidevano in scereto, <quote rend="italic">considerata maturamente ogni cosa, non essere opportuno d'intavolare negoziati per una confederazione italiana</quote>. Né gli avvisi privati e amichevoli loro mancarono; ché io esortai più volte il Pinelli a sollecitare tali negoziati, accennandogli i danni certi che sarebbero nati dal trascurarli; e feci altrettanto ne' miei pubblici scritti<note place="foot"><p>Vedi <title>I due programmi</title>, ecc..</p></note>. Un'adunanza che si teneva in Torino così in favor della lega, come per promuovere l'autonomia italiana e l'unione coi Lombardoveneti<note place="foot"><p>L'adunanza a cui accenno è la società della confederazione italiana, che diede luogo al congresso federativo. Molti credono che io sia stato autore dell'una e dell'altro; il che è falso. Il pensiero della società venne ad alcuni Italiani di varie province, raccolti in Torino; i quali me ne offersero la presidenza. Benché io non sia molto capace dell'utilità e dell'efficacia di tali ragunate, accettai l'onore, perché il rifiuto potea farmi parer connivente al governo e poco propenso alla confederazione. Quando poi si parlò del congresso, io mi opposi e feci ogni opera per rimuoverne i miei colleghi; ma la proposta fu vinta dai più, e con grave danno; perché il congresso torinese destò l'idea della constituente toscana.</p></note>, porgea istanze e rimostranze rispettose al medesimo effetto<note place="foot"><p><title>Documenti e schiarimenti</title>, VII.</p></note>. I ministri davano buone parole a tutti; e mentre promettevano di stringere le pratiche della confederazione, ordinavano all'inviato di romperle.</p>
<p>Né giova il dire che alcuni dei capitoli proposti offendessero l'autonomia interna del Piemonte. Imperocché il terzo di essi statuiva che si“<quote>raccogliesse in Roma una rappresentanza dei tre stati confederati per discutere e stabilire la confederazione federale</quote><note place="foot"><p><bibl>Farini, <hi rend="italic">Op. cit.</hi> t. II, p. 372.</bibl></p></note>.” Dunque gli autori dei capitoli non gli aveano per fermi, né altro si proponevano che di dar materia alla discussione; e il Piemonte era libero di chiedere le modificazioni opportune e di recedere se non le otteneva. E ancorché, come avverte saviamente il Farini, <quote rend="italic">un congresso a Roma non avesse fatto opera buona</quote>, e che <quote rend="italic">si fosse sermonato</quote> senza conchiudere; tuttavia “<quote>era importantissimo il circondare il principato romano di deputati italiani, i quali mutassero la temperie cosmopolitica in mezzo a cui vive; importantissimo il favoreggiare la trasformazione delle sue attinenze colla costituzione italiana</quote><note place="foot"><p><bibl>Farini, <hi rend="italic">Op. cit.</hi> t. II, p. 96.</bibl></p></note>.” Ora i sapienti ministri, non che cogliere l'occasione propizia d'intavolare il congresso, non che <quote rend="italic">proporre un altro disegno e continuare le pratiche</quote>, le mozzarono incontanente, giudicando che <quote rend="italic">il tempo non era opportuno per i negoziati</quote><note place="foot"><p><bibl><hi rend="italic">Ibid.</hi> p. 374, 376.</bibl></p></note>. Ma il tempo in vece era opportunissimo: l'unione era non solo utile, ma necessaria; poiché agitavasi la causa dell'indipendenza, le forze piemontesi sole più non bastavano a operarla, i puritani sconvolgevano l'Italia centrale e preparavano la riscossa dei retrogradi; onde la lega era il solo modo di proteggere gli ordini costituzionali contro le sette opposte e assicurarne la durata. E quando mai si è veduto che trattandosi di accordi importantissimi fra due potentati, l'una delle parti rompa issofatto le pratiche, perché non può assentire a ogni proposta dell'altra? essendo cosa naturale che ciascuna pensi in sul primo principalmente a sé stessa. Ma in tal caso i ragionari si continuano, si propongono nuove clausule, si cercano temperamenti, si ricorre a una via di mezzo che soddisfaccia a tutti. Oltre che tanta era l'urgenza della lega per l'acquisto dell'indipendenza, il mantenimento degli statuti e la difesa dei principati, che se Roma ripugnava a mitigare prontamente i capitoli, si doveano accettare come provvisionali, riserbando con articolo apposito al fine della guerra la revisione di essi e l'ordinamento di un nuovo patto. Dunque l'autonomia del Piemonte non fu altro che uno dei soliti pretesti, con cui i ministri coprirono le loro bieche intenzioni. La vera causa o almeno la principale si è che la confederazione collegando tutte le forze italiane gli obbligava a rappiccare la guerra e toglieva loro ogni ordine di rifiutarla; e anche un semplice congresso in Roma, accendendo gli spiriti patrii, potea partorire il medesimo effetto.</p>
<p>Si dirà forse che i ministri attennero la loro parola, surrogando al Rosmini il Deferrari per conchiudere un'<quote rend="italic">alleanza offensiva e difensiva</quote><note place="foot"><p><bibl>Farini, <hi rend="italic">Op. cit.</hi> t. II, p. 376, 377.</bibl></p></note>. Ma essa non potea equivalere alla confederazione e dovea differirne sostanzialmente; ché altrimenti non saria stata introdotta in suo scambio. Ora un'alleanza diversa dalla confederazione non era in grado di fare gli stessi effetti e sortire l'intento che i savi ed i buoni desideravano. Antonio Rosmini ne avvertì <hi rend="italic">ripetutamente</hi> i ministri; provando loro“<quote>che il progetto di una tal lega non si sarebbe potuto accettare dai governi italiani, perché con esso l'Italia non veniva costituita in nazione, come si bramava, e quindi non sarebbe stata mai l'Italia che avrebbe dichiarata e fatta la guerra all'opportunità per la propria indipendenza; giacché l'Italia senza una vera confederazione non avrebbe avuta esistenza politica</quote><note place="foot"><p><hi rend="italic">Lettera dei 30 di ottobre 1848</hi> presso il Farini, <hi rend="italic">loc. cit.</hi> p. 376.</p></note>.” Oltre che una lega di tal fatta non agevolava il concorso di Roma alla guerra; essendo che il papa avea scrupolo di partecipare a una presa d'armi direttamente. Per ultimo un'alleanza diversa dalla confederazione, che non conferisse alla tutela dell'indipendenza e degli statuti e non si stendesse a tutti i principi nostrali, non era quella che il pubblico intendeva sotto il nome di <hi rend="italic">lega politica</hi> e che noi avevamo proposta; non era quella che i ministri aveano promessa fra gli <hi rend="italic">stati italici</hi>; tanto che essi interpretando in tal modo la parola, ingannavano il mondo coll'alchimia già usata intorno ai <hi rend="italic">fatti compiuti</hi>, all'<hi rend="italic">unione</hi>, all'<hi rend="italic">autonomia</hi> e <hi rend="italic">indipendenza</hi>, e ribadivano l'accusa dei due programmi. E si noti che usarono appunto la voce ambigua di <hi rend="italic">lega</hi>, che può significare sia una confederazione politica e nazionale, sia una semplice alleanza tra nazioni eziandio diverse, e che dai più veniva intesa nel primo modo e da essi nel secondo; quasi che l'adoperare vocaboli moltisensi per gabbare i semplici salvi la veracità e la dirittura di chi parla e di chi scrive.</p>
<p>Ma anche la povera scusa di aver voluto da senno un'alleanza o lega qualsivoglia col pontefice, vien loro tolta dai fatti seguenti. Quando giunse il nuovo oratore del Piemonte,“<quote>Pellegrino Rossi era al ministero in Roma. Ei voleva, come prima possibile fosse, venire a qualche conchiusione, e sperto qual era nei negoziati ed intento ad agevolarli per via di opportuni temperamenti, studiava forme che potessero esser grate a tutti gli stati italiani, e a Napoli stessa, cui faceva ogni sua possa per tirare alla concordia, alla comunione italiana</quote><note place="foot"><p><bibl>Farini, <hi rend="italic">Op. cit.</hi> p. 377.</bibl></p></note>;” compilando a tal effetto <hi rend="italic">con pieno consentimento del papa</hi> uno schizzo di convenzione<note place="foot"><p>Il Farini la rapporta, <bibl><hi rend="italic">Ibid.</hi> p. 377, 378.</bibl></p></note>. Nella quale parlavasi di tutelare i diritti degli stati indipendenti; e si stanziava che“<quote>gli affari della lega si sarebbero proposti e trattati in un congresso di plenipotenziari delegati da ciascuna parte contraente e preseduto dal papa</quote><note place="foot"><p><bibl><hi rend="italic">Ibid.</hi>.</bibl></p></note>.” Un congresso di questa sorte non vincolava in nessun modo il Piemonte e non ne metteva l'autonomia in pericolo; ondeché se per solo amore di questa il governo sardo avesse rigettati i capitoli del Rosmini, egli doveva accogliere con premura la proposta del Rossi. Potea dare ai suoi plenipotenziari il mandato che voleva; e qualunque fosse, un congresso in Roma di tutti i principi italiani avrebbe almeno indirettamente favorita l'impresa dell'indipendenza per le ragioni accennate di sopra; e una lega eziandio imperfetta sarebbe stata di qualche pro a salvar gli ordini costituzionali dell'Italia inferiore dall'imminente naufragio. Per la qual cosa da questo solo tratto messo a riscontro coi casi che avvennero indi a poco, si vede qual fosse la penetrativa del ministro romano e la cieca demenza dei subalpini. Ai quali “<quote>non andò ai versi la proposta; ed intanto in Piemonte si dava voce e si stampava che Roma era restia ad italiani accordi</quote><note place="foot"><p><bibl>Farini, <hi rend="italic">Op. cit.</hi> p. 378.</bibl></p></note>.” Così non paghi di tradire e precipitare la patria nelle ultime miserie, i rettori piemontesi calunniavano l'uomo insigne che faceva ogni opera per salvarlo.</p>
<p>L'indegna calunnia accese l'ira del Rossi, che fulminò ai 18 di settembre il governo di Torino con uno scritto<note place="foot"><p>Il Farini lo riporta distesamente (<bibl><hi rend="italic">Ibid.</hi> p. 379— 384</bibl>).</p></note>., da cui si raccoglie come quello mentre ostentava sensi nobili ed italici, sventasse la lega offertagli. “<quote>Gl'intoppi,” <seg type="inciso">grida il Rossi,</seg> “incontransi appunto là, dove ogni ragione volea che si trovasse facile consenso e cooperazione sincera. Ed è pur là (tanto sono i nostri tempi infelici) che odonsi acerbe parole accusanti il pontefice quasi più non volesse la lega, ch'egli primo immaginava e proponeva. E perché queste accuse? La risposta è semplice; ed è che il pontefice iniziatore della lega non ha ciecamente aderito alla proposta piemontese. Ora per chi ben legge a che tornava questa proposta? A questo: decretiamo la lega in genere: mandateci uomini, armi e danari; poi tostoché sia possibile, i plenipotenziari dei collegati si riuniranno in Roma per deliberare sulle leggi organiche della lega</quote><note place="foot"><p><bibl>Farini, <hi rend="italic">Op. cit.</hi> p. 379.</bibl></p></note>.” Ma a che fine chiedeva il Piemonte danari, armi e uomini? Certo per ripigliare la guerra. Un tal eccesso di zelo italico nato ad un tratto nei ministri della mediazione dee far trasecolare i lettori. Ma io discorro così: o essi credevano che il papa fosse per assentire o no. Nel primo caso, erano pazzi da catena; imperocché dopo le parole profferite da Pio nono ai 29 di aprile e nel primo di maggio, dopo l'uscita di Terenzio Mamiani e de' suoi colleghi dalla pubblica amministrazione, dopo insomma tutti gli andamenti del pontefice da più mesi, l'Italia e l'Europa sapevano che questi non avrebbe mai preso parte immediata alla guerra; e che il solo modo di adoperare a pro di essa le forze romane era quello di dare il loro disponimento a una dieta federativa. Oltre che il dire a uno stato, datemi danari, armi e uomini, senza specificarne l'uso con precisione, e l'imporgli i carichi di una lega senza che sia prima fermata e possa recargli qualche frutto, è un procedere così alieno da ogni pratica e consuetudine politica, che il papa dovette riderne, non che il suo ministro. Nel secondo caso, egli è chiaro che si voleva rendere la lega impossibile; ma farlo in guisa che la disdetta paresse venir da Roma e questa ne avesse l'odio e ne fosse mallevadrice; onde si ricorse al noto e grossolano artificio di chieder troppo per non ottener nulla.</p>
<p>Il ripiego curiale non poteva ingannare i periti e meno di tutti l'accortissimo ministro di Roma. Il quale proseguiva dicendo:“<quote>O il Piemonte vuol far da sé anche in diplomazia, e la lega, se può stipularsi subito in massima, non può ordinarsi per patti ed obblighi speciali e positivi che quando il mistero dei negoziati sarà svelato, e la pace conchiusa e sciolte le trattative; o il Piemonte intende negoziare qual collegato, e si affretti di aderire alla lega e di spedire a Roma i suoi plenipotenziari. Del che non sembra a dir vero gran fatto desideroso. Li manderà, si dice, <hi rend="italic">tosto che sia possibile</hi>. Confessiamo umilmente la pochezza del nostro ingegno: non ci è dato d'intendere <hi rend="italic">tosto che sia possibile</hi>. Ma che può mai impedire sei, otto, dieci persone (ne scelga cadauno stato quante vuole e come vuole) d'imbarcarsi a Genova e di sbarcare a Civitavecchia? Chi può impedirle di recarsi a Roma e qui deliberare sulle cose italiane? La Dio mercé, Roma può assicurare la vita, le sostanze, la libertà de' suoi ospiti. Quel <hi rend="italic">tosto che sia possibile</hi> è per noi un enigma, un indovinello, né vogliamo cercarne la chiave. Per noi <hi rend="sc">IL CONGRESSO ITALIANO IN ROMA È, NON DICIAMO COSA POSSIBILE, MA FACILE E AD UN TEMPO URGENTE E NECESSARIA</hi></quote><note place="foot"><p><bibl>Farini, <hi rend="italic">Op. cit.</hi> p. 383.</bibl></p></note>.” Già avevano i ministri dei 19 di agosto rifiutati i plenipotenziari per intendersela col Rosmini e col papa: ora tornano alla medesima ragia. Chi non vede che l'indugio nel secondo caso equivaleva al rifiuto nel primo? E donde poteva nascere, se non dall'avversione al congresso e alla lega? Se avessero in effetto desiderato l'uno e l'altra, in vece di far domande ridicole e non possibili ad ottenere, avrebbero spediti i plenipotenziari richiesti. Il che da un lato non gl'impegnava circa le condizioni della lega; e dall'altro avrebbe avuto il vantaggio inestimabile di stabilire un principio di dieta italica, dove i comuni interessi si sarebbero trattati dagli eletti delle varie province sotto la scorta di un uomo così esperto e autorevole come Pellegrino Rossi.</p>
<p>A leggere con che altezza d'animo egli sfolgora il sardo governo, questo mi dà l'immagine di un pulcino fra gli artigli di un'aquila. Se i ministri torinesi avessero avuto fior di senno, si sarebbero gloriati di condiscendere a un tant'uomo e d'inchinarsegli come a maestro. Ma l'ignoranza suol essere presontuosa e stolida; e il municipalismo è implacabile verso gl'ingegni privilegiati. Il Rossi avea la colpa non remissibile di antiporre l'Italia al Piemonte e di penetrare colla sua perspicacia il vero scopo della mediazione, la gretta cupidigia dei municipali subalpini, la loro ipocrisia politica, e le vere ragioni per cui abborrivano dai patti richiesti. “<quote>Nelle trattative,” <seg type="inciso">dic'egli,</seg> “che il Piemonte provocava capitolando a Milano, e accettando poscia la mediazione straniera, men difficile gli riuscirebbe forse ottenere alcuna parte dei vasti territori che ei desiderava. E l'Italia in mezzo alle sciagure, ove l'hanno tratta gli errori e le follie di tanti, proverebbe, vero è, alcun conforto nel vedere il regno piemontese alcun poco ingrandito</quote><note place="foot"><p><bibl><hi rend="italic">Ibid.</hi> p. 381.</bibl></p></note>.” Mal coglierebbe il pensiero dell'uomo sommo chi da queste parole lo argomentasse avverso all'unione politica dell'Italia settentrionale. Io lo vidi in Roma prima che fosse ministro e lo trovai concorde alla politica che io professava. Né certo potea porgere più solenne assenso all'atto di unione e al regno dell'alta Italia, che inviando il suo primogenito a combattere sotto l'insegna di Carlo Alberto. Ed egli mi mostrava le lettere che ne riceveva dal campo con tenerezza di affetto non meno patrio che paterno. Ma quanto era bramoso di quegli ordini che conferivano al bene di tutti, tanto ripugnava alle grette ambizioni di municipio; e sagacissimo com'era, ben vide che non si aspirava colla mediazione a costituire un presidio forte nell'Italia boreale, ma a beccarsi qualche iugero di terra sulla destra del Po; e che la cupidezza era rifiorita da viltà singolare e da codardia.“<quote>Il governo piemontese è savio: ei pensa alla pace, desidera la pace, negozia la pace; e a chi potesse dubitare della sincerità di questo suo desiderio additerebbe in prova <hi rend="sc">VENEZIA NON DIFESA DAI PIEMONTESI</hi></quote><note place="foot"><p><bibl>Farini, <hi rend="italic">Op. cit.</hi> p. 382.</bibl></p></note>.” E se, come uomo oculato, il Rossi non si affidava che dai complici della mediazione fosse per uscir nulla di buono e di onorevole, né come ministro di Pio nono poteva esprimere il desiderio di cacciare l'Austriaco; tuttavia l'idea della indipendenza italica trapela da tutto il suo ragionamento, e si vede che egli indirizzava il congresso e la lega all'alto fine di preparare per ogni occorrenza e stringere in un sol fascio tutte le forze patrie. “<quote>Pur pure, <hi rend="sc">OVE SI PENSI ALL'ITALIA PIÙ CHE AD ALTRO</hi>, più sano e sincero e patriotico consiglio sarebbe stringere prima saldamente la lega, e lasciare intanto agli stati collegandi agio di riformare solidamente gli eserciti</quote><note place="foot"><p><bibl><hi rend="italic">Ibid.</hi> p. 381.</bibl></p></note>.” Il progetto pontificio è piano e semplicissimo. Si può riassumere in brevi parole: <quote rend="italic">“Vi è lega politica fra le monarchie costituzionali e indipendenti italiane che aderiscono al patto: i plenipotenziari di cadauno stato indipendente si adunano sollecitamente a Roma in congresso preliminare per deliberare sui comuni interessi e porre i patti organici della lega</quote>. <hi rend="sc">COSA FATTA CAPO HA</hi>. Per questa via retta e piana si può aggiungere <hi rend="sc">LO SCOPO</hi>. Per tutt'altra non si può che dilungarsene. <hi rend="sc">L'ITALIA GIÀ VITTIMA DI TANTI ERRORI AVREBBE DA PIANGERNE UNO DI PIÙ</hi><note place="foot"><p><bibl>Farini, <hi rend="italic">Op. cit.</hi> p. 383, 384.</bibl></p></note>.” Voi lo faceste tal errore, signori ministri municipali, e come aveste la gloria di cominciare, così ben vi si addisse quella di compiere l'eccidio italico. Non lo dico io, ma lo grida un Pellegrino Rossi; le cui parole fatidiche tramanderanno ai posteri la vostra condanna scritta a caratteri indelebili dal più insigne politico dei nostri tempi.</p>
<p>E il magnanimo periva pochi giorni dopo, trafitto barbaramente dal ferro di un assassino. Quando egli dicea che <quote rend="italic">Roma può assicurare la vita de' suoi ospiti</quote><note place="foot"><p><bibl><hi rend="italic">Ibid.</hi> p. 383.</bibl></p></note>, niuno avria antiveduto che l'autore di queste parole sarebbe stato vittima egli stesso della pia e generosa fiducia. Ma forse egli ne aveva il confuso presentimento; perché all'indegnazione che avvampa nel prefato discorso si vede un uomo a cui tolta è di mano l'ultima ancora delle sue speranze. Egli si accorgeva mancargli quell'aura di fama popolare e di credito, che pur gli era necessaria a fornir l'impresa di assodare la libertà romana, corredarla di savie leggi e di buoni ordini amministrativi, e trasferire nei laici il maneggio delle cose civili. La lega disegnata, effettuandosi, gliela porgeva. Non si sarebbe trovato uomo che osasse levare le scellerate mani contro il fondatore dell'anfizionìa italica. L'idea nazionale dell'unione, dissipando le calunnie dei malevoli, gli sarebbe stata di egida, e il congresso romano di guardia e di patrocinio. Ma gli tolsero ogni presidio i ministri sardi, facendolo bersaglio all'odio dei fanatici e alle maledizioni del volgo colla stolta loro politica; la quale non solo costò la libertà, l'onore, il nome all'Italia, ma la vita al più illustre e al più nobile de' suoi figli.</p>
<p>Gli eventi non pure avverarono in breve, ma superarono tristi presagi ch'io aveva fatti. Mancata la speranza delle armi subalpine, i puritani presero ardire e acquistarono il rinforzo di molti valorosi, che prima gli avversavano; i quali, disperando ormai di vedere l'Italia redenta dal principato, si volsero alla repubblica. Il moto cominciò in Toscana, e allargossi da un lato a Roma, dall'altro a Genova, stata sino allora alienissima da tali romori; ma i ministri della mediazione in pochi giorni vi fecero quello che un suo fuoruscito tentava indarno da molti mesi. Poiché essi erano incorsi nel primo fallo di dare appiglio e materia ai tumulti pare che almeno dovessero usare ogni opera per attutarli. Mi ricordo che io ne feci motto e premura a Pierdionigi Pinelli in proposito dei bollori livornesi; il quale mi rispose, ridendo (riferisco letteralmente) che <hi rend="italic">quello era un fuoco di paglia</hi>. Altrettanto mi aveva detto in occasione dei movimenti eccitati in Genova dallo sfratto di Filippo Deboni. E se è vero (che non posso affermarlo) che scossi dai crescenti disordini e forse anche dalle mie parole, i ministri sardi offrissero poscia a Gino Capponi l'opera loro e che questi la rifiutasse; certo è pure che non usarono i mezzi opportuni a vincere la ripulsa. Né è punto da stupire che il Capponi ricusasse l'aiuto di chi aveva disdetta la lega e cedesse ai sospetti medesimi che annidarono in Pellegrino Rossi. Questi umori covavano da gran tempo in Toscana, come vedemmo; e furono maravigliosamente accresciuti dal modo strano e incredibile di procedere del Piemonte intorno alla confederazione; per cui divennero certezza i sospetti di mire cupe e ambiziose. Fra gli uffici egemonici: conforme abbiamo già avvertito, c'era quello del sostegno e dell'indirizzo degli altri stati; al che la lega porgeva ottimo strumento, perché col solo assentirla si dissipavano le gelosie e le ombre, si animavano i ministri di Firenze e di Roma a promuover la guerra, e sia con questa sia coll'unione, si dava loro il credito e il nome necessario per far testa agl'immoderati. Laddove col disdirla ostinatamente i ministri subalpini screditarono quei governi; e come furono causa che il Rossi perdesse la vita, così tolsero il seggio al Capponi; contro il quale Livorno non si sarebbe mossa, e anche movendosi non sarebbe prevalsa, se il Piemonte nol privava del morale rinforzo che il concorrere alla lega e alle armi gli avrebbe dato in tale occasione. Ma anche quando la folle politica cominciò a portare i suoi frutti, i ministri sardi non se ne mossero; cosicché dalla favilla uscì non solo l'incendio, ma la rovina: cadde il principato e poscia la libertà. Cedeva al fiotto nemico il Capponi co' suoi colleghi. Pellegrino Rossi spirava sulla soglia del parlamento, Pio nono fuggiva, Roma ecclesiastica si trasferiva in Gaeta, bandivasi una dieta fornita di mandato senza limiti, la demagogia prevaleva nel cuore della penisola; e i rettori torinesi dormivano tranquilli, come non si fosse trattato d'Italia, ma della Cina o della California.</p>
<p>Anzi essi scrivevano al legato sardo di Roma queste incredibili parole:“<quote>In ogni caso, qualunque sieno i governanti di Roma e gl'intendimenti loro, voi farete conoscere loro in modo ufficioso e di viva voce, come se esprimeste l'avviso vostro, che la politica del governo del re è di astenersi dal prendere parte alle discussioni che negli ordini temporali potessero agitarsi fra i popoli e i sovrani loro, e che noi ci facciamo coscienza di rispettare i diritti di tutti i governi, a condizione che rispettino i nostri</quote><note place="foot"><p><bibl>Ap. Farini, <title>Stato romano</title>, t. III, p. 139.</bibl></p></note>.” Dunque i popoli ecclesiastici sono diversi da quelli del Piemonte? Dunque il giure che corre fra gli uni e gli altri è quello che passa fra nazione e nazione? Dunque il Piemonte dee essere freddo e impassibile spettatore delle dissensioni che lacerano il cuore d'Italia come farebbe verso quelle che sorgessero in Francia, nella Svizzera o nella Germania? E ciò in tempo di fazioni e di rivoluzioni! Mentre si agita la guerra della comune indipendenza! Mentre il carico ne è affidato a esso Piemonte! Mentre le sette interne e i nemici forestieri cospirano a impedire la sua opera e a precipitare l'Italia in un pelago di nuovi mali maggiori degli antichi! E i poveri ministri discorrono come se si fosse nella pace a gola, e che le nate turbolenze non avessero alcun pericolo. Parlano dei maneggi presenti e futuri dei retrogradi e dei puritani, con quel rispetto che si userebbe verso gli atti del governo inglese. Non osano pure dar loro un consiglio, esprimere un desiderio, mostrare la necessità di non recar le cose più oltre e di comporre al più presto le differenze dei Romani col santo padre. Non preveggono che la fuga di questo e l'audacia dei faziosi mirano a mutare il governo; che la repubblica in Roma susciterà contro l'Italia le armi di mezza Europa; che metterà in fondo non solo l'indipendenza, ma la libertà della penisola; e che il Piemonte ridotto a stato di solitudine anzi di nimicizia col resto di quella, perderà l'arbitrio di sé stesso e la sicurezza. Queste verità così ovvie, così trite, così palpabili, che io aveva annunziate molti mesi prima, sfuggono ancora alla perspicacia di quei signori, quando i fatti cominciano a confermarle. E chiudendo gli occhi ai mali evidenti, trascurano i rimedi, mentre sarebbero agevoli; imperocché quanto a me tornò vano il tentarli in appresso, tanto saria stato facile ai ministri dei 19 di agosto l'applicarli efficacemente in quei principii, se non <hi rend="italic">si fossero astenuti dal prender parte alle discussioni</hi>. Non conosco esempio di un governo che abbia dato a sé stesso colle proprie parole una patente d'insufficienza così formale; che abbia dichiarato d'ignorare compitamente, non dirò l'egemonìa, la nazionalità, l'indipendenza d'Italia, ma i rudimenti più volgari della politica.</p>
<p>Una incapacità e oscitanza così maravigliosa avrebbe almeno dovuto scuotere il parlamento; imperocché se un'amministrazione savia e vigorosa fosse sottentrata prima che il male salisse al colmo, c'era ancora rimedio. Ma le due camere si erano impegnate a sostenere gli autori della mediazione, temevano la guerra sopra ogni cosa e chiudevano gli occhi ai maggiori pericoli. E mi duole di dover dire che Pierdionigi Pinelli e i suoi consorti ebbero l'obbligo che la loro infelice agonia si prolungasse specialmente a Camillo di Cavour , che a voce ed a stampa con ardore incredibile si travagliava a dar credito di perizia a uomini chiariti inettissimi; accusando gli opponenti e me in ispecie di ambizione, quando avrebbe dovuto lodarci di antiveggenza. Che io non fossi mosso da basse mire, ne avea già dato alcune<note place="foot"><p><bibl><title>Operette politiche</title>, t. II, p. 233, 234, 235.</bibl></p></note>, e ne porsi in appresso novelle prove, rifiutando gli onori e le cariche; ma confesso che io allora ambiva di salvare la patria che vedeva perire. Non credo che meriti biasimo chi vuol torre il timone al piloto inesperto per cansar l'imminente e comune naufragio. Se i ministri della mediazione mi avessero ceduto il luogo, mentre Gino Capponi reggeva la Toscana e Pellegrino Rossi era ancor vivo, si sarebbe immantinente conchiusa la lega, e la monarchia civile era posta in sicuro sull'Arno e sul Tevere. Laonde il Cavour puntellando i rovinatori d'Italia, si rendette partecipe egli stesso di tal rovina. Anche dopo l'orribil caso dei 15 di novembre, non era perduta ogni speranza; perché in quei principii Giuseppe Montanelli non avea ancora contratto impegni col nuovo governo di Roma e si poteva stringere una lega toscana; e sì in Roma che in Gaeta sarieno probabilmente riuscite le vie conciliative che un mese dopo, cresciuti i rancori e vincolato il pontefice da indegne trame, tornarono inutili; né sarebbe stato mestieri ricorrere a quegli estremi spedienti, che io volli adoperare più tardi, ma invano, non per mia colpa, ma per essermi venuta meno la parola del principe.</p>
<p>A mano a mano però che si andava scoprendo la dappocaggine del governo e che i mali peggioravano, diminuiva il favore o almeno s'intiepidiva. Le speranze della mediazione si eran dileguate eziandio nei più creduli: i tumulti di Genova trascorrevano a manifesta rivolta: gli opponenti crescevano nella camera e la parte contraria scemava; ridotta oramai a prevalere di nove o dieci voti, il che in tutti i parlamenti del mondo si reputa a disfavore. I più dei ministri volevano ritrarsi; ma il Pinelli resisteva; mostrandosi così ripugnante a deporre la carica com'era stato sollecito a procacciarsela con quei mezzi che abbiamo veduti. Per fare un ultimo tentativo e affidandosi nella mia eccessiva condiscendenza a suo riguardo, venne a chiedermi se il ministero dovea restare o congedarsi. Risposi che non avea consigli da dargli. Partì indispettito; e poco stante il re mi commise di eleggere i successori.</p> </div2>
<div2>
<head>CAPITOLO DECIMO<lb/>
CONTINUAZIONE DELLO STESSO ARGOMENTO</head>

<p>La rotta di Novara fece rivivere dopo tre mesi la parte municipale. Il dolore della subita e miracolosa sconfitta, la costernazione della capitale e delle province, la nuova rivolta di Genova, i sospetti di tradimento favorivano i desiderosi di ordini nuovi e minacciavano al Piemonte la stessa sorte di Toscana e di Roma. Come adunque io m'era prima congiunto ai democratici per salvare la nazionalità e autonomia italiana, così non indugiai di stringermi ai conservatori per difendere il principato e seco la libertà. Mi pareva che il puntuale avveramento delle mie previsioni e i tristi effetti della sua politica dovessero aver doma l'ostinazione del Pinelli e rendutolo più docile ai sani consigli. Vero è che in poco d'ora io cominciai a conoscere che egli non era mutato; imperocché quantunque venisse spesso a visitarmi, io non seppi che il principe aveva commesso a lui e al generale Delaunay di fare una nuova amministrazione, se non quando la cosa era conchiusa ed ei medesimo mi disse con gran sussiego che era ministro. L'elezione non potea essere più imprudente né più inopportuna a conciliar gli animi; e fu disapprovata dagli stessi municipali; essendo il Delaunay in concetto d'uomo poco favorevole alla libertà<note place="foot"><p>Siccome il generale Delaunay è morto, tanto più è debito della storia il difenderne l'onore e le intenzioni. Alcuni liberali di municipio per procacciarsi la lode di difendere lo statuto, accusarono il generale di aspirare a distruggerlo. Considerata maturamente la cosa, io credo l'accusa al tutto falsa. Il Delaunay era uomo pio e leale, e non che tramare la distruzione degli ordini stabiliti, ne desiderava il mantenimento; in prova di che potrei riferire una lunga conversazione passata seco mentre io era ministro. Sono bensì convinto che non conoscendo i tempi, né le instituzioni che loro convengono, e animato da vecchie preoccupazioni, egli bramasse di ristringere al possibile lo statuto, tirarlo ad aristocrazia anzi che a popolo, e contrabbilanciare la libertà coi Gesuiti.</p></note>, e il Pinelli odioso ai democratici, screditato presso i savi dall'anteriore sua amministrazione. Parve anche un po' strano che per rifare il governo si ricorresse a due uomini, l'uno dei quali non avea fatto nulla per la causa italiana, l'altro l'avea mandata a male coi più solenni spropositi. Ma per quanto la scelta dei nuovi ministri fosse cattiva, peggio ancora sarebbe stato il disfarla; perché l'Austriaco sulla Sesia, Genova tumultuante, Savoia fremente, Torino atterrita, non pativano indugio. La sera dei 28 di marzo venne da me il Pinelli addolorato e piangente, perché la camera l'aveva accolto cogli urli e coi fischi: non trovare compagni: tutti ritrarsi: mancargli lo spirito e la favella: voler lasciare il carico ricevuto dal principe. Era arte per indurmi a quello ch'io feci? o sincera espressione dell'animo suo? Stupii a vederlo così prostrato di cuore: cercai di consolarlo: gli feci coraggio; e mi proffersi a collega, ma senza portafoglio, per rimuovere colla mia presenza le incertezze di molti. Il lettore può immaginarsi quanto mi costasse l'esibizione; la quale fu accolta cupidamente, come quella che toglieva il ministero nascente e pericoloso di morire in fasce da un impaccio gravissimo. Né le mie speranze furon deluse, e il dì seguente senza alcuna fatica fu compiuto il consiglio. Giovanni Ruffini avendo in quel mezzo rinunziata la legazion di Parigi (di cui aveva adempiuti i carichi con pari lealtà e destrezza), mi si propose di sottentrargli per indurre la repubblica ad agevolarci, aiutandoci in qualche modo, una pace onorevole. Non mi parve vano l'intento; e benché dopo tutto l'accaduto avessi luogo di sospettare che l'ambasceria mirasse a un colorato esilio (e altrettanto credevano molti de' miei buoni amici) non giudicai di dovere per motivo personale, rifiutare un ufficio che potea darmi il modo di giovare alla patria, se le intenzioni dei commettenti rispondevano alle parole. E anche non l'avea discaro per fare un'ultima sperienza della sincerità e dell'amicizia di Pierdionigi Pinelli. Non apposi alcuna condizione; salvo che parendomi necessaria pel buon successo l'unità del consiglio e dell'indirizzo nei negoziati, il ministero e in particolare il Pinelli mi assicurarono in termini formali che trattandosi di sollecitare i buoni uffici eziandio dell'Inghilterra, io poteva, volendo, assumerne il carico; e che al postutto non si saria mosso nulla senza il mio consenso. Chiesi per iscritto i termini precisi delle mie facoltà e del mio mandato; e mi venne promesso iteratamente (come conveniva affrettar la partenza) che mi sarebbero senza indugio spediti a Parigi.</p>
<p>I ministri della repubblica mi accolsero con molta urbanità e si mostrarono sin da principio inclinati a sovvenirci. Dissi loro che il Piemonte era desideroso di pace e che credeva di poter chiederla onorevolmente, poiché gli altri principi italiani l'avevano lasciato solo nell'impresa della libertà comune; ma che la voleva equa e decorosa per sé e per tutta Italia. Non credesse l'Austria che per averci la fortuna detto male due volte, avessimo perduto il cuore e le forze, e fossimo disposti a far buona ogni pretensione dal canto suo. L'ultima sconfitta nata da un concorso di cause straordinarie, non da difetto d'uomini e di valore, avere intaccate le file austriache non men che le nostre: il forte di queste essere intatto: poche settimane bastare a raccoglierle e abilitarle a ricimentarsi. Che se l'essere abbandonati dagli altri sovrani della penisola non ci permetteva di ricombattere sui campi lombardi, non doversene però inferire che renderemmo le armi a chi ci assalisse. Vegga la Francia quanto le metta conto che l'Austria invada il Piemonte e rompa l'equilibrio di Europa. Ma se ciò avvenisse, noi saremmo pronti a riceverla e a fare una guerra lunga, accanita, mortale, più tosto che accondiscendere a patti vituperosi; e quei soldati cui molte cause contribuirono a scorare quando pugnavano per l'idea nazionale (di cui per difetto di civile educazione non tutti erano capaci), sarebbero invitti nel difendere le natìe province e quanto hanno di più caro al mondo. E il cuor ci dice che se anco nel primo caso mostrammo a principio di saper vincere; nel secondo sapremmo assicurarci i frutti della vittoria. Se l'Austria conosce i suoi veri interessi, dee anteporre un accordo onorevole per le due parti a nuovi cimenti, mentre ha la rivolta in casa propria e dee far fronte da ogni lato. Altrettanto dee piacere alla Francia e all'Europa, che non potranno quietare, se l'Italia è sconvolta; la quale non può recarsi in tranquillo, finché ha da temere l'infamia e la servitù. Unico modo di riordinarla è quello di ritirare il nostro Risorgimento verso i suoi principii, componendo con nodi indissolubili la libertà e la monarchia. Il Piemonte offrir l'opera sua a tal effetto: offrirla il nuovo re; ma come potranno moderar le sorti d'Italia, se son costretti a rimettere del proprio onore e a sequestrarsi da quelle idee magnanime, che sole dan credito e morale potenza ai governi sui popoli? La mediazione aver chiarito come le vie rimesse avviliscono i rettori, avvalorano i settari e spiacciono ai generosi. Ridotti a tali strette, non che essere in grado di pacificare altrui, non potremmo pur provvedere e mallevare la tranquillità propria. Pensi dunque la repubblica se le torna bene che anche gli stati sardi sieno esposti a quelle perturbazioni che travagliano l'altra penisola, in vece di essere acconci a procurare il buon assetto della medesima. Che se quest'ultimo partito è il solo che si confaccia alla dignità, alla sicurezza, alle massime conservatrici e alle benevole intenzioni della Francia, poter ella ridurre coll'autorità sua il nostro nemico a termini ragionevoli.</p>
<p>Io mi tenni su questi generali, perché non avevo le instruzioni promesse; le quali non vennero né allora né poscia, benché di continuo le sollecitassi. I ministri francesi mi risposero dopo breve intervallo che se il Piemonte era risoluto a stringere una pace onorevole, egli doveva proporne all'Austria per iscritto le condizioni fondamentali. Facesselo senza indugio; e la repubblica per avvalorare le domande e le pratiche, unirebbe le sue alle nostre armi. Un drappello francese occuperebbe Savoia o Nizza, giusta i termini di una convenzione precisa, per cui avremmo avute tutte le guarentigie dicevoli; e appoggiati a tal presidio, noi potremmo mantenere le nostre ragioni al cospetto del vincitore. Replicai che quando si accettasse l'offerta, né Savoia né Nizza mi parevano opportune; perché essendo contermine alla Francia e alcuni degli abitanti bramando di esserle incorporati, un presidio francese poteva dare appiglio ai faziosi, inquietudine al Piemonte, sospetto alle potenze. Ragioni somiglianti militavano rispetto a Genova, che poco appresso venne in proposito; atteso i casi e i lutti recenti, la concitazione degli animi, i moti della vicina Toscana, i maneggi delle sette eccessive. Queste considerazioni entrarono ai ministri; i quali conchiusero che se il Piemonte assentiva, essi lasciavano in suo arbitrio l'elezione del luogo, purché fosse conveniente all'effetto e non indegno alla maestà della Francia.</p>
<p>Io ragguagliai di mano in mano il consiglio sardo di queste esibizioni, senza interporvi il mio giudizio e confortandolo a ponderarle. Frattanto nacque caso, per cui esse divennero più importanti e opportune che prima non erano. La Toscana avea fatta una rivoluzione pacifica in favor del granduca e degli ordini costituzionali. Solo Livorno calcitrava, e benché il fiore dei cittadini bramasse di fare altrettanto, era impedito dall'audacia di pochi che riluttavano. L'occasione era propizia per incarnare il disegno poco prima fallito al Piemonte; e l'errore degli antichi ministri poteva essere emendato dai nuovi, se avessero avuto fior di senno e di consiglio. Bastava che la flotta o le schiere di Alfonso della Marmora che aveano sedati i moti di Genova, si accostassero colla insegna del principato civile per inclinar la bilancia dal lato di quelli che la favorivano. L'impresa era utile al granduca, ricuperandogli il trono e togliendogli la trista necessità di far capo ai forestieri; utile alla Toscana, a cui assicurava il mantenimento degli ordini liberi; utile a Livorno in particolare, preservandola dell'atroce macello, in cui il sangue degl'innocenti e dei generosi fu misto a quello dei traviati; utile a tutta Italia, togliendo ai Tedeschi ogni pretesto di allargarvisi, coll'occupare la più gentile delle sue province; utile in fine al Piemonte, che con questa fazione consacrava nobilmente il regno del nuovo principe, diminuiva l'onta di Novara, riassumeva l'indirizzo delle cose italiche, si autorizzava a proteggere le instituzioni libere nel cuore della penisola, si aggraduiva i governi italiani e i potentati esterni desiderosi oltre modo della pronta nostra pacificazione, provava col fatto alla Francia che offrendosi a lei conciliatore dei popoli italici, non faceva una vana promessa, ma avea animo e senno da eseguirla, e si assicurava in tal guisa una pace onorata e non gravosa coll'Austria. Alla quale quanto sarebbe in cuor suo spiaciuto l'atto animoso tanto le mancava ragione plausibile di dolersene: le conveniva anzi mostrarsene paga e per le sue attinenze col granduca e per la qualità, il fine, gli effetti della spedizione. Né era da temere che i Livornesi contrastassero a noi, come poi fecero all'Austria; poiché i più di quelli che si opposero gagliardamente allo straniero apportatore di servaggio, non avrebbero fatto mal viso a una bandiera fraterna mallevadrice di libertà<note place="foot"><p>Queste asserzioni non sono gratuite. Che tal fosse la disposizione dei Livornesi in quei giorni, risulta dai fatti raccontati nei fogli pubblici.</p></note>. E ad espugnare i pochi indocili bastava la parte più numerosa, a cui avrebbe infuso vigore e spiriti il solo accostarsi dei nostri militi; i quali venivano a vincere quasi senza cavare il ferro dalla vagina. L'impresa era pertanto così facile come sicura, e altro non richiedeva che pronta risoluzione e celere esecuzione.</p>
<p>Ma ciò che più rileva si è che la pacificazione di Livorno compieva il soccorso francese e questo quella aiutava. I due partiti si avvaloravano e si perfezionavano a vicenda; e se ciascuno di essi pigliato alla spartita, avea qualche apparenza di difficoltà e di pericolo, ella si dileguava, mediante il loro accoppiamento. Poteva spiacere ad alcuni il mettersi i Francesi in casa, mentre già avevamo i Tedeschi; quasi che fossimo ridotti all'ultimo grado d'impotenza e di nullità. Che se questa ragione non iscusa i ministri, che poco appresso condiscesero a una vergogna maggiore, consegnando al nemico la prima fortezza del regno; si capisce ch'ella avesse forza negli uomini teneri del patrio onore. Ma ecco che mostrandoci solleciti eziandio dell'altra Italia e operando in Livorno il ristauro costituzionale, venivamo a dar prova di non essere infingarditi e prostrati dalla sventura; ed era naturale che mentre una parte dei nostri soldati accorreva a chiudere la Toscana ai Tedeschi accampati sulla Sesia, un popolo amico ne guardasse il cuor del Piemonte. Similmente il provvedere ai fatti d'altri mentre avevamo l'Austriaco a proda, potea sembrare imprudenza; e benché per le sue condizioni e le gelosie esterne un'irruzione fosse poco probabile dopo il primo empito della vittoria, tuttavia i più cauti poteano aprir l'animo a un timore, che svaniva affatto, presidiando i Francesi le nostre mura. E si avverta che avendo io chiesto ai ministri della repubblica quale sarebbe il loro contegno, se a mal grado del presidio l'Austria tentasse la nostra metropoli; mi risposero che in tal presupposto l'Austria diventando assalitrice, e mutandosi le condizioni reciproche, la Francia non piglierebbe consiglio che dal proprio onore. Per ultimo, chi non vede che il rappaciare Toscana era ancora più agevole quando si vedesse che il Piemonte non operava da sé, ma d'accordo col governo francese, e seco se l'intendeva a rimettere gli ordini costituzionali in Italia? E che questa sola persuasione avrebbe appianati i contrasti senza forse trar la spada del fodero?</p>
<p>Piacque il mio pensiero ai ministri della repubblica, che non pur l'approvarono, ma promisero di favorirlo. Non così i ministri sardi; i quali rifiutarono l'un partito e l'altro. Gioverà il riandar brevemente i motivi o dirò meglio i pretesti della ricusa.— Era viltà il metterci in casa i Francesi, mentre già avevamo i Tedeschi<note place="foot"><p><title>Documenti e schiarimenti</title>, VIII.</p></note>.— Ma gli uni erano amici, gli altri nemici; e chi ha mai inteso dire che un aiuto amico torni ad onta e non anzi ad onore, specialmente quando viene da un popolo illustre? Certo era meglio il fare da noi, come fecero i Romani sconfitti sul Ticino, sulla Trebbia, sul Trasimeno, a Canne e con un Annibale vittorioso alle porte della città. Ma i Romani non vollero udir parola di pace, e noi la chiedevamo all'Austria tremando e supplicando. Io non so come i ministri sardi intendano il decoro e la dignità del Piemonte. Era forse decoro il rigettare l'offerta della Francia e stringere col nemico una pace grave e vituperosa? — Il dare agli uni la seconda fortezza del regno, mentre gli altri tenevano la prima, era cosa poco onorevole<note place="foot"><p><bibl><hi rend="italic">Ibid.</hi>.</bibl></p></note>. — Ma se si fosse accettata senza il menomo indugio la prima proposta, si sarebbe cansata l'occupazione di Alessandria<note place="foot"><p><bibl><title>Operette politiche</title>, t. II, p. 370, 371, 372.</bibl></p></note>. Né la Francia instette su Genova, ma si appagava di un altro forte più presso a Torino. A ogni modo la pacificazione di Livorno chiariva ognuno che non per codardia o impotenza, ma per vacare al comun bene d'Italia si accoglieva il presidio forestiero. — Il nostro erario era esausto e non potea sostener l'aggravio di una guarnigione francese<note place="foot"><p><title>Documenti e schiarimenti</title>, VIII.</p></note>.— Ma se in vece di contare all'Austria settantacinque milioni, l'indennità si riduceva a cinquanta o in quel torno (com'era facile, se il sussidio si accettava), lo sparagno avanzava la spesa. E si manteneva illibato l'onore, che val più della moneta. Né la Francia ignorava la nostra penuria; e da cenni ulteriori potei conchiudere che non intendea di gravarci. In quelle prime pratiche e mentre non sapea se la proposta sarebbe accettata, io avea stimato inopportuno e disdicevole il parlar di danari; ma se l'inopia era l'ostacolo principale, perché i ministri sardi non mi commisero di esplorare su questo capo la volontà della repubblica? Perché rigettarono subito un'offerta di tanto rilievo col solo fondamento di una conghiettura improbabile?</p>
<p>L'offerta del governo francese non era leale: installato in Piemonte, avrebbe favorito più l'Austria che noi<note place="foot"><p>Questa ragione non mi fu specificata nei dispacci, ma nelle lettere familiari.</p></note>. — Né la probità personale di quei ministri francesi che più efficacemente facevano la profferta, né l'onore e l'utile della Francia lo permettevano. Alla conservatrice importava non mica di avvilire il Piemonte, ma anzi di accrescerne l'autorità salutare in Italia. Né perciò ella sarebbe venuta a rotta coll'Austria; la quale da un lato era in tali condizioni che la necessitavano a cedere e antiporre il minor bene, ma certo e presente, al maggior bene incerto e futuro; e dall'alto lato ella potea senza scapito dell'onore usar verso la Francia quella condiscendenza che si recava a onta di fare verso il piccolo e vinto Piemonte non aiutato da potenza più ragguardevole. Se intenzioni bieche fossero covate nell'animo dei rettori francesi, avrebbero essi caldeggiata l'impresa di Livorno? La quale mantenendo lo statuto e serrando agli stranieri la via in Toscana, non poteva piacere all'Austria, e costringeva la Francia a sostenerci, essendo cosa troppo enorme che una potenza amica ci tradisse in ricompensa del merito acquistato, provvedendo alla quiete d'Italia. Vi sono certi rispetti che stringono eziandio i governi avvezzi a far poco caso del giusto e dell'onesto. Né si alleghi l'impresa di Roma che poscia ebbe luogo. Il caso era troppo diverso: la repubblica romana non era una potenza conservatrice: avea per capo un uomo infesto a tutti i governi stabiliti, e per avversario il pastore supremo della chiesa: non avea chiesto l'aiuto di Francia, la quale non era stretta prima della spedizione con impegno di sorta. Brutto fu non di meno il procedere usato verso Roma, ma si capisce: bruttissimo sarebbe stato un simile contegno verso il Piemonte e affatto inesplicabile. Che paragone potea farsi tra il Mazzini e l'erede di Carlo Alberto? Tra un principe civile e un capoparte? Tra un regno che desiderava posar la penisola e una repubblica che la teneva in agitazione? Il Piemonte chiedeva aiuto: la Francia gli offriva spontaneamente un presidio armato: era disposta a fermarne con iscritta autentica le condizioni, lo scopo, le guarentigie. Com'era possibile il temere un ignobil tranello? Né l'assemblea costituente, favorevole alla nostra causa, avrebbe patito al menomo nostro richiamo tanta perfidia. Non avrebbe pur consentito a quella che poscia si usò verso Roma; il che tanto è vero che la spedizione non fu sviata dal suo onesto proposito se non quando un nuovo consesso animato da sensi diversi sottentrò al primo<note place="foot"><p>Lesseps, <hi rend="italic">Opp. sup. cit.</hi>.</p></note>. Ora l'aiuto al Piemonte non correva questo pericolo, precedendo di alcuni mesi il suo scioglimento. Né osta che intorno alla fazione romana l'assemblea costituente sia stata delusa sull'intenzione secreta degli autori; imperocché l'adempimento delle loro promesse (cioè la conservazione degli ordini costituzionali) dipendeva dai negoziati futuri; laddove nel caso del Piemonte trattavasi di cosa presente, cioè di avvalorare i preamboli di pace che i ministri sardi avrebbero di accordo colla Francia esibiti all'imperatore.</p>
<p>Non meno vane e frivole erano le ragioni addotte contro l'altro disegno. Dicevasi non potersi sprovvedere il Piemonte al cospetto dell'Austria vittoriosa<note place="foot"><p><title>Documenti e schiarimenti</title>, IX.</p></note>; come se molte forze si richiedessero alla mossa, e l'Austria fosse per fare una sorpresa, e potesse tentarla contro chi rimetteva un principe suo attenente, e la guarnigione francese non ovviasse a ogni pericolo, e i ministri della repubblica da me richiesti non si fossero impegnati a provvederci efficacemente. — Ma non avevamo la licenza del granduca<note place="foot"><p><title>Documenti e schiarimenti</title>, IX.</p></note>.— Quando un principe fugge e lascia lo stato in balìa de' tumultuanti, se da questi ricevi molestia ed ingiuria, non sei obbligato di ricorrere a quello per difesa e per rappresaglia. L'insulto fatto al nostro console e l'apostolato repubblicano dei Livornesi, onde furono promossi i tumulti di Genova, sarebbero bastati a legittimar l'intervento<note place="foot"><p><bibl><hi rend="italic">Ibid.</hi> VIII.</bibl></p></note>. Tanto più che questo giovava a Leopoldo non meno che a noi, mirando a ristabilirlo. Forse è d'uopo chiedere licenza al patrone per salvare una casa dalle fiamme che la divorano? Né il granduca era più sovrano di fatto, ed esulava captivo anzi che libero in grembo a una potenza nemica all'Italia. Non si dovea già operare senza sua saputa; ma nell'atto di muovere, notificargli le ragioni, lo scopo, i termini della spedizione, impegnandogli la propria parola nel modo più solenne per rimuovere ogni diffidenza. Il tempo stringeva: la necessità è legge suprema e dispensa dalle regole ordinarie. Ora qual necessità più urgente di quella che nasceva dal debito di salvare al possibile la nazionalità e l'indipendenza italiana, e d'impedire che il nemico alloggiato sul Po avesse ragione o pretesto di porre stanza anche sull'Arno? Per ultimo l'interesse della nazionalità comune sovrastando alla politica speciale dei vari stati, come i diritti naturali ai positivi, l'intervento era legittimo eziandio senza mandato; giacché l'atto non correva da dominio a dominio, ma da una provincia all'altra della patria italiana.</p>
<p>Io non ebbi né anche agio di esporre ai ministri torinesi e svolgere per minuto tutte queste considerazioni; perché la prima risposta che venne dopo alcuni giorni alla proposta generica conteneva un rifiuto così preciso, che mi tolse ogni modo di replicare. Non che autorizzarmi a continuar le pratiche col governo francese, esporgli le difficoltà, intendere le sue risposte, essi non vollero né meno proseguir meco la discussione. E più fermo ancora e risoluto che il presidente del consiglio fu Pierdionigi Pinelli, a cui ne scrisse ripetutamente in particolare; non come a ministro, ma come ad amico; esortandolo e scongiurandolo a non precipitare le risoluzioni, e non addossarsi il carico formidabile di spegnere l'ultimo raggio di speranza che rimaneva all'Italia. Ma perché, dirà taluno, chiedere l'aiuto di Francia se impetrato, si rifiutava? Bisogna distinguere aiuto da aiuto. Il Delaunay era acconcio a far buono il presidio francese in caso di necessità estrema; specificando però che intendeva sotto questo nome non mica le strette presenti, ma <quote rend="italic">una nuova sconfitta come quella di Novara</quote><note place="foot"><p>In un dispaccio posteriore, del quale non ho serbato copia.</p></note>. Ora siccome si voleva assolutamente la pace, e che senza guerra non si dà sconfitta, egli è chiaro che differendo il presidio alle calende greche, si usava una formola ingegnosa per rifiutarlo. Quanto al presente, il generale non dispregiava né anco ogni aiuto; ma solo chiedeva che l'esercito delle Alpi piantato a poca distanza dalla Savoia le si accostasse ai confini<note place="foot"><p><title>Documenti e schiarimenti</title>,VIII.</p></note>. Bastare questa mossa strategica a rimuovere ogni difficoltà e costringere il nemico a ragionevoli accordi. Quando fu acchetato il riso involontario che la domanda suscitò nel ministro francese, egli mi rispose che del muovere l'esercito per entrare effettivamente in Savoia o Nizza non accadeva discorrere, avendo il Piemonte negato di consentirlo. Rispetto all'avvicinarsi senza proceder oltre, esser questa una dimostrazione e minaccia priva di effetto, che non si confaceva all'onor della Francia; né una mostra vana e ridicola avrebbe ammollita la durezza dell'Austria e migliorate le condizioni del Piemonte.</p>
<p>Per quanto fosse grande la semplicità politica del Delaunay e del Pinelli, niuno vorrà immaginare ch'egli credessero all'efficacia del detto mezzo o alla bontà degli argomenti, con cui gli altri partiti si ributtavano. La vera ragione essi non la dissero, ma è facile a capire. Si rifiutò dai ministri dei 29 di marzo la mediazione armata per la stessa causa che indusse i ministri dei 19 di agosto a scartare il soccorso delle armi francesi colla mediazione inerme; cioè pel timore della troppa efficacia di tali spedienti anzi che della insufficienza loro. Una pace ignobile non pesava al consiglio sardo; anzi forse eragli cara, in quanto indebolendo moralmente il Piemonte, gli toglieva il modo di riassumere la causa italiana non solo per allora, ma anco per l'avvenire. Veramente si sarebbe voluto pagar poco, perché i danari importano più della fama; tuttavia meglio era sviscerarsi da questo lato, che entrare in una via piena di rischi. L'intervento a Livorno ristorava l'egemonìa subalpina che i ministri consideravano come un male anzi che come un bene; e avrebbe a poco andare rimesso in campo il disegno della lega che i signori dei 19 di agosto si erano studiati di seppellire con tanta cura. La guernigione francese portava seco qualche lontana possibilità di guerra; oltre che veniva a troncare le speranze di una lega austriaca, tanto cara ai municipali. Perciò non solo i due rifiuti vennero dettati dagli stessi motivi, ma fatti colla medesima fretta, senza ponderare e discutere la deliberazione; e come il Revel non attese che i ministri anteriori lasciassero il grado per soscrivere la mediazione; così il Delaunay e i suoi compagni non sostennero pure di udire i particolari e pesar le ragioni dell'altro partito per distornarlo. Il qual procedere sarebbe incomprensibile, se chi lo prese non avesse deciso a priori di ripudiare ogni aiuto delle armi francesi, e se l'odio di queste non fosse stato comune ai due principali ministri. Il Delaunay non le amava, perché liberali; essendo tenero dei Gesuiti: i cui creati volle introdurre nella legazion parigina; e io ebbi a durare gran fatica per ovviarvi. Il Pinelli tiene il broncio ai Padri e ai Francesi ugualmente, e non vuole altra alleanza che l'austrorussa. A queste ragioni particolari si aggiugneva la general ripugnanza ai partiti animosi, alle pronte e gagliarde risoluzioni. Difetto non volontario, ma che non iscusa gli uomini deboli i quali nei tempi forti si addossano un peso superiore ai loro omeri. E veramente se il governo sardo si fosse appigliato alla politica che io suggeriva, gli era d'uopo usare un vigore e un'attività grande; non tanto per le cose già dette, quanto per una che mi resta a dire.</p>
<p>Prima di partire alla volta di Parigi io avevo ricordato ai ministri sardi la domanda fatta dal papa a diversi principi per essere riposto in seggio; e inferitone che succedendo la cosa, il Piemonte non poteva essere lasciato indietro, come stato cattolico, senza ingiuria propria; come stato italico, senza offesa della nazionalità comune; come stato libero, senza rischio per la libertà romana, la cui conservazione a niuno doveva essere così a cuore come ai popoli e ai governi della penisola. Checché ne pensassero in cuor loro, i miei colleghi mi consentirono di fare istanza in tal proposito ai rettori della repubblica<note place="foot"><p>La storia dei negoziati stampata per ordine del governo contiene un'inesattezza a questo proposito, dicendovisi che io parlai ai ministri francesi della <quote rend="italic">pacificazione di Toscana e di Roma</quote>, come di una <quote rend="italic">opinione mia personale</quote> (<bibl><title lang="fre">Histoire des négociations qui ont précédé le traité de paix conclu le 6 août entre le roi de Sardaigne et l'empereur d'Autriche</title>, Turin, 1849, p. 42, 43, 44</bibl>). L'autore ha confuso la proposta rispetto a Roma con quella che riguardava Livorno. Rispetto alla prima io era stato autorizzato verbalmente dal consiglio sardo a conferirne col francese.</p></note>; i quali lodarono il desiderio del Piemonte senza troppo sperare che si potesse adempiere, atteso i sospetti del papa prodotti dall'iterato rifiuto della lega e accresciuti dalle influenze di Gaeta. La pacificazione di Livorno rimovea questo impedimento, attestando lo zelo del governo sardo per la quiete d'Italia e pel principato; e porgendogli il modo di rappiccare le pratiche federative, più atte di ogni altro mezzo a tranquillare il trepido animo del pontefice. Rifiutare ostinatamente il concorso di un principe italiano e cattolico che avesse date tali prove e guarentigie di sé, non era cosa che potesse farsi da Roma sotto onesto colore; e il favore che avremmo avuto nell'opinione universale dei potentati, ci abilitava a parlare con quel tuono e usar quelle istanze che sforzano al consenso eziandio i poco volonterosi. Ma pogniamo che il papa durasse inespugnabile: chi poteva impedire la nostra flotta di salpare verso Roma quando la francese le si appressasse, dichiarando che l'onore e l'interesse non ci permettevano di starci, mentre gli stranieri convenivano ad un'opera che attenevasi all'Italia? Si vuol forse supporre che Francesi e Spagnuoli ci si sarebbero rivoltati contro; e che avrebbero mosso guerra a chi loro si offriva compagno in vece di farla a chi trattavano da nemico? O che il papa ci avrebbe bandita la croce, perché cooperavamo al suo ristabilimento? Ma questo procedere era contro ogni regola. Falso. Se la chiamata del papa autorizzava Spagna e Francia a concorrere, la nazionalità dava a noi lo stesso diritto; e se questa non è contemplata dai capitoli del quindici, tale scrupolo era peggio che ridicolo nel Piemonte ancor fresco della guerra lombarda. Tutti gli eventi d'Italia e d'Europa sono fuor di regola, se per questa s'intende il giure positivo, e chi non sa usare partiti straordinari ed audaci non entri al governo in tempi straordinari. La fazion di Livorno e la partecipanza a quella di Roma ci mettevano in grado di salvare la libertà in tutta la penisola inferiore e di mantenere alla spedizione francese il suo carattere primitivo e liberale, cioè quello che l'assemblea costituente intendeva di darle. Anche nel governo di Francia il partito savio avea i suoi fautori: il presidente della repubblica era inclinato ad abbracciarlo; onde era facile al Piemonte il fare che prevalesse. E siccome il nuovo e peggiorato indirizzo delle cose nacque principalmente dal modo deplorabile con cui venne condotta quell'impresa, il senno e l'energia del Piemonte potevano imprimere nel corso di quelle un avviamento più fortunato. I politici miopi rideranno di queste illazioni e ridano a loro posta; giacché io non iscrivo per loro. Ma ai savi che hanno meditate le storie e non ignorano come gli eventi fatalmente si collegano e da piccole cause nascono spesso grandissimi effetti, non parrà strano né incredibile che da una provincia d'Italia potessero temperarsi le sorti europee; imperocché nel modo che una tenue scintilla basta a levare gran fiamma e produrre un incendio, così una sola mossa opportuna di timone o di vela può salvare un gran corpo di nave dal vicino naufragio.</p>
<p>Ma all'esercizio di questa azione moderatrice sulla penisola si attraversava un gravissimo ostacolo. Le arti dei puritani e il loro successo momentaneo in alcune parti d'Italia aveano abbagliati non pochi dei democratici e fatto loro credere immediato il proprio trionfo. Né l'errore fu medicato dai seguenti disastri; perché l'infortunio non giova se non col tempo; e nella prima impressione accresce sdegno e pertinacia agli animi appassionati. Se io era stato segno a tante invettive per aver voluto intervenire in Toscana, desiderato dai popoli e senza pericolo di dover superare gravi contrasti, ciascuno può figurarsi che clamori avrebbe desto l'accordo colla Francia per rialzare il trono costituzionale del pontefice. Laddove a ridurre Livorno una semplice mostra bastava, l'impresa di Roma potea richiedere più forze; oltre che una mano dei nostri soldati avrebbe dovuto rimanere a presidio nei due paesi per qualche tempo e sicurarvi la durata degli ordini restituiti. Bisognava spogliare il Piemonte di una parte notabile delle sue difese: il che era pericoloso a fronte di una setta viva, ardente, inesperta, a cui i sospetti, l'ira, il dolore annebbiavano la cognizion del presente e la previdenza dell'avvenire. I tumulti di Genova l'avean di fresco provato; i quali potevano trovar altrove chi gl'imitasse e costringesse il governo a inseverire. Perciò se volevasi entrar nella via accennata e assumer davvero l'egemonìa italica, era forza antivenire ogni rischio di sommosse e di guerra civile, torre ogni intoppo alla prestezza del comando e dell'esecuzione, frenar la stampa, chiudere i ritrovi e brevemente assumere una spezie di dittatura. Né i ministri dovean curarsi e sbigottirsi dei clamori che tali modi straordinari avrebbero eccitati; come l'aio e il chirurgo non attendono alle grida del pargolo e dell'infermo mentre loro amministrano un castigo e un martoro fruttuoso. Guai ai governanti che non sanno spregiare il biasimo e l'infamia dei coetanei per non incorrere in quella dei posteri e della storia! E in breve i successi gli avrebbero ampiamente giustificati. La libertà posta in sicuro non solo in Piemonte, ma in tutta la penisola: tolto al Tedesco ogni appiglio d'ingerirsi: resa di nuovo possibile la lega italiana: costretta l'Austria a fornire di franchigie e di guarentigie la Lombardia e la Venezia: agevolata a Sardegna una pace non solo non ignobile, ma utile e dignitosa: indotto chi reggeva la Francia ad accordare il poter suo colla repubblica e l'altra Europa a comporre il vivere libero col principato. Niun uomo perito nelle cose politiche ignora che due terzi della penisola costituiti a ordine civile necessitano l'altro terzo a fare altrettanto; e che un'Italia costituzionale non può stare con una Francia, un'Ungheria, una Germania ritirate alla servitù. I governi che oggi sperano di poter rivocare l'Europa al dispotismo antico non aveano questa fiducia nei principii del quarantanove; e si sarebbero di leggieri acconciati a una savia moderazione, se si fosse trovato in Italia chi desse loro questo indirizzo. Da quanti mali un tal procedere avrebbe salvato non pur la nostra, ma le prossime generazioni!</p>
<p>I ministri sardi non seppero abbracciare questa ardita e generosa politica, né essere municipali con senno e nazionali; ma tennero una via di mezzo, che in tali casi è la peggiore di tutte. Da un lato non osarono recarsi in mano la dittatura conforme ai consigli ch'io dava loro da Parigi, per salvare la patria; e furono così irresoluti, che indugiarono persino alcuni giorni a scioglier la camera. Dall'altro canto essi chiusero per via sommaria qualche circolo, trattarono Genova come città assediata e ravvivarono ne' suoi abitanti la vecchia ruggine contro il Piemonte che i principii del riscatto italiano aveano convertita in benevolenza. Questi mezzi erano pochi, se si voleva attendere all'Italia; ma troppi, se si pensava solamente al Piemonte, poiché esacerbavano gli animi senza essere compensati da alcun effetto notabile. Laddove una severità generale ordinata a un grande scopo porta seco la propria giustificanza e toglie a ciascuno il diritto di dolersi in particolare: la parzialità nei rigori, ancorché coonestata da un'apparenza di giustizia, fa l'effetto contrario. Il sospendere le franchigie di un paese è cosa sì grave che può solo essere scusata dall'importanza e grandezza dello scopo; e la dittatura che è nobile e legittima, se viene indirizzata alla nazionalità e indipendenza patria, diventa un abuso dispotico se non fa che aggiunger balìa a chi regge, e non mira più lungi di sé medesima. E non solo è inonesta e disutile, ma nociva, perché all'odio che ne risulta non recano ristoro e rimedio come nell'altro caso i successi dell'avvenire. E quasi sempre tali rigori non consolati da nulla di grande (pogniamo che non portino subito i loro frutti) preparano da lontano scissure funeste, rappresaglie acerbe, dolorose vicissitudini. Chi sa che un giorno il Piemonte non abbia da piangere la severità inutile usata verso Genova nel quarantanove?</p>
<p>Colla rinunzia del soccorso francese e dell'impresa di Livorno venne meno lo scopo della mia legazione; e se avessi pure serbata qualche fiducia di ravviare la politica sarda, l'arrivo di un nuovo plenipotenziario me l'avrebbe tolta. Imperocché nel presentarlo ch'io feci al ministro francese, questi essendo rientrato a parlare del presidio e dichiarandosi contento di Fenestrelle, come di posta non pericolosa per le ragioni allegate in proposito di Savoia, di Nizza, di Genova, e opportunissima nel caso che la vicina metropoli e il cuor del Piemonte dovessero esser protetti da un insulto tedesco, Stefano Gallina reiterò in termini cortesi, ma precisi, il rifiuto. Onde io fui chiaro che non solo la risoluzione di sconsentire all'offerta era irrevocabile, ma che la stessa domanda di aiuto non era stata sincera, rifiutandosi dei vari soccorsi che poteano chiedersi in quelle circostanze il maggiore e il più efficace. Così la mia ambasciata era resa inutile non mica dalla Francia, onde io aveva ottenuto più assai che in tali circostanze non avrei osato sperare, ma da coloro che me l'avevano commessa; il che mostrava quanto leale e seria fosse stata la commissione. Fallito l'intento per cui io me l'era addossata, dovea rinunziarla; oltre che altre ragioni di prudenza e di decoro me l'imponevano. Vedendo e toccando con mano che l'abbandono d'Italia era risoluto, e che prevaleva di nuovo in Piemonte la parte municipale, io non poteva rendermi complice né anco in apparenza de' suoi trascorsi; giacché molti credevano che io da Parigi indirizzassi il consiglio subalpino e fossi l'anima della sua politica. Oltre il biasimo e l'onta delle prese deliberazioni, sarei rimasto a sindicato di quelle che erano per seguire; e in particolare della pace, che dopo tali antecedenze non poteva essere altro che ignobile. Temeva eziandio che non si trascorresse fino a stringere una lega austriaca; di cui sapeva il Delaunay e il Pinelli desiderosi. La fiducia che questi fosse divenuto più docile e più savio era affatto svanita; poiché i fatti recenti ne chiarivano l'imperizia stupenda e l'incurabile ostinazione. Per ultimo il mandato del nuovo plenipotenziario per conferire i negoziati della pace colla Francia e coll'Inghilterra, mi proscioglieva da ogni carico per questa parte; e mi mostrava che caso facesse il Pinelli della sua parola. Quest'ultimo tratto finì di convincermi che l'amico avea dimenticate le sue lacrime dei 28 di marzo: troncò ogni mia incertezza; e prima che arrivasse il nuovo ambasciatore mandai a Torino la mia rinunzia e come legato e come ministro.</p>
<p>Ma se l'aiuto della Francia non si voleva, perché inviarmi a Parigi? Non per altro che per togliermi da Torino: l'ambasceria in tal caso mirava all'ambasciatore. Già l'idea generosa era nata nei cervelli municipali, allorché io mi divisi dal Pinelli in proposito della mediazione; e gli amici di questo lo andavano dicendo fra loro<note place="foot"><p>Io aveva allora l'intenzione di fare una scorsa a Parigi per certi miei affari; e il Pinelli, già ministro, mi offerse la legazione di Francoforte. Cotal proposta aggiunta ai romori benevoli che correvano mi fece rinunziare alla gita e rifiutare l'ambasceria. Il Pinelli nella sua relazione attribuisce il rifiuto non mica a me, ma al ministero.“<quote>Divenne impossibile usare in una missione diplomatica un uomo che così parlava del nostro governo</quote>” come io feci nello scritto dei <title>due programmi</title> (<bibl><title>Alcuni schiarimenti</title>, ecc. p. 7</bibl>). Io non so che cosa pensasse il governo; ma io posso affermare sull'onor mio che quando significai al Pinelli di non accettare la commissione, egli non mi diede il menomo indizio di aver mutato proposito.</p></note>.. Io non avea voluto in quei termini abbandonare il paese; ché ogni speranza non era estinta. Ora il caso era diverso; e fin da quando m'era accollato l'incarico di venire a Parigi ambasciatore, avea deciso di rimanervi privato, se la missione non riusciva. Perciò la mia risoluzione concorreva col desiderio dei ministri: questo era il solo punto in cui eravamo d'accordo. Forse anco essi avevano sperato di usufruttuar la mia penna a pro delle massime municipali (affidandosi a tal effetto nel mio screzio recente coi democratici), o di spuntarla e torle ogni credito colle provvisioni. Io avrei certo potuto accettarle senza disdoro come compenso delle fatiche e ristoro dei danni ricevuti dall'antico governo; ma le antecedenze e le circostanze dell'offerta nol consentivano. Così il doppio disegno andò fallito; e siccome il mio primo esilio era incominciato poco dopo la successione di re Carlo Alberto, così il secondo ed ultimo ebbe ragionevolmente principio col regno del successore<note place="foot"><p>Chi credesse che la persecuzione cessasse col mio nuovo esilio s'ingannerebbe. Siccome i municipali temevano il mio ritorno, così essi per più di un anno attesero a screditarmi nei fogli pubblici con oblique e maligne insinuazioni. Il che non mi diede stupore: ben mi fece meraviglia che alcuni giornali di Toscana facessero tenore a quelli; e dimenticassero che io era caduto due volte per amore della sua libertà. Né solo i municipali, ma anche molti conservatori mi tenevano il broncio; non sapendomi perdonare la lega coi democratici e la guerra fatta ai ministri dei 19 di agosto. Essi non conoscevano che l'una e l'altra erano necessarie a mantenere il Risorgimento conforme alla sua natura e impedire che rovinasse. Credevano che i detti ministri fossero conservatori, perché fra loro risplendevano i nomi del Sostegno, del Perrone, del Lamarmora, del Santarosa, del Boncompagni; e non badavano che c'erano pure quelli del Revel, del Dabormida, del Merlo e del Pinelli. La qualità di un governo si dee misurare non solo dalle persone, ma dall'indirizzo; e nei paesi inesperti alla vita politica può succedere agevolmente che i meno aggirino i più senza che se ne avveggano; massime quando i tempi che corrono sono difficili e straordinari. Ora che i fatti si conoscono e si riscontrano è chiaro come il sole che il procedere dei ministri della mediazione fu affatto municipale; che commisero errori gravissimi e inescusabili; e che l'autor principale di essi fu il Pinelli che li reiterò nel ministero del marzo seguente. Ma allora la più parte di questi fatti non era conta al pubblico: la ragia del Pinelli, la sua incapacità politica, la cupidità e l'ambizione, le iterate perfidie e le ipocrite dimostrazioni di amicizia a mio riguardo, pochi le conoscevano; ond'egli poté venire in voce anche presso i galantuomini di uomo innocente, vittima delle fazioni; e riscuotere disusati favori dalla camera, dai collegi e dal principe.</p>
<p>Accennando gli andamenti dei rettori e conservatori subalpini a mio riguardo, prevaricherei il mio debito verso la verità, la giustizia e la riconoscenza, se non aggiugnessi che fu molto diverso il contegno dei democratici. Se alcuni di loro mi serbarono una certa ruggine a causa dell'intervento toscano, altri e non pochi mi diedero prove di stima e di amicizia; facendo ogni loro opera per indurmi a ripatriare. Né anche tutti i conservatori si portarono nel modo dei prelodati; e ne fa prova il terzo collegio elettorale di Torino che in me raccolse la maggior parte de' suoi voti. Ma fra coloro che primeggiavano per autorità e ingerenze politiche, tutti mi si mostrarono indifferenti o nemici; tutti, dico, salvo un solo; cioè il conte Lisio. Se debbo credere a persona degna di fede, mentre tutti mi davano addosso, egli parlò di me in termini onorevoli al nuovo principe; e gli disse che la politica di cui facevo professione poteva ancora salvar l'Italia. Io non ebbi mai intrinsechezza col Lisio, ma nel breve spazio dell'amministrazione di Gabrio Casati potei conoscere la nobiltà del suo animo e l'altezza de' suoi pensieri; e mi è dolce il ricordar questo fatto a pubblico segno di gratitudine.</p></note>.</p>
<p>Dell'amministrazione di Massimo di Azeglio, sottentrato al Delaunay, ommetterò per ora quella parte che è posteriore alla pace di Milano, giacché questa fu l'ultima ruina del Risorgimento italico, come impresa nazionale. Tuttavia la concatenazione delle idee e delle cose m'indurrà a toccare anticipatamente qualche poco delle cose appresso e come per incidenza. Né farò già parola delle pratiche intorno alla pace, cercando se sieno state bene o mal condotte; perché le scarse informazioni che ne posseggo non mi permetterebbero di esserne autorevole narratore né giudice competente. Dico bene che quantunque fossero state guidate col maggior senno, potevano difficilmente riuscire, dappoiché si era dichiarato solennemente che <quote rend="italic">le sventure e gli errori passati aveano resa la guerra impossibile</quote><note place="foot"><p><bibl><title>Massimo d'Azeglio a' suoi elettori</title>, Torino, 1849.— <title lang="fre">Histoire des négociations</title>, etc. p. 55.</bibl></p></note>. Strano preludio era questo: ché guerra impossibile e pace onorevole fra loro ripugnano; e chi annunzia l'una delle due cose, rinunzia necessariamente all'altra. Né a ciò riparava l'aggiungere che <quote rend="italic">era ugualmente impossibile il disonore</quote><note place="foot"><p><bibl><hi rend="italic">Ibid.</hi>.</bibl></p></note>; perché lo accetta e nol rifiuta chi si riconosce impotente a sottrarsene. Che cosa si direbbe del comandante di una fortezza assediata, il quale desiderando di capitolare onorevolmente, si pubblicasse costretto alla resa perché privo di munizioni? Il procedere troppo alla buona e col cuore in palma di mano è fuor di luogo coi nemici avidi, ingenerosi, potenti; né il secolo decimonono è quello dei patriarchi. Non dico per questo che si debba fingere e mentire; ma senza incorrere in questa nota si potea dichiarar non solo possibile il combattere, ma sperabile il vincere; imperocché la guerra che avrebbe inchinato il nemico a dicevoli accordi non era di offesa, ma di difesa. Quando ancor sanguinavano le ferite per la disfatta, io avea assicurati i rettori della repubblica francese che il Piemonte era in grado di riprendere le armi e far una resistenza lunga, dura, terribile; e le mie ragioni erano loro parute così plausibili che gl'indussero a prometterci un presidio per affrettare la pace. Ora dopo il respiro di più di un mese si smentivano solennemente le mie parole; quasi che il confessarsi imbelle contribuisca a rendersi autorevole. Né quando l'Azeglio avesse usato lo stesso linguaggio, sarebbe potuto essere convenuto di folle vanto; giacché se“<quote>la guerra offensiva, italiana, nazionale, la guerra dell'indipendenza era impossibile; non così una guerra difensiva, piemontese, dinastica: in questo caso e dalle influenze delle grandi potenze e dagl'impeti della disperazione il Piemonte avrebbe certo tratto tanta forza e tanta energia da salvare l'integrità del suo territorio e le sue libertà</quote><note place="foot"><p><bibl>Carutti, <title>Rivista italiana</title>, giugno 1819, p. 731.</bibl></p></note>.” Tale voleva essere il preambulo di ogni discussione, se si aspirava a una pace veramente onorevole. Il Piemonte dovea dire all'Austria: o consentite a patti ragionevoli o venite ad assalirci, se ve ne dà il cuore, e se la Francia, l'Inghilterra ve lo consentono. Noi ci difenderemo e siamo atti a farlo con fiducia di buon successo. Assaggiate di nuovo, se vi basta l'animo, le destre piemontesi: provate il ferro dei nostri prodi combattenti per le mura e le sostanze paterne, per la vita e l'onore delle mogli e dei figliuoli; e vi ricorderete ciò che avvenne ai Francesi in sul principio e ai vostri avi nel mezzo del passato secolo. Questo parlar generoso, corroborato dai militari apparecchi, avrebbe atterrito l'Austria inabile a un tal cimento e agevolato i neutrali bramosi di pace a vincere le sue renitenze. Per tal guisa potea provvedersi almeno in parte a quella nazionalità italiana, per cui l'Azeglio nobilmente, ma inutilmente, s'interpose nel corso dei negoziati<note place="foot"><p><bibl><title lang="fre">Histoire des négociations</title>, etc. p. 54, 59.</bibl></p></note>; giacché un popolo (diciamlo pur con franchezza) non solo non può, ma non merita di preservare il suo essere nazionale, quando per una o due rotte tende le armi al nemico e dichiara <hi rend="italic">impossibile</hi> la difesa<note place="foot"><p>“<quote lang="lat">Non enim ignavia magna imperia contineri</quote>.” (<bibl>Tac. <title>Ann.</title> XV, 1.</bibl>)</p></note>.</p>
<p>Parrebbe almeno che il nuovo consiglio reputando la guerra <hi rend="italic">impossibile</hi> di presente, dovesse mettere ogni suo sforzo a renderla agevole per l'avvenire. Due anni e più corsero da quel giorno; e l'intento potrebbe oggi essere conseguito. Ma in vece vedremo a suo luogo essersi fatto ben poco; e che avendo l'occhio all'operato, si potrebbe credere volersi perpetuare anzi che rimuovere la prima impotenza. L'Azeglio testé diceva“<quote>il Piemonte essere un popolo che vuole e sa viver libero e indipendente, e che è risoluto a perire piuttosto che cedere il proprio diritto</quote><note place="foot"><p>Nella tornata dei 12 di febbraio del 1851 della camera dei deputati.</p></note>.” Magnanime parole che dette nel maggio del quarantanove avrebbero fatti miracoli; pronunziate nel cinquantuno, dopo tanta inezia, non possono più avere efficacia e credito nell'inimico. Certo esse non lo impedirebbero di piombarci addosso al primo accidente che ci menomasse o togliesse il britannico patrocinio. E ben se ne accorsero i nostri non è gran tempo, quando vacillò per un istante il ministero inglese, e all'improvviso annunzio la conceputa fiducia diede subito luogo alla costernazione ed al terrore. L'Austria lo sa e ci disprezza; né dobbiamo dissimularcelo. Ci disprezza non tanto per la facile vittoria riportata sulle nostre schiere, quanto per avere abbattuto i nostri animi; non tanto perché due volte male pugnammo, quanto perché dichiarammo la guerra <hi rend="italic">impossibile</hi> a rifare.</p>
<p>Gli effetti furono quali aspettar si potevano da tali incominciamenti. Il trattato de' 6 di agosto non provvede alla dignità del Piemonte, né alla nazionalità italica, né alle sorti dei ducati, di Lombardia e di Venezia, né ai diritti e agl'interessi dei fuorusciti; e impone il carico di una indennità soverchiante l'entrata del regno. Offende la prima, poiché il re“<quote>ci rinunzia per sé e pe' suoi successori ed eredi così ad ogni titolo come ad ogni pretensione verso i paesi posti oltre gli antichi confini</quote><note place="foot"><p><bibl><hi rend="italic">Art.</hi> 4. — <title lang="fre">Histoire des négociations</title>, p. 189.</bibl></p></note>;” il che è una disdetta formale del voto popolare e del decreto parlamentare. Distrugge la seconda, riconoscendo per validi e consacrando i capitoli del congresso di Vienna<note place="foot"><p><bibl><hi rend="italic">Art.</hi> 3, 4.</bibl></p></note>, che ne sono la formal violazione; e lascia i popoli testé congiunti all'arbitrio del vincitore. Rispetto agli usciti, l'Azeglio ottenne bensì un atto di ribenedizione; ma tale, che non salva il decoro dei capitoli, poiché ne è escluso, non vi è pur menzionato e uscì fuori in forma di semplice proclama soscritto dal generale austriaco sei giorni dopo il pubblicato accordo<note place="foot"><p><bibl><hi rend="italic">Ibid.</hi>, p. 195–198.</bibl></p></note>. Né l'indulto comprende gli esuli dei ducati; e quanto agli altri è più apparente che effettivo, escludendo gli uomini più illustri e benemeriti, specialmente fra i Milanesi. Cosicché per tutte queste ragioni la pace fu in sé stessa non mica onorevole, ma ignobile: per tale fu giudicata dai savi e verrà senza appello sentenziata dalla storia.</p>
<p>Resta a vedere se fosse almeno scusata dalla necessità; la quale certo non ebbe luogo, se l'Austria poteva indursi a partiti più ragionevoli. Quando si vogliono misurare le condizioni ottenibili da un potentato, bisogna esaminare i suoi interessi. Due erano quelli dell'Austria: l'uno di conservare i frutti principali della vittoria; l'altro di non metterli in compromesso per amor di altri vantaggi di rilievo affatto secondario o più apparenti che effettivi. Ora il frutto principale e sostanziale della vittoria era il mantenimento degli antichi dominii; e quando l'Austria avesse avuto l'intento su questo punto, ella si potea costringere a cedere sulle altre parti. Bastava al primo effetto dichiarare rimessi i confini vigenti innanzi alla guerra; senza parlar di rinunzia né di atti viennesi<note place="foot"><p>Questo modo, se ben mi appongo, fu suggerito dall'Inghilterra.</p></note>. Questo mezzo termine soddisfaceva a ciascuno; poiché l'Austria ci aveva espressamente il fatto suo e il Piemonte salvava tacitamente il diritto. Il perdono dovea essere universale e specificato nell'accordo: guarentite le franchigie alle province circompadane: il rifacimento delle spese ridotto a termini discreti ed equabili. Ma per impetrare tutti questi punti che quantunque salvassero all'imperatore il dominio, ne abbassavano alquanto l'orgoglio, bisognava fare in modo che non si potessero rifiutare senza mettere il resto a ripentaglio. Ci volevano fatti e proteste energiche, non umili parole di sconfidanza e di sommissione. Era d'uopo dichiarar la guerra difensiva, non che possibile, ma certa, se l'Austria si ostinava nelle sue domande; anzi minacciarla con attivi e gagliardi provvedimenti: accettare il presidio francese, pacificare Livorno, riassumere l'egemonìa subalpina e fare tutte le altre cose dette di sopra. La conservazione dello statuto nell'Italia centrale obbligava ad entrare nella stessa via gli altri governi e l'Austria medesima; la quale, mal sicura in casa propria, era a quei giorni debellata in campo dagli Ungheri, che di assaliti stavano in procinto di rendersi assalitori. La congiuntura non poteva essere più propizia per fare che rimettesse delle sue pretensioni e si acconciasse a comporre il proprio utile coll'onore dell'avversario. Vogliam credere che mentre non potea difendersi da' suoi e correa pericolo nella metropoli, avrebbe avuto animo di assalire il Piemonte, e ricominciare una guerra lunga, grave, difficile, di cui niuno potea antivedere la fine? E con che forze? Con un erario esausto e un esercito già insufficiente alla guerra magiarica. A quale effetto? A quello di attizzarsi contro la Francia, l'Inghilterra e le altre potenze gelose dell' equilibrio di Europa, produrre forse una guerra universale e mettersi a rischio di perdere i paesi ricuperati, anzi l'imperio, e di darla vinta alla demagogia minacciosa. E si sarebbe posta a sì gravi pericoli per amor di puntiglio o per qualche vantaggio di poco peso? Non vi ha niente di più <hi rend="italic">positivo</hi><note place="foot"><p><bibl><title lang="fre">Histoire des négociations</title> etc. p. 55.</bibl></p></note> e di più evidente che queste considerazioni fondate sulla natura delle cose e degl'interessi. Ma per farle bisogna consigliarsi col senno e non colla paura, che toglie il cervello anche ai più ingegnosi: bisogna capacitarsi che l'ardire, la costanza, il coraggio, un alto sentimento della dignità propria, sono forze squisitamente <hi rend="italic">positive</hi>, senza le quali né gl'individui né i popoli possono superare la cattiva fortuna e mantenere i propri diritti.</p>
<p>Se i mezzi sovradescritti fossero stati messi in opera sin da principio, cioè quando io li proponeva, avrebbero sortito senza alcun fallo l'effetto loro. Perciò nel chiamare ignobile la pace, io non intendo punto di riferire il carico principale di questo titolo a un uomo così onorando come Massimo di Azeglio, ma sì bene ai ministri che lo precedettero. Vero è che quando esso Azeglio ai 7 di maggio pigliò il grado e anche in appresso, alcuni di tali spedienti erano ancor praticabili; imperocché pochi dì prima il ministro francese ripeteva l'offerta del presidio, come vedemmo, e si mostrava contento di Fenestrelle. E più giorni dopo si profferse di <hi rend="italic">occupar la Spezia con un navilio francese</hi>, e Stefano Gallina ne scrisse in Piemonte sotto data dei 18e dei 22 dello stesso mese<note place="foot"><p><bibl><title lang="fre">Histoire des négociations</title>, etc. p. 50, 51, <hi rend="italic">note</hi></bibl>.</p></note>; dal che si raccoglie che il governo della repubblica perseverava nel proposito di non lasciarci senza aiuto. Quanta efficacia potesse aver questo aiuto non accade qui ricercarlo; giacché esso arguiva l'intenzione di tornare all'altro partito, se i nostri ministri ci consentivano. Né voglio già accertare che esso avrebbe avuto sotto l'Azeglio tutto quel successo che era sperabile qualche tempo innanzi; giacché le circostanze erano men favorevoli, la fazione di Livorno non potea più aver luogo, e gl'indugi anche brevi nocciono sempre alle buone occasioni. Ma in ogni maniera se non ci era più dato di vincer tutti i punti, se ne sarebbero conseguiti alcuni. Si movea un dado, che potea dar presa a occasioni insperate di salute; perché di cosa nasce cosa e il tempo la governa: e al postutto se non si riusciva, la pace ignobile sarebbe stata scusata come forzata. Laddove la scusa della necessità non ha luogo quando per evitare l'infamia non si tenta ogni rimedio possibile e si trascurano i ripieghi offerti dalla fortuna. Ora è indubitato che l'Azeglio non usò tutti quelli che erano in suo potere; forse senza sua colpa, ma per indotta d'altri; e che affermando al parlamento sardo che la Francia avea disdetto ogni aiuto, rimise alquanto di quella schiettezza, di cui egli suol fare nobile professione<note place="foot"><p>L'imbasciatore francese si risentì dell'asserzione; e l'Azeglio per placarlo gli scrisse una letterina (stampata in alcuni giornali francesi e italiani) in cui distinguendo fra gli aiuti <hi rend="italic">morali</hi> e i <hi rend="italic">materiali</hi>, protestava di aver solo inteso parlare di quelli della seconda specie. Ma tali appunto erano gli aiuti offerti al Delaunay ed esibiti di nuovo all'Azeglio, come vedemmo. Sia pure, che non paressero sufficienti; ma erano stati esibiti e rifiutati.</p></note>. Ed è da dolere che laddove per effetto di sincerità soverchia egli dichiarò a tutto il mondo la guerra <hi rend="italic">impossibile</hi> contro un principe, abbia creduto di dover essere meno aperto, discorrendo ai deputati dei sussidi offerti da una repubblica.</p>
<p>L'egemonìa piemontese, oltre al facilitare un accordo decoroso, importava ancora per altri rispetti. Come io avea voluto proteggere nell'Italia del mezzo il pubblico statuto contro i corrivi che lo manomettevano, così dovea poscia difendersi dai retrivi che lo stracciavano; e poiché l'impedire la spedizione austrogallospagnuola era al Piemonte impossibile, e si avea trascurato l'occasione di cooperarvi per temperarla e accordarla col giure nazionale, si dovea almeno protestare al cospetto di Europa contro l'intervento esterno e gli effetti che ne nascevano. Quando era ministro, io avea protestato contro Spagna: molto più importava il farlo ora che concorreva seco a offesa della dignità e libertà italiana il nome illustre e d'altra parte benemerito della Francia. Che se le parole non erano in grado di stornare l'impresa, poteano però meglio avviarla, ritrarla agl'intendimenti della prima assemblea francese e di una parte notabile dei membri della seconda, e preservare almeno la libertà degli stati ecclesiastici. Alcuni dei ministri e i più dei conservatori francesi bramavano che il papa rimettesse in vigore lo statuto: lo desiderava il presidente della repubblica e ne fece più volte pubblica testimonianza. Ora chi non vede il peso che avrebbe dato alle buone intenzioni una protesta energica del governo piemontese? Esso dovea dire alla Francia e all'Europa: voi volete pacificare l'Italia e spegnervi ogni seme di rivoluzione. Il proposito è buono, e noi siamo di accordo con voi. Ma se voi non eleggete i mezzi acconci, sortirete un effetto contrario al fine proposto. Unico modo di quietar la penisola è di rimettervi in piedi gli ordini costituzionali. Un ristauro papale mirante a soffocare la libertà e restituire l'odioso dispotismo dei chierici disonorerebbe la religione e il pontificato, farebbe desiderare il governo di popolo da voi distrutto, accrescerebbe il numero dei repubblicani, avvalorerebbe gli umori rivoltosi, e preparerebbe infallibilmente alla prima occasione la ruina totale e irreparabile di quel potere che volete ripristinare. Credetelo a noi che siamo italiani e conosciamo l'Italia meglio di coloro che vivono di là dai monti; e siamo autorizzati a disapprovare l'indirizzo che date alle case nostre dagl'interessi e dalla nazionalità comune. Il Piemonte non può essere indifferente alle sorti dell'altra Italia: le quali lo toccano e gli premono più strettamente che non importino agli stati e alle nazioni forestiere. Ora il bene d'Italia nelle condizioni della civiltà presente vuole che tutte le sue parti abbiano ordini conformi e omogenei: una provincia non può esser libera, se altre son serve e schiave. Il Piemonte è libero e pronto a spargere fino all'ultima goccia del suo sangue, anzi che rinunziare la sua franchezza. Resta dunque che le altre parti della penisola abbiano le stesse instituzioni. Né si tratta di crearle, ma di mantenerle; poiché i principi le diedero ai loro popoli e le giurarono solennemente. Volete voi consentire a spegnerle? e farvi complici dello spergiuro? Che onore ne riportereste presso i popoli? Che credito e che vantaggio? In vece di amicar l'Italia seco stessa, la dividerete in due campi nemici: di qua tutti i beni del vivere libero, di là un crudele e abborrito servaggio. Nutrendo un cotal dissidio nel suo cuore, stimerete di averla pacificata? Oh non farete che accendervi la discordia; e nella pugna dei due genii nemici, tenete pure per fermo che il miglior vincerà. Il bene d'Italia e di Europa richiede che si mantenga in quella l'equilibrio delle esterne influenze, e che quindi l'Austria non ci possa più della Francia. Ora l'Austria è già padrona delle più ricche e grasse province: permettendo che i suoi fautori prevalgano nelle altre, voi le date in pugno tutta la penisola. Né il tristo guadagno gioverà a lei pure altro che per poco tempo; se già il suo vero pro non consiste nel preparare un'esca abbondante a nuove, terribili, inevitabili rivoluzioni.</p>
<p>Queste considerazioni svolte, ampliate, esposte con decoro diplomatico e mandate attorno avrebbero porto a Luigi Buonaparte un'ottima occasione per mantenere in ordine a Roma la politica espressa nelle sue lettere e nei messaggi e dato gran peso alle sue parole. E gli scritti volevansi aiutare cogli uffici assidui, la destrezza e la perizia degli agenti e degli ambasciatori; perché di rado incontra che le istanze ripetute e corroborate da buone ragioni non facciano qualche frutto. Ma l'Azeglio tacque: lasciò cadere la libertà non solo di Roma, ma di Firenze e di Napoli senza la menoma protesta: lasciò Ancona, Bologna, Toscana occuparsi e manomettersi dagli Austriaci, il granduca accordarsi coll'imperatore, e la più mostruosa tirannide straziar l'estremo d'Italia senza muovere una querela<note place="foot"><p>Alcuni giornali dissero che l'Azeglio protestasse contro l'accordo militare del granduca coll'imperatore. Se il fatto è vero, perché tenere occulta la protesta? quando il maggior pro di tali atti deriva dalla notorietà loro.</p></note>; come se di nazione e di patria gl'Italiani fossero estranei ai Piemontesi. Trascurò la diplomazia: rimise in carica alcuni oratori che io avea richiamati dalle corti in cui risedevano come inabili al loro ufficio. Chi crederebbe che mentre agitavasi la conclusion della pace e l'intervento a Roma, la legazion di Parigi stesse più mesi senza capo e affidata alle cure di un giovane subalterno?</p>
<p>Pogniamo che tali proteste fossero inefficaci; non erano però inutili. Imperocché anche quando non fruttano subito, esse servono a prescrivere contro la violazione del diritto, gli assicurano il favore dell'opinione universale e ne apparecchiano quando che sia il trionfo. Giovano a introdurre più sane tradizioni politiche, informare di nuove idee il giure delle genti, accomodarlo ai progressi della cultura: i quali di mano in mano che il mondo civile e diplomatico vi si avvezza, passano dalle rimostranze nei patti e nelle convenzioni. Così la ragion comune dei popoli si va a poco a poco mutando e migliorando: diviene pubblico statuto ciò che dianzi era voto popolare e scientifico asserto; tanto che i concetti filosofici e cristiani si travasano in corso di tempo dall'etica nel diritto. Ora fra le idee non ancora legittimate ai convegni ed accordi che stringono i popoli, rilevantissima è quella dell'essere nazionale, nata dal corso spontaneo dell'incivilimento e dal pervenire degli stati a grado di maturezza. Non è forse lontano il giorno, in cui questa idea sarà la base dei trattati e l'anima di una nuova politica europea; e giova sin d'oggi l'intrometterla nei discorsi e nei negoziati per avvezzarvi gli orecchi sdegnosi dei potenti e agevolarla a pigliar corpo nelle stipulazioni. La qual cosa a niuno dee premere quanto agl'Italiani, il cui riscatto dipende dal sormontare di tal principio; e in ispecie ai Piemontesi, se non si stimano indegni dell'ufficio egemonico; preludendo colle idee alle armi e coi diplomi alle imprese. Né importa che il Piemonte sia piccolo; perché l'autorità e la fama degli stati dipendono dalla saviezza e non mica dalla tenuta. Prudenza, costanza, energia rendono grandi e riveriti eziandio i più piccoli dominii; qual si era il prussiano sotto Federigo e il fiorentino sotto Lorenzo; il quale primeggiava di credito pel senno come l'altro per la bravura. Uno stato che può armare in caso estremo cencinquanta mila uomini, che pel sito è la chiave d'Italia e può sfidare dalle sue vette e dalle sue gole l'Europa, è in grado di parlare autorevolmente e di recar colle parole e coi fatti un peso notabile nella bilancia politica delle nazioni. E oggi più ancora che in altri tempi; perché la forza essendo cosa relativa, tanto è più facile ai piccoli il vigoreggiare quanto più i grandi si abbiosciano e fra loro gareggiano d'imperizia o d'ignavia, come ora incontra agli stati più insigni del continente.</p>
<p>Riassumendo il discorso intorno ai governi municipali e conservatori del Piemonte, di cui ho abbozzata rapidamente la storia, giova il notarne le somiglianze e le differenze. Vizio comune fu l'inerzia, la lentezza, l'oscitanza, il difetto di operosità civile; nate in parte dalle personali abitudini dei rettori, in parte da difetto di antiveggenza; attesoché chi non vede le cose innanzi che accadano, si lascia portare agli eventi ed al caso in vece d'indirizzarli. Che se talvolta questi governi si mostrarono attivi e fermi in un proposito, l'attività loro e la costanza furono negative anzi che positive, e versarono assai meno nel fare che nell'impedire, nell'abbracciare i buoni partiti offerti dalla fortuna che nel ributtarli. Laonde si mostrarono unanimi e ostinatissimi nel rifiutare la confederazione italica, i sussidi francesi, l'egemonìa subalpina: nell'antiporre le vane parole dei diplomatici all'efficace aiuto delle armi: nel trascurare l'avviamento delle cose italiche e nel restringere le loro cure al Piemonte. Ma come mai gli stati deboli e inerti potrebbero esser teneri dell'onore? Quindi è che la noncuranza del decoro civile è altresì una dote comune alle dette amministrazioni. Non è già che volessero offenderlo in prova, massimamente se si parla di alcune di esse; ma l'idea che se ne fecero è molto scarsa e non risponde di gran pezza alla cosa. La civiltà dei popoli e degli stati, come quella dei particolari uomini, si può misurar dal concetto che si formano dell'onore; e la capacità dei politici dalla gelosia che ne hanno e dalla sollecitudine che usano nel difenderlo e nel conservarlo. I ministri piemontesi chiamarono <hi rend="italic">onorevoli</hi> le clausule della mediazione, la pace di Milano, l'abbandono d'Italia; e alcuni di loro riputerebbero tale anco una lega russa e tedesca; come i principi della penisola inferiore credono <hi rend="italic">onorevole</hi> il dar la patria in preda agli esterni, tiranneggiare i popoli, rompere i giuramenti. E scambiando la fama coll'infamia, non fanno pur segno di quell'avvedutezza e perizia che vantano; imperocché l'onore, quantunque non si vegga e non si tocchi con mano, è cosa più salda, positiva, efficace, più necessaria a mantenere la potenza e gli stati che non sieno gli stessi danari, i cannoni e gli eserciti.</p>
<p>La tenerezza dell'onore é una virtù cosiffatta che si manifesta nelle piccole cose non meno che nelle grandi e notabili: nei casi difficili e avversi più ancora che nei prosperevoli. Laddove gli stati deboli, come gli uomini volgari, quanto sogliono avvilirsi, prostrarsi, cadere a terra nei sinistri che sopravvengono, tanto hanno per costume d'imbaldanzire e gloriarsi pel buon successo. I rettori piemontesi ebbero spirito e fierezza finchè la fortuna fu foro propizia; ma appena questa rivolse il viso, que' medesimi che dianzi ripetevano dover l'Italia fare da sé, si smarrirono, si abbandonarono e diedero l'esempio di paura più insigne che siasi veduto ai dì nostri. Si ricorre ai forestieri, non mica per avere il nobile soccorso delle loro armi; anzi queste si rifiutano, perché bisognerebbe di nuovo arrotare le proprie, si ambiscono soltanto preci e supplicazioni. Si tollera un infame armistizio, si abbandona Venezia, si consegna Alessandria, si predica la guerra impossibile, e i capi di un popolo armigero avvezzo da secoli a gareggiare coi migliori soldati di Europa stringono una pace gravosa ed indegna, di cui uno stato inerme, ma fiero, sarebbesi adontato. La qualità del mio scritto non mi permette di entrare in cose troppo minute; perciò non dirò io che mentre si consentiva di negoziare con un Debruck, bestemmiatore d'Italia, si facesse buono il rifiuto di Alberto Ricci; che onorandi Lombardi dalle imbasciate si richiamassero; che ad altri si negasse patente di passaggio pei regii dominii; che si onorasse in Torino un ministro forestiero tinto di sangue romano, autore o complice della perfidia. Tacerò di Aurelio Bianchi Giovini scacciato a istanza dell'Austria, come libero e prode mantenitore dei nostri diritti, poiché il ministro sardo che commetteva l'errore lo emendò nobilmente; ma non posso passare in silenzio il procedere usato verso Terenzio Mamiani. Genova lo creava suo deputato e il parlamento subalpino doveva onorarsi di acquistare un tal oratore, il Piemonte un tal cittadino. L'Azeglio che è degno e capace di conoscere i suoi pari, annuiva di buon grado all'elezione; quando ecco che per effetto di non so qual trama<note place="foot"><p>Corse voce che il Balbo e il Pinelli cooperassero principalmente a cotal deliberazione. Mi dorrebbe dei primo; non mi stupisce del secondo. Avendo egli usato ogni arte per rimuovermi a fine di non darmi ombra, dovette assai più dispiacere all'uomo modesto che la facondia del Mamiani facesse risaltare la sua.</p></note>, la cittadinanza promessa viene disdetta, la nomina annullata, e il Mamiani è vilipeso in due giornali di Firenze e di Parigi<note place="foot"><p><bibl><title>Lo Statuto</title>, Firenze, 22 dicembre 1849; <title lang="fre">le Constitutionnel</title>, Paris, 19 décember 1849</bibl>. Corse voce che il primo articolo fosse suggerito, il secondo dettato dal ministero sardo; ma non posso crederlo.</p></note>. Lasciando stare la chiarezza dell'uomo e i molti suoi titoli alla stima universale, anche la sola politica dovea far accogliere dal governo e favorire caldamente l'eletto. Il quale aveva sostenuti e difesi gli ordini costituzionali in Roma quando il farlo portava pericolo; e il suo coraggio era ricambiato dal papa coll'esilio e l'ingratitudine. Perciò il Piemonte, abbracciandolo, avrebbe tacitamente protestato contro la servitù risorgente degli stati ecclesiastici e i governi brutali di Gaeta: avrebbe protetta l'insegna del civil principato nella persona dell'esule illustre che per assumerne il patrocinio sfidava le ire dei preti e quelle dei puritani. Laddove cassando l'elezione, il governo parve complice delle vendette papali e della violata libertà di Roma, e mal corrispose al genio della legge, che aprendo a tutti gl'Italiani la ringhiera sarda, non intende certo di escluderne i più insigni. Dolse anche il vedere che i concetti di municipio prevalessero in una parte del parlamento; perché pogniamo che i tempi vietassero di ammettere senza clausule il nuovo gius italico racchiuso in germe nella legge elettorale; dovea tuttavia stabilirsi il principio generico che la cittadinanza patria è dovunque in solido una sola, e che l'italianità e la nazionalità comune sono la prima radice dei diritti politici nei vari stati della penisola.</p>
<p>Benché questo difetto di spiriti elevati e di cuore abbia più o meno offesi i vari governi subalpini che chiamammo a rassegna, non passerebbe senza ingiuria degli uni il porli tutti nella stessa schiera. Se il primo e l'ultimo hanno col terzo e col penultimo di essi alcune similitudini, ne differiscono tuttavia notabilmente per altre parti. Entrambi furono capitanati da due illustri scrittori, che conferirono ai principii del Risorgimento italiano; gentiluomini, ma liberali; conservatori, ma non alieni da ogni progresso; piemontesi, ma non in tal forma che escludano il resto d'Italia dai loro affetti e dai loro pensieri. Sebbene intinti anch'essi di municipalismo, questo non è in loro, come negli altri, informato dal genio curiale ma dal genio patrizio; il quale nei liberali uomini più si accosta alla nazionalità, perché l'educazione squisita allarga le idee e nobilita i sentimenti. E però si vogliono riputare più conservatori che municipali, misurandoli non tanto da questa o da quella operazione particolare, quanto dal complesso e dall'indole del loro procedere. Che se non apparve in essi né quel senso vivo e gagliardo della nazionalità comune, né quell'odio intenso delle ingiuste prerogative, né quel fervore animoso per gl'incrementi civili che son propri dei popolani; se l'amore che portano al bene è temperato in essi da riserva eccessiva e da timidezza; ciò si dee riferire, non agli uomini, ma al tirocinio. Imperocché chi voglia essere perfetto politico, la prima regola è di smettere affatto le abitudini, le idee, le preoccupazioni del proprio ceto; onde come l'avvocato e il chierico debbono a tal effetto dimenticarsi le grettezze del foro e le pretensioni profane del sacerdozio, così il patrizio si dee scordare di essere patrizio. Ma questo non è mica facile; e i più recano nelle dottrine e nella pratica il genio dell'educazion ricevuta e della classe a cui appartengono. Ecco che il Balbo e l'Azeglio anche scrivendo non evitarono (come già notammo) i difetti del loro ordine; onde non è meraviglia se ministri tennero la via segnata da essi come scrittori. Ma in vece di chiedere al liberalismo patrizio ciò che esso può dare difficilmente, dobbiamo essergli grati quando apporti nella vita civile quella dignità e cortesia di modi e quella nobiltà di sensi, a cui è inclinato ed avvezzo dal vivere signorile. Anche i giudici più severi non potranno disdire alle amministrazioni del Balbo e dell'Azeglio due lodi singolari. Il Balbo tentò l'autonomia italiana e il regno dell'alta Italia; e se si errò nell'esecuzione, il conato è bastevole a onorare gli autori della magnanima impresa. Se l'Azeglio entrato al governo in tempi infelici e sottoposto (forse suo mal grado) alle influenze municipali, non poté, per così dire, riportare il Piemonte in Italia, egli si adoperò almeno a far sì che l'Italia abbia un asilo in Piemonte; tanto che i generosi fuggendo non si accorgano di esulare, poiché trovano nel regno sardo la libertà perduta e la patria.</p>
<p>Ma non è per questo verso che io intendo di comparar le lodi dei ministri; perché laddove il concetto che illustrò la rettoria del Balbo fu nazionale, quello che più onora l'altra è democratico massimamente. Voglio parlare dell'abolito foro ecclesiastico; ché sebbene il fatto non appartenga al periodo di cui discorro, sarebbe ingiusto il non menzionarlo dopo la critica precedente. E s'egli è vero che l'Azeglio a principio non l'approvasse, tanto più gli si dee saper grado di aver poi mutato parere e avvertita l'utilità conservatrice di tal riforma popolare; il che sfuggì alla perspicacia del Balbo. Imperocché il provvedimento fu opportunissimo eziandio come partito politico; avendo conciliata al governo la parte più viva dei liberali, introdotta fra l'assemblea legislatrice e il magistrato esecutivo un'insperata concordia; e provato come nelle idee progressive e nelle savie condiscendenze risiede la molla più efficace per governare. Come legge poi, l'abrogazione del privilegio clericale è una di quelle riforme che toccano le parti più sostanziali ed intime del vivere comune. E se quale statuto di cittadina uguaglianza è un atto democratico; in quanto annulla le corti vescovili, è una civil riscossa del laicato dagli ordini ieratici dei bassi tempi, un principio di separazione assoluta dello stato dal sacerdozio, del temporale dallo spirituale, e in fine un atto di libertà cattolica verso le pretensioni soverchianti della curia romana, che solo i semplici confondono col papato. E se si ha l'occhio al predominio dei chierici, alle abitudini feudali e al vezzo dei privilegi, condizioni proprie del paese, si può dire che la Siccardiana fu quasi una rivoluzione in Piemonte. Né il governo si mostrò nei principii men forte a eseguirla e mantenerla che savio ed ardito a deliberarla. E se forse fu troppo benigno permettendo di ripatriare a un prelato che rivolgeva contro le leggi e lo stato la maestà del santuario; egli emendò l'errore nel porre un freno giuridico alle sue esorbitanze; distinguendo il grado dall'uomo e rendendo omaggio alla religione contro chi ne abusava, e chiariva che i Gesuiti d'oggi non sono più fortunati nei martiri che nei miracoli. Il merito di cotal procedere tocca a tutti i ministri unanimi nel tutelare la nuova legge: tocca in particolare al presidente del consiglio che con note invitte la difese dai cavilli degli avversari; ma spetta ancor più principalmente a Giuseppe Siccardi che concepiva essa legge e la proponeva; il quale seppe in tempi di mollezza e timidità incredibile dare un esempio di coraggioso ardimento e di antica virilità civile<note place="foot"><p>Sventuratamente i progressi non corrisposero al principio; ma di ciò altrove.</p></note>.</p>
<p>All'incontro dei due precedenti, i governi dei 19 di agosto e dei 29 di marzo furono municipali, anzi che conservatori; l'uno dei quali ordì e l'altro addusse a compimento la dolorosa tela dei nostri infortunii. Imperocché i disastri della prima campagna furono causati da falli militari anzi che civili; e se anche in politica si deviò sin d'allora dal buon sentiero, il male venne da sbaglio, non da proposito. Dove che gli artefici della mediazione peccarono in prova e per effetto di sistema, non accidentalmente; ond'essi furono i primi a tentare di deludere il pubblico, coprendo il volto nativo con maschera ingannatrice. Un municipalismo subalpino grettissimo fu l'anima di tutti i loro andamenti: l'amor della patria comune che talvolta ostentavano non era che una larva. Quindi nacque la loro avversione alla guerra italiana, alla lega nazionale, all'unione lombarda, all'egemonìa subalpina, ai soccorsi francesi; e insomma l'abbandono d'Italia e il desiderio mal dissimulato di una colleganza russa e tedesca. Guidati da questi fini, essi sciuparono le occasioni che la fortuna ci diede; anzi ricorsero a mezzi poco onorati per impedire che altri le adoperasse. Questi biasimi però non toccano del pari a tutti; perché, se bene politicamente parlando, ogni membro di un'amministrazione sia pagatore delle opere comuni; ciascun sa che la complicità morale non soggiace alla stessa norma. Mille cause possono concorrere a far sì che un ministro commetta innocentemente i più gravi errori, sovrattutto s'egli è poco pratico e viene aggirato dagli astuti e dai procaccianti. Io conobbi Ettore Perrone quando era già uscito di carica, e posso attestare la bontà egregia e la lealtà dell'uomo che cadde l'anno appresso gloriosamente a Novara. Ma quanto prode e valoroso in guerra, tanto egli era nuovo alle cose civili, e non aveva una giusta idea del moto italico né dei debiti che correvano al Piemonte; onde poté essere strumento della politica municipale, senza subodorarne l'inettitudine e la tristizia. Carlo Boncompagni e Alfonso della Marmora (che ebbe per qualche tempo l'amministrativa della milizia), occupati assiduamente nei carichi speciali loro affidati, non ebbero agio né tempo di attendere alle cose esterne che erano di altrui appartenenza. Le stesse ragioni militano per alcuni dei loro colleghi; onde io non ritratto il giudizio che ne portai altrove, salvo i temperamenti nati dai fatti che allora mi erano ignoti<note place="foot"><p><bibl><title>Operette politiche</title>, t. II, p. 211, 212</bibl>.</p></note>. Non posso quindi comprendere in questo novero il generale Dabormida, che fu allora e poscia gran parte dei nostri mali. Benché egli s'intenda di politica quanto il papa di negromantica, facciasi buona la sua legazione<note place="foot"><p><bibl><title lang="fre">Hist. des négociations</title>, etc. p. 10, seqq.</bibl>.</p></note>; imperocché volendo il Piemonte aggraduirsi l'Austria, non potea meglio eleggere di un soldato, il quale la desidera compagna e non ama di assaggiarla nel campo come nemica. Ma per ciò appunto grave errore il commettergli il carico di rifare le forze; quasi che possa essere buono di guerra chi l'abbomina, e agogna sopra ogni cosa a renderla impossibile. Né l'ignoranza che scusa gli errori politici del generale può giustificare i suoi portamenti; avendo egli atteso indefessamente a rovinare gli uomini più benemeriti della causa patria e più capaci di ristorarla; perseguitandoli coi raggiri, colle maldicenze, con tutte le arti ignobili e solite di coloro in cui prevalgono ad ogni altra dote la mediocrità e l'invidia<note place="foot"><p>Se altri chiedesse perché io chiamassi un tal uomo <quote rend="italic">tenero delle nostre instituzioni</quote> (<bibl><title>Operette politiche</title>, t. II, p. 212</bibl>) dovrei entrare in certi ragguagli che desidero di tacere, non già per mio conto, ma per quello de' miei nemici.</p></note>.</p>
<p>La stretta convenienza che corre fra i rettori di agosto e quelli di marzo potrebbe parer singolare, se un sol uomo e una sola mente non avesse informate le due amministrazioni. Vincolo e motore di entrambi fu Pierdionigi Pinelli; del quale mi è forza discorrere partitamente sia per iscusarmi verso coloro che mi appongono di aver contratto e poi rotto seco amicizia, sia perché egli fu la cagion principale delle calamità italiche per quella parte che ci ebbe la politica del Piemonte. Io era stretto col Pinelli per giovanile ed antica dimestichezza; ed ebbi seco e con molti comuni amici non solo conformità di pensieri, ma d'intenzioni politiche nei primi anni del regno di Carlo Alberto. Preso di mira e in sospetto particolarmente (atteso la mia condizione, l'età maggiore e le influenze) io venni sostenuto e poscia esiliato; né mi dolsi (niuno vorrà dubitarne se conosce il mio costume), che in me piuttosto che nei compagni avessero sfogo le collere ingiuste di chi reggeva. Durante il mio esilio il Pinelli si portò meco da buono e leale amico; come io avrei fatto seco, se gli fosse toccato in sorte di scontare in mia vece le opinioni e le brame che in comune si avevano e si professavano. Il che mi basti accennare colla dovuta riserva (della quale non uscirò se non necessitato) per avviso di certuni che poco ricordevoli o male informati, mi recarono poscia a colpa di non cedere in ogni cosa al beneplacito dell'amico. E io gli condiscesi per quanto mi fu possibile; ripatriando a sua istanza, studiandomi di compiacergli in tutto che l'onore e l'amor della patria me consentivano, adoperando la mia riputazione politica (che in quei giorni non era piccola) a metterlo in voce ed in credito, e insomma ingegnandomi di mostrarmegli grato per ogni verso delle prove di affetto che ne avea ricevute.</p>
<p>Nei principii del quarantotto le sue idee politiche erano molto confuse, non essendo nutrite da forti studi e avendo affatto tralasciato di attendervi da molti anni. Perciò egli teneva amicizia coi democratici, fondava il Carroccio in Casale, cooperava alla Concordia di Torino, giornali affatto popolari. Una falsa e leggiera considerazion delle cose e la sua gara forense con Urbano Rattazzi gli fecero abbracciare intorno all'unione lombarda la sentenza dei municipali; a cui la sua vita, le occupazioni, le aderenze lo inclinavano naturalmente. Di famiglia onoranda e benemerita, ma di nobiltà nuova, alle abitudini del cavaliere prevalevano quelle del causidico; onde al contrario di ciò che avvertimmo nell'Azeglio e nel Balbo, gli spiriti della borghesia curiale potevano maggiormente in esso che quelli del patriziato. La famigliarità che avea meco, benché antica, non era intima da ogni parte, per la disformità dello stato, degli studi, delle consuetudini, e la lontananza di tanti anni, laddove i municipali più attivi ed infervorati erano seco ristretti per consorteria di ufficio, conformità di vivere e assidua dimestichezza. Pieni di sdegno per la sconfitta parlamentare e di terrore pei privilegi minacciati della metropoli, essi cominciarono sin d'allora ad accarezzarlo: gli si raccoglievano intorno, lo applaudivano, lo corteggiavano; e mentre lo predicavano al pubblico per un solenne maestro in governo, mettevano a lui in concetto di dappochi o di tristi coloro che dissentivano. Gli dicevano che io era uomo di teorica e non di pratica, che non conosceva i miei simili, che era aggirato dai democratici. Che chi è buono a scrivere è inetto alle faccende; e che se il Risorgimento era stato incominciato dagli scrittori, ragion voleva che fosse condotto innanzi e compiuto dagli avvocati. Perciò non io solamente, ma il Balbo, l'Azeglio, il Durando e quanti aveano scritto con senno italiano sulle cose nostre erano tassati per incapaci e involti nello stesso anatema. I miei discorsi e il mio contegno, non che tor credito a questi romori, in certo modo gli avvaloravano. Imperocché ragionando io delle cose presenti e della nostra provincia colla stregua delle probabilità avvenire e delle condizioni universali dei tempi, e additando nei falli che si commettevano i pericoli e i mali futuri, io veniva ad usare un linguaggio strano ed incomprensibile a tali uomini, che non avevano alcun concetto del moto patrio e conoscevano l'Italia e l'Europa quanto la Cina. L'arrendevolezza ch'io usava col Pinelli contribuiva a fargli credere ch'io fossi facile ad aggirare; recando a debolezza e versatilità d'animo ciò che era fiducia e condiscendenza di amicizia. Così, invanito dagli elogi, sedotto dalle trame, impegnato dalla sua giostra infelice nella camera, acceso dal puntiglio, irritato dalla disfatta, vago di rappresaglia, egli si strinse colla setta a cui già era propenso, e si credette bonamente un grand'uomo di stato, perché i politici di campanile come tale lo celebravano. Non avvertì che le patenti di abilità date dagl'inetti sono poco autorevoli; che in fato di riputazione, non bisogna contare i suffragi, ma pesarli; e che il numero di essi nelle cose ardue corre spesso a rovescio dei meriti che li riscuotono.</p>
<p>Quel germe di ambizione che giace occulto nel cuore di tutti gli uomini, si svolse rapidamente nell'animo suo, crebbe a dismisura e prevalse agli antichi affetti. Lo indusse ad usar meco modi obliqui, coperti, subdoli, gesuitici, che non sarebbero scusabili verso un ignoto, non che con un vecchio amico che gli apriva tutto il suo cuore e pienamente gli si affidava. Sin dal primo nostro dissenso, egli cominciò a ripetere le calunnie municipali che spacciavano sul mio conto; e per renderle credibili, mi chiamava in pubblico <quote rend="italic">suo maestro</quote><note place="foot"><p><bibl>Pinelli, <title>Alcuni schiarimenti</title>, ecc. p. 3</bibl>.</p></note> e condiva i biasimi con melate protestazioni sul mio candore e sul mio buon animo; quasi fossi zimbello d'altri, quando ero di lui solamente. Mentre sedevo nel consiglio di Gabrio Casati, egli veniva assiduamente a scovarmi per aver materia di abbattere l'amministrazione di cui facevo parte e tormi la confidenza del pubblico. E allorché più tardi mi fu commesso di fare un nuovo ministero, egli svolse dall'entrarvi un uomo cospicuo il quale mi aveva quasi impegnata la sua parola. Il che fu causa dei tracolli seguenti; poiché tal compagnia saria forse bastata a tener saldo il senno de' miei colleghi o almen quello del principe. Dopo il caso di Novara, scordate le fresche ingiurie, io porsi all'amico la mano per sovvenirlo; e il lettore ha inteso in che modo ne fui ricambiato. L'aver fatto svanire l'ultimo raggio di salute per la povera Italia, può recarsi a cecità di mente; ma il mancarmi della parola data e il rendere la mia legazione non solo inutile, ma ridicola, non ha tale scusa. Allora fu chiaro a tutti che il detto onore mi era stato conferito per allontanarmi e per ismaccarmi; al che forse egualmente miravano nel suo pensiero le offerte e disdette retribuzioni.</p>
<p>Niuno però creda che tali fossero le intenzioni del Pinelli sin da principio. Egli allora non voleva romperla meco, ma fondandosi nella bonarietà e condiscendenza mia solita a suo riguardo, stimava di potermi adoperare come strumento docile alle sue mire. Finché si trattò di cose poco rilevanti, io mi studiai di andargli a' versi e di acconciarmi a' suoi voleri; ma quando venne in campo una quistion capitale da cui pendevano i fati d'Italia, e che io lo vidi rivolto al partito peggiore, non era più in mio potere di secondarlo. E da lui, non da me procedette la separazione, poiché io usai ogni ingegno per rimetterlo in miglior senno, come si è veduto dalle cose raccontate di sopra. Trovandolo ostinato, dovetti oppormegli; ché l'esitare tra un'amicizia privata e il bene della patria, sarebbe stata scelleratezza. Vero è che egli avrebbe voluto che in lui mi rimettessi per ciò che riguardava l'indirizzo delle faccende; e mi contentassi di scrivere e di celebrare la sua politica; come una volta mi disse assai chiaramente. Io avrei ceduto facilmente al suo desiderio nelle cose di amministrativa: l'avrei trovato ragionevole, trattandosi di giurisprudenza; nella quale l'amico si esercitava da molti anni; onde io sarei stato vano e temerario a contrastargli. Ma venendo in campo tali materie, di cui egli conosceva appena l'alfabeto, la pretensione era ridicola e non tollerabile. Per l'età, gli studi, le prove date di sufficienza, i segni di pubblica confidenza ricevuti, se l'uno di noi dovea cedere all'altro, non mi pareva che toccasse a me. Io aveva circoscritte le leggi, l'indirizzo, lo scopo, i limiti del moto italiano; e l'avea fatto così accordatamente ai tempi, alle condizioni d'Italia e con tal previdenza, che quando si volle torcere dalla via assegnata, tutto andò a monte. Or che meriti avea il Pinelli a rincontro di tali fatiche? A che studi avea atteso? Che saggi dati del suo valore? Che fama acquistata di politico in Italia e nell'altra Europa? La sufficienza civile di un uomo si deduce dalle idee che professa o dai fatti. I fatti allora mancavano dalle due parti; e però si dovea far giudizio dalle idee e dalle dottrine. Il Pinelli ebbe cura di mostrare al pubblico la sua valentia in questa parte, dando alla luce due opuscoletti che ciascuno può leggere<note place="foot"><p>Citati di sopra.</p></note>.. Nei quali si vide una sterilità di mente, una grettezza di concetti, una mancanza di partiti, una puerilità di logica, un'ignoranza della storia e dei tempi in generale e dell'assunto italiano in particolare, che uno statista senza barba farebbe meglio. Ma se ci manca la ragione, vi abbonda la passione; la quale fa velo al giudizio ed è di tutti i difetti dell'uomo politico il più nocivo al suo ufficio. E dico passione, non già per aggravare, ma per diminuire la colpa dello scrittore; ché altrimenti non saprei come qualificare l'abuso delle confidenze più intime: il citar lettere privatissime: l'inimicarmi a persone viventi, su cui mi era seco discreduto alla libera: il trar partito dai colloqui passati meco a sua istanza, senza che io punto né poco lo ricercassi; rifiorendo tutte queste indiscrezioni colla maggiore inesattezza (per non dir peggio) nello esprimere le mie parole e i miei pensieri. Lascio stare i modi scortesi e incivili usati da lui con uno che <quote rend="italic">amava più che fratello e venerava come maestro</quote>; fino a dargli del <hi rend="italic">mentitore</hi> sul viso<note place="foot"><p>“<quote>Il tempo della giustizia per noi è venuto... io v'invito a renderla, o rimanete sotto il peso della parola che vi lancio in faccia al mondo come una sfida: <hi rend="sc">VOI AVETE MENTITO</hi></quote>.” (<bibl><title>Alcuni schiarimenti</title>, ecc. p. 16.</bibl>) La menzogna è l'accusa di doppiezza provata coi detti e coi fatti nel precedente capitolo. Non vi ha ne' miei scritti d'allora pure una sillaba che non sia stata ampiamente e manifestamente confermata dalle cose che poi si seppero e dai casi che seguirono. Cosicché avrei potuto restituire al Pinelli l'onorevole epiteto; ma nol feci; anzi non risposi, e poco stante gli proffersi il mio aiuto per mantenerlo nel seggio ministeriale.</p></note>. E pure io non avea adoperato alcuno dei detti termini: non avea detto altro che il vero e solo una piccola parte del vero; con parlare urbano, anzi amichevole; salvando al possibile le intenzioni; dando a tutti i ministri e specialmente a esso Pinelli una lode di bontà e di sufficienza di cui a' fatti si chiarì troppo indegno<note place="foot"><p>Veggasi il mio <title>Discorso al circolo di Torino</title> e l'opuscolo sui <title>due programmi</title> (<bibl><title>Operette politiche</title>, t. II.</bibl>)</p></note>. Si paragonino gli scritti delle due parti nella polemica che avemmo insieme, e si giudichi dallo stile in cui sono dettati dove stesse il sentimento della propria e dell'altrui dignità, l'amor del vero e della giustizia.</p>
<p>I fatti seguenti mostrarono qual fosse l'abilità del Pinelli nelle cose civili. In vece di promuovere il nostro Risorgimento e mantenerlo conforme a' suoi principii, egli prese a mutarne di pianta il fine e le condizioni; volendo che il parto della montagna riuscisse ad un sorice, e un moto nazionale allo statuto di una provincia. Ciò bastava ad adempiere i voti del ventuno: se le altre parti della penisola aspiravano allo stesso bene, potevano procacciarselo. La <hi rend="italic">nazion</hi> piemontese non dovea spendere e dissanguarsi per la lombarda, la veneta, l'etrusca, la romana e via discorrendo. Né il valentuomo s'inchiese se la libertà dell'altra Italia sia possibile a conseguire senza il soccorso del Piemonte, e se la libertà del Piemonte sia possibile a conservare senza quella dell'altra Italia. Ma che maraviglia se nelle cose maggiori facesse cattiva riuscita chi si mostrò insufficiente al compito usuale della politica interna, non solo col malmenarla, ma eziandio coll'avvilirla? Il Pinelli fu il primo che trasferisse le arti dei Gesuiti e degli storcileggi sulla bigoncia parlamentare, giocando di parole e di cavilli per ingannar gli amici ed il pubblico. Primo a recar nel governo civile i modi aspri, incomposti, appassionati dell'assoluto; o dando opera a rigori inutili o trascorrendo nel modo di esercitarli. Basti il ricordare i termini tenuti con Filippo Deboni, onde nacquero i mali umori di Genova; e gl'indegni trattamenti usati a Giuseppe Garibaldi senza alcuna necessità politica, e senza riguardo ai meriti di un uomo illustrato dal triplice titolo dell'amor patrio, del valore e della sventura. L'animo del Pinelli non è ignobile; ma quando le passioni lo accecano, egli si scorda la dignità delle parole e dei portamenti, e trascorre a tali modi che il fanno parer per natura vendicativo e malevolo.“<quote>In vece di conciliare gli animi esacerbati e di attutare le ire in cospetto dei lutti cittadini, diresti che egli soffi nell'incendio e si ostini a suscitar le tempeste. L'occupazione di Alessandria fu una di quelle sventure che più duramente colpirono il paese. L'onor nazionale si risentì a tanta umiliazione, a tanto abuso di vittoria; quando corse il funesto annunzio, gli animi caddero prostrati. Ebbene, allora il ministero manda fuori un proclama: cerca forse di lenire il dolore universale, innalzandosi al di sopra delle querele di parte? No; il Pinelli dimentica il Piemonte e l'Italia per ricordarsi de' suoi avversari politici e gettar loro in viso l'accusa del danno deplorato. La forza pubblica nel dissipare un innocuo assembramento non adempie le formalità prescritte ed accadono lamentevoli accidenti: il ministro promette forse giustizia e riparazione? No; il Pinelli distingue fra assembramenti incoati e assembramenti compiuti, ed afferma che per questi non richiedesi l'osservanza delle leggi. Ed egli è ministro costituzionale! Si fa censore di teatri e si difende nei piccoli giornali: ristaura una specie d'inquisizione negli ordini amministrativi: confondendo sottilmente le due idee di governo e di ministero, tiene sospesa la spada di Damocle sul capo degl'impiegati che non approvano la sua politica: della generosa emigrazione lombarda parla quasi di ospiti tollerati, come se il governo non fosse stretto verso di lei dai più sacri doveri: assolda la minuta stampa e si scusa col dire che la risarcisse delle perdite sofferte pei moti di Genova</quote><note place="foot"><p><bibl>Carutti, <title>Rivista italiana</title>, giugno 1849, p. 749, 750</bibl>.</p></note>.”</p>
<p>Cotali trascorsi, benché versino intorno a cose di rilievo secondario, arguiscono un uomo poco atto e degno di reggere un popolo libero e civile. E quand'anche fossero soli basterebbero a conquidere la riputazione di un uomo di stato; tanto che se il Pinelli dovette ad altri i principii della sua fama nei pubblici negozi, egli ha obbligo solo a sé stesso di averla intaccata e ridotta al niente. Nel nostro primo screzio, egli avea per sé la calca dei municipali, e quella dei retrogradi che loro si accostavano. Possedeva inoltre aderenze domestiche, clientele forensi, numerose amicizie; e come la Discordia del poeta,</p>
<quote rend="block">
<lg><l>Avea dietro, dinanzi e d'ambi i lati,</l>
<l>“Notai, procuratori ed avvocati”</l></lg><note place="foot">
<p><bibl>Ariosto, <title>Fur.</title> XIV, 84.</bibl></p></note>.</quote>

<p>Io al contrario, ripatriato dopo lungo esilio, mi trovava quasi in un mondo nuovo, privo di amici politici che mi fossero intrinseci, di consorti e di aiutatori. Avea per me il popolo e il grido universale, non le sette né gli uomini raggiratori e procaccianti; anzi questi e quelle a breve andare mi divennero aperti nemici. Ciò non ostante il Pinelli e la sua fazione furono vinti; e se i democratici o almeno il principe, mi avessero tenuto il fermo, la parte avversa era disfatta senza rimedio e l'Italia salva. Il caso di Novara lo rimise in seggio; e se avesse saputo usar bene l'occasione, egli potea cancellare i torti passati e ricuperare la stima pubblica. Ma siccome, seconda la sentenza di un antico, l'uomo onora il grado, e non viceversa, le grazie e le provvisioni ambite oltre il merito e usate poco modestamente non fecero altro che chiarire a che dianzi parassero i generosi protesti e i maneggi di un altro genere. Il che aggiunto ai nuovi saggi che egli diede del suo valore politico, non ha ormai lasciato al Pinelli altri aderenti che i municipali più disperati; i quali, come complici de' suoi torti o dipendenti dalla sua fortuna, lodandolo e mitriandolo, vengono ad assolvere e assicurare sé stessi.</p>
<p>Io scrivo queste pagine con dolore, e il silenzio che ho tenuto per due anni ne fa buon testimonio. Siccome gli errori commessi e i mali seguiti non hanno rimedio, io mi passerei brevemente dei torti di un uomo con cui ebbi una lunga dimestichezza, se non avessi ragion di temere che quando che sia si rinnovellino. Imperocché l'ignoranza e l'imprevidenza del Pinelli sono accompagnate da presunzione e ostinazione incredibile. L'ignoranza per sé non è vizio; ma riesce tale quando vuole inframmettersi; e se si tratta non d'interessi privati, ma de' pubblici, la presunzione incapace diventa un misfatto. Giuseppe Massari avverte che il Bozzelli e i suoi compagni“<quote>non sapevano di far male; ma che monta? In politica poco o nessun divario corre fra la colpa e l'errore, fra l'ignoranza e la malvagità: gli effetti sono identicamente gli stessi. Carlo Fox diceva stupendamente: l'<hi rend="italic">ignoranza dei ministri esser delitto</hi></quote><note place="foot"><p><bibl><title>I casi di Napoli</title>, p. 71</bibl>.</p></note>.” Gli uomini buoni e onorati debbono pesare le proprie forze e non accollarsi un carico che loro sovrasti, specialmente se dal portarlo bene o male dipende la felicità o la miseria di tutto un popolo. Non fa alcun torto al Pinelli il non esser uomo di stato, non avendo dalla qualità de' suoi studi potuto attingere le dottrine, né dalla natura ricevuto il giudizio e l'accorgimento che vi si ricercano. Le sue cognizioni legali e la pratica delle discussioni forensi lo metterebbero in grado di giovare alla patria, se sapesse ristringersi nel loro giro; e basterebbero a dargli lode nelle materie di pubblica amministrativa e nell'indirizzo dei piati parlamentari. Ma egli vuole a ogni modo timoneggiare lo stato: vuole ingerirsi nelle quistioni dov'è men competente, risolvere a suo grado e imporre a tutto il mondo le sue risoluzioni. Se non è chiamato alla partecipazion del potere, egli vi s'intrude con quelle nobili arti che abbiamo vedute; ancorché debba a tal effetto soprusar la fiducia d'altri, calpestare i riguardi e le ragioni dell'amicizia. Salito in sella, vuol governare a bacchetta e che i colleghi come sudditi l'ubbidiscano; e ancorché ogni cosa vada in malora fra le sue mani, non sa risolversi a uscire se non necessitato<note place="foot"><p>Un giornale scrisse che il Pinelli <quote rend="italic">lasciò due volte spontaneamente il governo</quote>. Quanto alla prima, l'asserzione è del tutto falsa, come si può raccorre dalle cose dette. Riguardo alla seconda, è almeno inesatta; poiché la rinunzia fu causata dal dissenso cogli altri ministri.</p></note>. O forse egli tempera un'ambizione così tenace colla docilità agli altrui ricordi e agli ammaestramenti autorevoli dell'esperienza? Oibò. Si è veduto che caso facesse de' miei consigli, benché mi chiamasse <hi rend="italic">maestro</hi>; e io non posso dolermene, poiché non ebbe in maggior conto l'autorità di Pellegrino Rossi<note place="foot"><p>ldquo;<quote lang="lat">Consilii quamvis egregii, quod non ipse adferret, inimicus et adversus peritos pervicax</quote>.” (<bibl>Tac. <title>Hist.</title> I, 17.</bibl>)</p></note>. I posteri non vorranno credere che un causidico del Piemonte, mediocre d'ingegno, oscuro fuori della sua provincia, soro alla scienza e novissimo alla pratica dei maneggi civili, abbia voluto dar legge ad un illustre Italiano esaltato dalla Francia alle prime cariche, esercitato da trent'anni negli affari pubblici, autore di opere riputatissime, riverito e ammirato pel singolare intelletto, la dottrina squisita e vastissima e la rara abilità politica da tutta Europa. Il rifiuto della lega italiana e delle armi francesi (mentre si lasciava in ozio una parte notabile delle proprie) furono errori gravi, ma scusabili per la prima volta, atteso l'entusiasmo inconsiderato di quei giorni, in cui l'Italia parea risorgere per miracolo, senza concorso d'industria umana. Ma chi crederebbe che veduti e gustati i tristi effetti di tal procedere, il Pinelli lo imitasse? Che due fiate ripudiasse anch'egli la confederazione, due fiate togliesse alla Francia il modo di sovvenirci? Che non solo trascurasse le domande e le offerte, ma troncasse le pratiche da altri avviate e condotte felicemente? E in fine si portasse così spensieratamente da sconvolgere l'Italia del mezzo, costando al Capponi la carica e al Rossi la vita? Follia inaudita e cecità incredibile! Non che l'aliena esperienza, ma la propria, non è valevole ad aprir gli occhi di quest'uomo; anzi diresti che aggiunga loro una benda. La sciagurata amministrazione di agosto, di cui non solo era complice ma principale autore, e il cui tristo esito avrebbe disingannato ognuno, non fece che renderlo più presontuoso e ostinato a chiudere ogni via di scampo e compiere l'eccidio italico.</p>
<p>Né questo eccidio miserando e le abbattute franchigie e i martori ineffabili della bassa Italia e il trionfo austriaco lo hanno intenerito e rimesso in cervello. Eccovi che anche dopo la pace di Milano, ei non si pèrita di proporre l'alleanza russa a gloria e salvezza del paese; magnificando questo suo trovato e facendo ogni opera per imporlo a chi regge. Né egli è ministro e gli si aspetta di governare: non parla per ufficio, per convenienza, per necessità, ma incalzato dalla solita smania di trattar delle cose che non conosce e d'intromettersi negli affari che non gli appartengono. Tanto che senza la savia fermezza dell'Azeglio e de' suoi colleghi, non è rimasto dal Pinelli che non siasi preso un partito, il quale si trarrebbe dietro l'infamia e poi la caduta della monarchia sarda. Se io avessi mestieri di vendetta, potrei forse desiderarla maggiore? Come? Per sostenere gli ordini liberi in Piemonte, voi proponete che si raccomandino al più sfidato de' lor nemici? Per rilevare in questo angolo la disfatta nazionalità italica, ricorrete all'oppressore dell'Ungheria e della Polonia? Napoli che gode da due anni quel bene che vorreste impetrare a Torino v'insegna col suo esempio a che prezzo si ottenga l'amicizia del Moscovita. Né essa si potrebbe disgiungere da quella dell'Austria interposta fra l'Italia ed il Tartaro, e strettagli per affetto, bisogni e aderenze. Per quanto il Pinelli sia novizio in politica e poco versato in geografia, mi si fa duro a credere ch'ei separi nel suo pensiero il patrocinio dei due imperatori, o mesca le acque del Po con quelle del Volga e del Boristene. Accennando alla Russia, egli mirava all'Austria; che non osò nominare per verecondia; e in tal modo venne intesa la sua sentenza dagli uditori. L'amore dell'Austria non è nuovo ai municipali; e può parer domestico al nipote di Ferdinando Dalpozzo, quasi per genio proprio e retaggio della famiglia.</p>
<p>Quest'ultimo tratto di semplicità ineffabile dee chiarire anche i più scredenti che l'amico è tuttavia pronto a <hi rend="italic">salvar</hi> la patria, come ha fatto in addietro; pronto a ripetere, senza mutarvi un pelo, la sua politica del quarantotto. Ora nei tempi gravi che corrono e nei gravissimi che verranno (sieno vicini o lontani, non rileva), gli errori commessi sarebbero ancor più pregiudiziali; e come costarono all'Italia quanto avea di più caro, così precipiterebbero il Piemonte nello stesso infortunio. Una stretta e vecchia amicizia e una fiducia intima m'indussero a celebrare il Pinelli e a fare ogni opera per dargli un credito, di cui abusò con danno universale. Quante volte in appresso ebbi a pentirmene! Quante volte provai quasi un rimorso delle condiscendenze usate e delle parole dette in suo favore! Possano almeno rimediarvi quelle che ora scrivo e far sì che il male avvenuto non si propaghi nell'avvenire. Poiché egli non ha il buon giudizio di ristringersi a quegli uffici, dove può esercitarsi con proprio onore e profitto comune, tocca agli altri torgli di uscirne. Imperocché io voglio fare questo pronostico che se il Pinelli avesse di nuovo in sua balia l'indirizzo delle faccende, il Piemonte ne riporterebbe quei frutti che l'altra Italia ne colse pochi anni sono. Né giova il dire ch'egli ami il paese, e sia tenero dei nostri instituti; ché questi amori scompagnati dal senno non provano; e più nuoce un imprudente amico che molti nemici. Io non parlo per risentimento privato e gli perdono volentieri i danni miei propri; ma non posso perdonargli quelli che ha fatti alla mia patria, e debbo, per quanto mi è dato, ovviare ai maggiori. Tanto più che per quanto riguarda il Piemonte, sarebbe di rischio il misurare dai fatti preteriti le probabilità future; quasi che un legno sfuggito al naufragio comune de' suoi compagni possa ripromettersi la stessa fortuna al rinfierire della burrasca. Né gli uomini avvezzi a distinguere la verità delle cose dalla loro parvenza, debbono troppo assicurarsi del presente; potendo sin d'oggi conoscere quanto la politica municipale abbia disservito eziandio il Piemonte e le sue instituzioni.</p>
<p>L'errore fondamentale di questa politica consiste nel credere che il Piemonte sia nazione e non parte di una nazione, e che però abbia in sé stesso tutte le doti e le forze che al compito essere nazionale appartengono. Se ha una nazionalità sua propria, esso fa bene ad appartarsi dall'altra Italia, a voler che Torino sia la metropoli dello stato, a rifuggire da ogni unione colle altre province, come quella che recando altrove il centro dell'azione politica, lo renderebbe vassallo di un imperio straniero. Ed essendo nazione, può esser libero, autonomo, potente, culto, e aver col possesso la sicurezza di tali beni. Ma se la nazionalità propria del Piemonte è una chimera solenne e manifestamente contraria alla natura delle cose; se per la piccolezza e postura del paese, il numero, la stirpe, la lingua degli abitanti, esso non è né può essere che un membro della famiglia italiana; ne segue che non può esser nazione se non mediante il connubio di questa e partecipando alla nazionalità comune. Ora siccome la nazionalità è la base, il compimento, la guardia di ogni diritto e vantaggio civile, la solitudine del Piemonte, privandolo dell'essere di nazione, viene a spogliarlo eziandio degli altri beni, o almeno a renderli deboli, vacillanti, precari, che è quasi tutt'uno. Poco giovano l'acquisto e il possesso se non gli accompagna la sicurezza; vale a dire, se non sei certo di mantenere il guadagno e il frutto de' tuoi sudori. La sicurezza nasce dalle guarentigie; e la prima guarentigia di un popolo è l'autonomia; perché gli ordini liberi possono al più difenderlo dalla oppressione interna, ma non mica dalla straniera. Ora l'autonomia, che è come dire la libertà verso il difuori, è anch'essa caduca; se non è tutelata dalla potenza; né questa può darsi fuori della nazione<note place="foot"><p>ldquo;<quote lang="fre">L'indépendance absolue d'un état de deuxième ou de troisième ordre est une chimère. Il y a indépendance politique, mais il y a influence, parce qu'il en est des états comme des hommes en société: ceux qui sont puissants exercent toujours une certaine influence sur ceux qui ne le sont point</quote>.” <bibl>Rossi, <title lang="fre">Cours d'économie politique</title>, Paris, 1851, t. III, p. 9, 10</bibl>.</p></note>. La libertà e l'autonomia nacquero in Piemonte ad un parto; e furono effetto del moto nazionale. Se i municipali avessero avuto fior di prudenza, si sarebbero accorti che elle non possono durare, se non per opera del principio che le ha prodotte; e quindi avrebbero atteso a compiere ed assodare la nazionalità italica. Ma in vece essi posero ogni studio a lasciarla perire: attraversarono con mille ostacoli e resero finalmente impossibile la guerra, l'unione, la lega; credendosi di toccare il cielo col dito, perché il Piemonte era libero e avea lo statuto; quasi che gli statuti bastino alla libertà dei popoli che vivono a discrezione d'altri e abbisognano di patrocinio.</p>
<p>Ora anche i più ciechi cominciano a conoscere i frutti di tal politica. Che cos'è infatti lo statuto subalpino? Un ordine che dipende dal beneplacito dell'Austria e della protezione dell'Inghilterra. Il Piemonte è libero, perché i potentati gli permettono di essere: egli gode quella libertà che hanno gli allievi di un collegio nelle ore di ricreazione. Certo questo privilegio è meglio che niente; ma basta forse alla dignità e alla felicità di uno stato? Che libertà è questa, onde sei meno sicuro che i braccianti del loro salario; né puoi prometterti con certezza di conservarla sino a domani? Non perciò io biasimo l'Azeglio di aver cercato l'appoggio della Gran Bretagna; anzi è da lodare, dappoiché il Piemonte perdette a causa dei municipali le occasioni che aveva di assicurarsi da sé medesimo. Ma il patrocinio inglese non è bastevole, perché incerto; potendo venir meno per una semplice mutazion di governo nella nazion che lo porge, e perché più forti di questa sono coloro che lo contrastano. Quando in Londra per un istante pervenne al potere la fazione men liberale, già l'Austria si allestiva a ripassare il Ticino; il che mostra quanto sia fondato il credere che il favore non dipenda dalla qualità dei ministri. Né osta che gli aristocratici sieno impegnati e interessati anch'essi a proteggerci; perché l'impegno è debole, quando è combattuto dalle idee politiche: l'interesse è fragile, quando al sorgere di un nuovo caso può essere contrabbilanciato e vinto da utilità maggiore. Possono nascere mille accidenti, per cui l'Inghilterra abbia d'uopo di amicarsi l'Austria, e abbandonando il Piemonte, riceva largo ristoro dell'abbandono. Trista è la sorte dei deboli che dipendono dalla gara dei forti; e nelle contese di questi va sempre col peggio chi può meno. Ma facciasi certo e stabile il patronato britannico: io dico che esso sarà insufficiente a salvarci; perché il papa e tutta l'Italia inferiore, Austria, Prussia, Russia, Francia<note place="foot"><p>Egli è chiaro che parlo dei governi presenti e non dei popoli.</p></note> più possono che l'Inghilterra; e più preme a loro di opprimerci che a questa di tutelarci. Per lei il Piemonte amico è uno spicchio de' suoi commerci: per gli altri il Piemonte libero è di continuo pericolo alla signoria loro. Laonde se la politica regressiva dei detti stati prosegue il suo corso e perviene a compimento, egli è fuor di dubbio che noi avremo la stessa sorte; perché Italia, Germania e Francia tornate al dominio assoluto o quasi assoluto non possono patire un Piemonte sinceramente costituzionale; né l'Austria, il pontefice, Toscana, Napoli, tollerare che ai loro confini sventoli un'insegna e risuoni una voce di libertà. Forse l'Inghilterra protesterebbe, ma invano; e da folle saria il richiederle altro che proteste; quasi che le tornasse conto il rischiare sé stessa all'altrui giuoco e sostenere per amor nostro una guerra universale. Il che tanto è vero che i municipali stessi cominciano a diffidar dell'aiuto inglese, e a riporre le loro speranze in un nuovo moto di Francia e nel trionfo di quelle sette che un anno fa erano bersaglio alle loro maledizioni. Ma una repubblica eccessiva di qua dalle Alpi renderebbe probabile la subita caduta della monarchia sarda: l'assodamento di una repubblica temperata la preparerebbe più dalla lunga. Cosicché la politica del Pinelli e de' suoi compagni riesce in ultimo costrutto a un Piemonte schiavo o repubblicano; tanto è felice ne' suoi computi e previdente dell'avvenire.</p>
<p>Quali sieno per essere un giorno le sorti del Piemonte, si può inferire da quello che già avvenne alle altre province; imperocché è fuor di natura che le stesse cause non producano gli stessi effetti. Ora qual fu l'effetto della politica subalpina nell'altra Italia, se non la caduta del principato? Questo in appresso risorse per le forze esterne, ma parlando moralmente vi è quasi morto; e in Roma, in Toscana, in Napoli, non sopravvive il governo, ma la rivoluzione. Ed è ragionevole; perché ogni bisogno non soddisfatto è pregno di cangiamenti. Non solo il vivere libero, ma l'essere nazionale è un prepotente bisogno dell'età nostra; e siccome le parti indirizzate a fare un tutto, si muovono l'una verso l'altra, così il Piemonte aspira all'Italia, l'Italia aspira al Piemonte; e finché la tendenza non è appagata, è impossibile che si acquetino. E non dite che questa propensione è ancor debole in molti; perché la sua natura è di crescere. Crescendo, il bisogno non pago diventa disagio, agitazione, fremito; e ogni fremito popolare è principio di rivoluzione. Così la setta municipale, in vece di spegnere i semi di nuovi rivolgimenti, gli ha a maraviglia ampliati. E siccome ella operò in nome della monarchia sarda, dell'opinione costituzionale, della politica moderata, così queste apparendo come complici de' suoi errori, incorsero nel discredito e nell'infamia delle sue opere; e la riputazione da loro perduta trapassò alle schiere degli avversari. Fra quei tanti che a principio speravano nel principato civile come atto a fondare la nazionalità italica, molti oggi ne disperano dopo la trista esperienza; e le loro speranze si son rivolte a un'altra forma di reggimento. Or qual è questo e quale può essere se non la repubblica? E però non solo due terzi d'Italia sono in bollore e in tempesta, ma le dottrine popolari ogni giorno vi acquistano di estensione e di forza: ogni giorno il governo regio vi scapita di fiducia e di stima per opera di coloro che se ne chiamano i difensori.</p>
<p>Quanto più savia ed antiveggente è l'Austria nella sua politica! Se i nostri municipali avessero fatto a salute d'Italia ciò che quella opera a sua perdizione, essi avrebbero vinta la prova. La guerra, la lega e la signoria dell'alta Italia furono da lei abbracciate e proseguite con tanto ardore (benché ella avesse la rivolta in casa), quanto il Piemonte sicuro e tranquillo ne mise a ripulsarle. Il cuor dell'imperio non ebbe paura di spolparsi e di versare il suo sangue per ricuperare Milano e Venezia, benché lontane e divise dalla mole delle Alpi, non mica da un fiumicello. Né potendo riuscirvi colle forze proprie, l'Austria accettò l'aiuto della Russia, benché a lei più umiliante e pericoloso che non al Piemonte sarebbe stato quello di Francia, per le diverse attinenze e le svariate condizioni dei due stati ausiliari. In vece di trascurare l'egemonìa italica, pose ogni studio a procacciarsela; e seppe sì ben maneggiarsi colle arti diplomatiche presso le varie corti ch'ella ha oggi in sua balìa Napoli, Roma, Toscana, Modena, Parma; tanto che a stabilire una lega doganale, commerciale, militare, politica, e una società, come la chiamano, di comune e pubblica sicurezza, non manca che il protocollo. Ragguagliate a questo procedere quello dei nostri municipali; i quali potevano con somma facilità ottenere quello a cui l'Austria va dietro con fatiche e sforzi indicibili. Imperocché per sortir l'intento ella dee andar contro natura; dove che al Piemonte bastava il secondarla. L'una mira a disfare una nazionalità e ha contrario il senso dei popoli, la forza delle cose, il genio del secolo; onde per quanto ella sia accorta nell'elezione dei mezzi, lo scopo assurdo ed iniquo toglie al suo lavoro ogni fiducia di durevole riuscimento. Laddove l'altro, proponendosi un fine ragionevole e santo, avrebbe trovata quella agevolezza con cui l'arte umana si travaglia quando ubbidisce a Dio e alla natura.</p>
<p>Ottima cosa è il predicare ai popoli liberi <quote rend="italic">la fede nelle proprie instituzioni</quote>; come odo che taluno suol fare in Piemonte. Ma la fede in politica non altrimenti che in religione dee essere un <hi rend="italic">ossequio ragionevole</hi>, e non mica superstizioso; quale riuscirebbe, se contro la ragion delle cose si credesse agli ordini liberi disgiunti dai nazionali. Creda il Piemonte in sé stesso, purché creda insieme alla patria comune. La fede verso l'Italia fu il principio fattivo delle sue franchigie e sola può conservargliele. Testé io diceva che segregato e solitario egli non può essere autonomo; ma ora aggiungo che può rendersi tale, purché osi sprigionarsi dall'egoismo municipale, e aspiri di nuovo alla comunanza; ché il solo proposito efficace di questa sarà valevole a restituirgli quel bene che già gli diede e che egli ha perduto per propria colpa. Vedremo a suo luogo in che modo questo si possa fare. Ma se si predica al Piemonte di sperar bene senza l'Italia, è come se un astronomo esortasse la luna a star di buona voglia, ancorché la terra, che è il centro della sua orbita, andasse in fascio. A coloro poi che lo stimano infermo e in pericolo per altre cause affatto secondarie, si può dire come al tisico che si doleva del patereccio: amico, il tuo male non è nell'unghia. Ho parlato solo della libertà, e della monarchia rappresentativa, che sottostanno alla cultura d'importanza e di pregio, avendo esse verso di questa la proporzione dei mezzi col fine. Ma mi riserbo altrove a mostrare come il Piemonte appartato sia inetto egualmente alla maggior parte dei progressi civili e ai frutti della vita libera; onde apparisca sempre meglio quanto sia assurdo e malefico il dogma municipale.</p></div2>
<div2>
<head>CAPITOLO UNDECIMO<lb/>
DEI PURITANI E DEI DEMOCRATICI</head>

<p>Il carattere proprio dei puritani (giova il ripeterlo) non consiste mica nel prediligere la repubblica e nel promuovere giu— diziosamente questa forma di cittadinanza, ma sì bene nel predicarla fuor di proposito e a detrimento dei beni di maggior conto, nell'intolleranza assoluta di ogni altro ordine eziandio che richiesto dai luoghi e dai tempi, e dello stesso vivere repubblicano, se essi non ne hanno l'indirizzo ed il monopolio. Alcuni di questi vizi procedono da corto intelletto e da ignoranza, per cui è facile lo scambiare l'essenza dello stato libero cogli accidenti; ma l'ultimo nasce da pervertimento di volontà guidata nella sua elezione da studio di parte, ambizione di puntiglio, desiderio di vantaggiarsi, anzi che da sincero amore della felicità comune. Il vizio capitale del puritanismo pel primo rispetto consiste nell'escludere assolutamente alcune forme politiche buone in sé stesse, anzi che nell'approvarne un'altra egualmente buona; onde il sistema viene a essere da questo lato negativo solamente. Pel secondo rispetto è positivo, ma personale; versando intorno agli uomini, non agli oggetti; nel che risiede più specialmente la sua indole faziosa. Ora egli è chiaro che i fautori di tal dottrina, sia come negativa in teorica sia come personale in pratica, si distinguono essenzialmente dagli amatori giudiziosi e imparziali di repubblica.</p>
<p>Onde e come nascesse e si dilatasse nell'età moderna la vaghezza degli ordini repubblicani, sarà di altro luogo il cercarlo. Certo si è che questa vaghezza regnava già presso alcuni nel quarantotto, come oggi tende a vie più propagarsi, in alcuni paesi massimamente. Ma dal desiderio al fatto l'intervallo è grande; e l'effettuazione dei concetti nuovi richiede sempre un certo tempo e apparecchio, sovrattutto quando ripugnano a molte e radicate abitudini. Né in opera d'instituzioni civili si può trapassare di botto da un ordine ad altro diverso e contrario se non sostando in qualche stato mezzano, che serva come di sdrucciolo e di transito fra i due estremi. Tal si è la monarchia costituzionale rispetto al principato assoluto da un canto e allo stato popolare dall'altro, tramezzando ella fra entrambi, partecipandone, ed essendo quasi la tempera e il componimento loro. Ma non tutti avvisano la legge di gradazione che governa il mondo politico non meno che il naturale: gli uni, per difetto di dottrina, come i volgari; gli altri, per manco di esperienza e per ardore di età, come i giovani e quegli adulti, in cui l'inesperienza degli anni teneri è perpetua. Quindi è che nei moti sociali havvi sempre una certa generazione d'impazienti, i quali non sanno rassegnarsi alla necessità e alla lentezza delle transizioni, e vogliono farne senza o almeno accorciarle assai più che la natura delle cose non comporta, convertendo il passaggio in salto e spesso in precipizio. E siccome costoro balzando da estremo a estremo senza procedere per la via del mezzo, si mostrano ignari degli ordini dialettici, così essi riportano meritamente il titolo e il biasimo di sofisti. Quando la loro opinione prevale nella pratica, siccome le leggi naturali non si possono mai violare impunemente, così avviene che il regresso tenga dietro al progresso, e che ciascuno di tali moti, trapassando il segno, partorisca il suo contrario; onde nasce una vicenda di oscillazioni e di andirivieni, che dura più o manco, ma che torna sempre a scapito di tempo, atteso che lo spazio che essa occupa è assai più lungo di quello, che al procedere equabile, misurato e non interrotto, si sarebbe richiesto.</p>
<p>A questa classe d'impazienti appartengono i puritani. I quali non s'ingannano a credere che la democrazia sia il termine, a cui collimano i movimenti di Europa; e se si scostano dal vero nel giudicare che il principato civile sia per sé inaccordabile col vivere democratico, non si può negare che la maggior parte dei principi non si adoperi con ogni studio a far buona cotal sentenza per ciò che concerne l'età presente. Ma intorno ai mezzi pratici opportuni per sortir l'intento, quivi è dove i puritani la sbagliano grossamente; imperocché il miglior modo di ritardare lo stabilimento futuro dello stato popolare si è il tentarlo anzi tempo e fuor di proposito; quando i conati intempestivi recano un novello ostacolo a ciò che invano si presume di effettuare. E allorché altri per giustificare questo processo affrettato nella penisola, ricorre all'esempio della Francia, egli fa un'induzione fallace, essendo che la Francia e l'Italia corrono bensì a prova nello stesso aringo, ma non vanno di pari, perché in ora diversa si mossero. Da un mezzo secolo in qua i Francesi soggiacquero a più rivoluzioni, ciascuna delle quali mutò più o meno notabilmente le condizioni intrinseche ed estrinseche del vivere cittadino. Le nostre vicende recenti prima dell'ultima non lasciarono all'incontro alcun vestigio o solo tenuissimo, perché deboli e nate in gran parte di fuori; oltre che divisi ed oppressi da lungo dispotismo interno e straniero, non abbiamo essere di nazione né uso di libertà. Chi non vede adunque che proporzionatamente a tali differenze nello stato dei due paesi, il mutare la monarchia assoluta in temperata era testé per gl'Italiani un passo più grande e difficile che non fu pei Francesi il sostituir la repubblica al principato civile? E dico più grande, perché noi siamo ancor oggi più lungi dal segno che non erano i nostri vicini quando fecero la loro prima rivoluzione costituzionale: essendo che essi aveano già da gran tempo unità politica e autonomia nazionale in modo assai più perfetto delle altre nazioni di Europa: aveano libertà di parlare e quasi di scrivere, letteratura fioritissima e accomodata alla moderna età, né conoscevano pur l'ombra del giogo pretesco. Il conseguimento di questi vari beni ad un tratto e delle franchigie civili era dunque per noi una rivoluzione di maggior momento che quelle dell'ottantanove e del quarantotto; e non vi ha popolo savio che in pari circostanze non se ne fosse tenuto pago e beato. Ma che? I puritani non ne vollero sapere; e procedendo servilmente anzi fanciullescamente, vollero costituire l'Italia in repubblica solo perché la Francia era divenuta repubblica; come se avendo l'occhio allo stato presente e alle antecedenze differentissime, il vero modo di dissentir da quella non fosse appunto il troppo rassomigliarsele. Il che non ha pure il merito della imitazione; perché imitar uno“<quote>non vuol dire porre i piedi nelle sue stesse pedate, ma portar la persona e le gambe come egli fece<note place="foot"><p><bibl>Caro, <title>Apologia</title>, Milano, 1820, p. 34</bibl>.</p></note>; onde si possa veramente congetturare che se quegli avesse dovuto fare un'opera simile, avrebbela fatta così</quote><note place="foot"><p><bibl>Blamonti, <title>Orazioni</title>, Torino, 1831, t. I, p. 68, 69</bibl>.</p></note>.” L'ormare pedantescamente la Francia era tanto più irragionevole nel caso nostro, quanto che essa ha il difetto dei giovani e manca spesso di longanimità civile, cosicché pare che voglia introdurre in politica l'usanza di viaggiare a vapore. E però non di rado ella precipita le mutazioni travalicando il segno, come nel penultimo lustro del passato secolo, o accelerando di soverchio l'opera, come nel nostro; giacché a senno degl'intendenti il poco frutto del moto seguito nel quarantotto nacque dall'essere troppo precoce. E siccome ogni volta che si prevarica la legge di gradazione, o tralasciando i dovuti passaggi o troppo avacciandoli, la pena sèguita e si attempera alla colpa; eccovi che la repubblica francese si mantiene, ma sviata momentaneamente dalle sue condizioni e ridotta a termini peggiori del principato; laddove la romana affatto mancò. E in ambo i casi il castigo rispose al fallo; essendo il salto nelle cose umane maggior peccato del corso, e l'ommettere i gradi interposti e le debite pause ripugnando a natura più ancora che l'affrettarle.</p>
<p>I puritani fecero saggio di questo falso genio imitativo insino dai loro principii, allorché dopo il trenta raccoltisi a setta (che non a torto prese il nome di <hi rend="italic">giovine</hi><note place="foot"><p>Non voglio già per questo registrare tra i puritani tutti i soci della Giovine Italia. Fra essi e fra i partigiani di Giuseppe Mazzini si trovavano e tuttavia si trovano uomini degni di stima, che abbracciarono quella parte, come un'insegna repubblicana, senza però partecipare né all'ambizione personale degli altri, né all'intolleranza nociva, né al genio fazioso.</p></note>) cominciarono a predicar la repubblica; non per altro, se non perché in Parigi gli avversari più vivi della monarchia orleanese ne porgevan loro l'esempio. Ma la Francia era da tre lustri in possesso di ordini e gli aveva resi col moto di luglio più liberi ancora; onde l'elezione di Ermanno Carrel e de' suoi amici poté essere opportuna e considerata; perché le dottrine repubblicane sono l'opposizione naturale del regno civile quando a' suoi instituti limati da successivi miglioramenti mal corrisponde il costume del principe. Or che ragguaglio potea farsi tra la Francia più volte rinnovellata e l'Italia tuttavia giacente fra i ceppi del medio evo? In vece di copiare gli opponenti di Filippo, i nostri sarebbero stati troppo arditi a seguir quelli di Carlo; i quali non passarono mai i termini costituzionali, benché la Francia fosse già retta a stato rappresentativo. E bene loro ne incolse; perché se l'insegna repubblicana fosse stata inalberata sin d'allora, si può tenere per probabile che il primo ramo borbonico non avrebbe perduto il trono e la patria. I principi italiani erano all'incontro assoluti: divisa la penisola in più stati senza nodo comune: signore il barbaro di una parte, patrono e arbitro del rimanente, nessuna vita nazionale nei popoli e né pure un'ombra di autonomia nella nazione. Che se nelle massime della monarchia civile si fondano naturalmente i contrasti politici alla dispotica, questo non era il nostro caso, perché prima di pensare alla libertà dovevamo attendere all'indipendenza; onde a non impaurire e alienare i principi in opera di franchigie, era d'uopo far capo dalle riforme e dalle consulte, anzi che dai parlamenti<note place="foot"><p>Perciò nel <title>Primato</title> io feci solo parola di monarchia consultativa e di riforme; governandomi anche in questo colla regola di gradazione verso l'Italia e di proporzione verso la Francia.</p></note>. Ma i puritani, senza far nessuna di queste considerazioni, vol— lero tragittar l'Italia dall'estremo del servaggio al colmo del vivere cittadino. Potevasi in teorica lodare la buona intenzione e il giovanile entusiasmo che salutava e augurava un avvenire ancora lontano; ma il merito divenne colpa, quando dagli scritti si passò alle opere, alle congiure, alle spedizioni. Le trame del trentatré, la scorreria in Savoia dell'anno seguente, e gli altri tentativi dello stesso genere costarono la fortuna o la vita a molti generosi, aggravarono le sciagure di Napoli, Modena e degli stati ecclesiastici, e ritardarono di quindici anni le riforme di Carlo Alberto. Videro allora i savi che non solo bisognava mutar tenore, ma che prima di edificare era d'uopo sbrattare il suolo, levar gli ostacoli, spegnere le male impressioni e rimuovere così dai popoli come dai principi la paura eccitata dalle massime superlative, sostituendo a queste una dottrina italiana accomodata al presente, intesa al futuro e atta ad unire in un solo pensiero gli animi dell'universale. Io concepii questo disegno fino dal trentacinque, allorché esortato a scrivere in modo consentaneo alla nuova setta, risposi che io non credeva che la via delle rivoluzioni fosse atta per allora a redimere l'Italia, e che se si volea ottenere qualche costrutto, bisognava procedere per quella delle riforme.</p>
<p>Gli effetti mostrarono chi aveva ragione; giacché tanto è lungi che i puritani conferissero al Risorgimento, che anzi contribuirono a rallentarlo e soprattenerlo, e poscia a sviarlo e mandarlo a male. Né altro poteva ragionevolmente aspettarsene, chi guardi alla dottrina, alla perizia e alle altre qualità loro sono i puritani, generalmente parlando, sforniti di ogni scienza civile; né al difetto di esperienza presente suppliscono colla notizia del passato, la considerazione della storia, lo studio dell'uomo in genere e in ispecie. Hanno poche idee, e le più di esse false, non praticabili, o astratte, vuote, disutili; conciossiaché le idee non provano senza i fatti, e i generali non sono di alcun uso se non si rimpolpano di particolari. Oltre che gli stessi veri non possono esser netti di errore, né aver pregio speculativo, e meno ancora fruttar nella pratica, se sono sconnessi e divulsi, non ridotti a gerarchia e ordine, non allogati; ciascuno di essi, dove dee stare, non cimentati col crogiuolo degli esperimenti e della dialettica; tanto che dal grado che occupano nella teorica si possa inferire il pregio e l'importanza relativa che hanno nel campo delle operazioni. Per difetto di questa discretiva i puritani scambiano spesso negli ordini sociali l'essenza cogli accidenti, il principale coll'accessorio, il primario col secondario; come quando antipongono la libertà all'indipendenza e la forma alla riforma negl'instituti e miglioramenti civili. Oltre alla mancanza di dottrina, per cui in vece di governarsi col senso retto si guidano col volgare e seguono più l'apparenza che la sostanza delle cose, i più di essi abbondano di senso falso: veggono le cose a rovescio: mancano affatto di quel tasto e istinto pratico che coglie la realtà quasi per una divinazione e inspirazione naturale e può in parte supplire al mancamento di coltura e di tirocinio. Laonde il loro nominalismo politico non essendo corretto né mitigato da alcuna banda, non fa vera stima dei tre oggetti principali a cui tendono i moti odierni universalmente; anzi non di rado li disconosce e frantende, come abbiamo già avvertito.</p>
<p>Abborriscono in prima l'ingegno, come spiacevole maggioranza; e disprezzano lo studio, per cui il pensiero si nutrica e si svolge, come insopportabile alla loro pigrizia<note place="foot"><p>“<quote>L'Italia da un pezzo ha abbandonati gli studi solidi e profondi: anzi la più <hi rend="italic">giovane</hi> Italia li disprezza</quote>.” (<bibl>Giordani, <title>Opere</title>, t. II, p. 347.</bibl>)</p></note>. Astiano e sfatano i sapienti col nome di dottrinali; e odiano perfin le dottrine favorevoli ai loro propositi per ogni poco che sieno astruse e profonde; quali sono, per esempio, le speculazioni germaniche e i placiti degli Hegelisti, come quelli che troppo eccedono la loro apprensiva. Stabiliscono per principio che a rinnovare e ricreare di pianta la società umana l'ingegno e il sapere sono superflui, anzi tornano pregiudiziali. Perciò quando non hanno agio e materia per cospirare o tumultuare, si tengono in ozio: sciupano il loro tempo nei crocchi e nei ridotti<note place="foot"><p>“<quote>Eroi da caffè</quote>.” (<bibl>Dandolo, <title>I volontarii e i bersaglieri lombardi</title>, Torino, 1849, p. 164.</bibl>) Quindi <quote rend="italic">il fumo de' sigari onorato</quote>, di cui parla il Leopardi (<bibl><title>Opere</title>, t. I, p. 108</bibl>). E il Giordani:“<quote>Chi farà nascere la voglia di leggere in questa generazione tutta occupatissima nel <hi rend="italic">fumare</hi>?</quote>” (<bibl><title>Opere</title>, t. II, p. 337.</bibl>)</p></note>; stimando inutile e dannoso l'impiegarlo a pensare ed apprendere per abilitarsi a operare. Se leggono talvolta per passatempo e per ristoro dell'ozio, non si appigliano già ai libri, ma ai giornali; eleggendo fra tutti i men gravi e men giudiziosi<note place="foot"><p>“<quote>La giornaliera luce delle gazzette</quote>.” (<bibl>Leopardi, <title>Opere</title>, t. I, p. 108.</bibl>)“<quote>I giornali, maestri e luce dell'età presente</quote>.” (<bibl><hi rend="italic">Ibid.</hi> t. II, p. 90.</bibl>)</p></note>. Se tocca loro il capriccio di scrivere, attendono ad articoluzzi, a libriccini, ad opuscoletti; abborracciando anzi che componendo; mirando più a muovere l'immaginativa, a maledire i buoni, calunniar gli avversari e accendere le passioni malevole, che a persuadere e ad instruire. Non troverai un solo libro di polso uscito da questa officina; e come la loro penna non profittò al Risorgimento italico, così non è da stupire se ella oggi sia tanto scarsa verso i moti che si preparano e in tanta ubertà di materie per meditare e scrivere. Ma senza ingegno fecondato dal sapere non si dà vena ideale, inventiva scientifica, novità pellegrina di pensamenti. La letteratura manesca e spicciola dei puritani consta di luoghi comuni tolti di peso dalle effemeridi di oltremonte; e da ciò nasce la sua infecondità pratica; imperocché solo le dottrine vaste e squisite che scuotono le menti e le informano di nuova luce, sono atte a far impressione gagliarda negli animi e a produrre quelle rivoluzioni morali, onde nascono le civili.</p>
<p>L'avversione che portano all'ingegno e alla scienza assomiglia i puritani ai retrivi e in particolare al fiore di essi, cioè ai Gesuiti; né a ciò si ristringe (come vedremo) la parentela della setta col sodalizio. Non è già che gli uni si propongano for— malmente come gli altri di abolire il pensiero umano e di ritirarci agli Ostrogoti; ma tendono senza addarsene allo stesso effetto<note place="foot"><p>ldquo;<quote>Dando altrui del <hi rend="italic">codino</hi>, non s'avveggono di portar essi la <hi rend="italic">coda</hi> più folta e prolissa che si trovi oggi in Europa</quote>.” (<bibl><title>Operette politiche</title>, t. II, p. 347.</bibl>)</p></note>, perché la civiltà sfornita di solide cognizioni rinverte alla barbarie, e la democrazia svettata dell'ingegno, che ne è la cima, in demagogia traligna. Che se i Padri vogliono ricondurci alla teocrazia papale dei bassi tempi, molti dei puritani s'ingegnano di rinnovare le informi, deboli e torbide repubblichette de' guelfi. Gli uni e gli altri, odiando il pensiero scientifico che è la virilità dello spirito umano, tengono del menno o dell'ermafrodito; e molti dei secondi in ispecie non hanno di maschio che il volto squallido, i capelli folti e spiovuti, le barbe arruffate e ondeggianti. <quote lang="lat">Promissa barba et capillis efferaverant speciem oris</quote><note place="foot"><p><bibl>Liv. II, 23</bibl>. Il Leopardi deride con molto sale le barbe e le basette dei puritani (<bibl><title>Opere</title>, t. I, p. 115. — <title>Paralipomeni</title>, VI, 16, 17</bibl>), come altrove descrive l'ignorante loro burbanza (<bibl><title>Opere</title>, t. II, p. 91, 92</bibl>).</p></note>. Se non che in vece d'infemminire gli uomini, secondo l'uso gesuitico, essi brigansi di ritrarre l'età matura all'adolescenza. I giovani sono la parte più preziosa della civil comunanza, perché ne contengono l'avvenire e aggiungono vita, calore, impeto alle provette generazioni; ma non possono operare utilmente, senza il concorso e la guida loro. Nessun ordine umano è durevole se non ha per fondatori e sostegni i padri di famiglia; ché il consorzio domestico è l'instituto originale e il primo frutto della creazione civile, e il germe, la base, la guardia della città e della repubblica. Troppo è assurdo che signoreggi in su la piazza chi è suddito in casa, e che tocchi l'ubbidire negli ordini pubblici a chi nei privati dee comandare. E i giovani, quando voglion fare da sé, perdono i vantaggi, i pregi, le prerogative beate dell'età loro, e per ispacciarla da uomini anzi tempo, ritornan fanciulli. Trascorrono agli eccessi, e in vece di far prova di forti si mostrano deboli; perocché la vera forza risiede anzi tutto nel moderare sé stesso. Onde le loro fatture se ne vanno con un soffio, come alzate di carte e gallozzole di sapone. Tanta è la baldanza dei puritani che presumono non pure d'improvvisare stati novellini che vengano su in un momento a uso delle zucche e dei funghi; ma d'introdurre eziandio religioni nuove e rivolgere gl'instituti abbarbicati ne' secoli; stimando di potere in un batter d'occhio e senza studio e fatica dar opera a quello che oggi si crede impossibile in qualunque modo dagl'ingegni più eccelsi e privilegiati.</p>
<p>Questa fanciullezza e bambineria apparisce eziandio nello stile, effigie naturale dell'animo; giacché il buon gusto è verso la forma del parlare ciò che il buon giudizio è verso la sua materia. I puritani sogliono essere ampollosi, scompigliati, secentisti; assueti a recare i delirii poetici nella prosa e le eleganze notariali nei versi: vogliono essere, come dicono, sentimentali e romantici; riuscendo in effetto eunuchi e barbari.</p>
<quote rend="block">
<lg lang="lat">
<l>“... Demetri, teque Tigelli,</l>
<l>Discipularum inter jubeo plorare cathedras”</l></lg>
<note place="foot"><p><bibl>Hor. <title>Sat.</title> I, x, 90, 91</bibl>.</p></note>.</quote>
<p>La loro lingua o per dir meglio il loro gergo, e una poliglotta, in cui l'Italia ha l'ultima parte; per modo che riescono piacevolissimi a ricordar Roma antica e celebrare le sue grandezze con un idioma simile a quello di Brenno e di Genserico. Già vedemmo che rifiutano di essere nazionali e si pregiano di cosmopoliti; e non che sentir punto punto d'italianità, collocano la cima della cultura negl'influssi esterni, che più valgono a guastarla. Profughi, non rifuggono di cospirare a pro della patria coi forestieri, e anche di redimerla colle loro armi, secondo la vecchia usanza dei fuorusciti; quasi che sia buon cammino a ricuperare la libertà il perdere l'indipendenza. Professano in vero un grande amore alla plebe; ma che studi fanno e che ricerche per isciogliere i problemi difficili del suo miglioramento? E quando coll'aiuto di alcune formole volgari e generiche pensano di dare al popolo il pane del corpo e dell'intelletto, sono così giudiziosi, come allorché chiamano popolo quei pochi che loro applaudono. Degna poi di particolare biasimo è quella loro sentenza che a fondare uno stato nuovo basti lo spegnere il vecchio; collocando il colmo dei progressi civili nelle rivoluzioni; le quali sono bensì un rimedio necessario talvolta, ma sempre doloroso; e costano specialmente alle classi misere; perché ogni rivoluzione violenta, eziandio che abbia esito felice, è un macello dei poveri e un'ecatombe della plebe.</p>
<p>I puritani si credono progressivi, perché fautori di repubblica, quando che il parteggiare pel governo di popolo (come per altra forma) è in sé cosa indifferente, e torna solo a progresso, facen— dolo a proposito e in modo che la cultura se ne vantaggi. E non solo si può essere repubblicano, camminando a ritroso, ma eziandio mancando di spiriti elevati e liberi; come appunto avviene a costoro, i quali con tutto il loro odio della monarchia, hanno bisogno di adorare un uomo e di farsi un principe proprio, mentre ribellano dal comune. Nota è la loro idolatria per Giuseppe Mazzini; a cui son ligi e devoti, come gl'Ismaeliti e i Gesuiti al loro capo, tanto più stranamente, quanto che rifioriscono l'ubbidienza cieca e la svisceratezza servile con massime di uguaglianza e grido di libertà. Ma non tutti i seguaci di quest'uomo sono da porre nella stessa schiera. Alcuni gli aderiscono per amor dell'insegna, senza rendersi schiavi de' suoi voleri e giurar nelle sue parole; e questi non debbono annoverarsi tra i puritani. Altri son uomini da nulla che per valere qualcosa e fare un po' di rumore, hanno bisogno di appartenere a una setta; e godono di avere un capo che gli dispensi da ogni debito d'instruirsi, di affaticarsi, di pensare da sé medesimi. Altri sono di quei malcontenti che aspirano a ricattarsi, a pescar nel torbido, e quindi si appigliano ragionevolmente a chi professa dottrine sovvertitrici. Altri (e sono forse i più) son cervelli deboli, ma appassionati, che amando le idee superlative, inclinano naturalmente verso chi le insegna, e sa meglio allettare le lor fantasie, accendere ed esprimere gli affetti loro. Giuseppe Mazzini è appunto l'uomo di cui costoro abbisognano; essendo un politico d'immaginativa non di ragione; e avendo un'idea sola; cioè la repubblica. E siccome chi ha un'idea sola, non può variare (quando ogni mutazione importa almeno due concetti), così non è da stupire che il Mazzini sia fisso nel suo pensiero e abbia quella costanza nelle chimere che i semplici ammirano, ma che i savi chiamano ostinazione. Laonde fra i suoi adoratori non si trova un sol uomo di conto; anzi è da notare che i più dotti e valorosi democratici ripugnano alle sue dottrine. Che se qualche ingegnoso, ingannato dai romori, l'ebbe in pregio prima di conoscerlo; accostatoglisi e divenutogli intrinseco, dovette ritrarsi, stomacato da tanta presunzione accoppiata a tanta nullezza.</p>
<p>Il suo ingegno è mediocre; e anco nelle lettere è sfornito d'inventiva e di forma sua propria. Tuttavia s'egli avesse imparato dai classici antichi l'arte difficile di ordinare i pensieri ed esprimer gli affetti, e dai nostrali quella di scrivere italianamente, egli sarebbe potuto riuscire un letterato di qualche nome nelle opere indirizzate a dilettare e muovere la fantasia; senza però uscire dai termini dell'imitazione. Laddove mancando affatto di buoni studi, e usando uno stile che non si potrebbe chiamare italiano senza grave ingiuria d'Italia, egli non può aver lode né anche come scrittore<note place="foot"><p>Tuttavia non pochi di qua dai monti lo chiamano <quote rend="italic">grande scrittore</quote>. Ciò mi ricorda un forestiere dilettante di cose italiane che mi citava il Galateo del Gioia, come un modello di elocuzione. I giudizi oltramontani e oltramarini sui pregi letterari dei nostri autori mettono spesso a grave rischio la gravità di chi legge o di chi ascolta.</p></note>. Ma se da natura egli tien del poeta, non si può già dire ugualmente che abbia del filosofo; mancando affatto di creativa ideale; non avendo né acume pellegrino d'intuito, né polso di logica, né magisterio di dialettica speculativa. Tutti i suoi scritti sono poverissimi d'idee, debolissimi di raziocinio; e quando accusa gli avversari di non esser capaci di <hi rend="italic">sintesi</hi><note place="foot"><p><bibl><title lang="fre">République et royauté en Italie</title>, Paris, 1840, p. 16.</bibl></p></note>, egli appone loro il difetto che spicca più di tutti nelle sue scritture. Se già per <hi rend="italic">sintesi</hi> non s'intendono certe formole astratte, che nella loro perplessa generalità non hanno alcun valore scientifico; e né anco il pregio della novità, perché da venti o trent'anni corrono pei giornali. Più inetto ancora apparisce come politico, perché inabile ad apprendere la realtà della vita; come quegli che squadra gli oggetti sotto il prisma ingannevole dei propri fantasmi. Cosicché egli non riesce né meno nel volgare ufficio di cospiratore, benché lo eserciti da tanto tempo, mancando di arte nel conoscere gli uomini e di cautela nel maneggiarli; onde diventa facil preda e ludibrio di chi gli si accosta; e macchinando alla scoperta merita più titolo di sollevatore che di congiurante. Oltre che egli ha (come accade ai monomaniaci) una di quelle tempre ardenti e concitate che inclinano al fanatismo, e fanno meno a proposito delle faccende che delle opinioni. Se fosse nato in età superstiziosa, egli sarebbe potuto passare per santo, venire in credito di taumaturgo, ardere altrui come inquisitore o essere arso e adorato come martire. Non si è udito testé proporre la creazione di nuove credenze e di nuovi riti? Ma laddove Massimiliano primo si contentava di deporre la corona imperiale per assumer la tiara<note place="foot"><p><bibl>Guicciardini, <title>Stor.</title> XII, 1.</bibl></p></note>, il Mazzini non pare acconcio ad appagarsi di un solo grado, e vuol essere imperatore e papa nello stesso tempo.</p>
<p>Smisurato è l'orgoglio di quest'uomo nato per la rovina d'Italia. Le adulazioni de' suoi cagnotti l'hanno sì accecato, ch'egli“<quote>scambia l'amor della patria coll'amor proprio e vuol piuttosto veder bruciato il tempio che sacrato ad altri l'altar maggiore</quote><note place="foot"><p><bibl>Farini, <title>lo Stato romano</title>, t. II, p. 204.</bibl></p></note>.” La vanità de' suoi tentativi per lo spazio di quindici anni, l'esito infausto della ridicola impresa di Savoia, le tante carnificine inutili, le tante mosse riuscite a peggioramento delle cose nostre, non bastarono a guarirlo. Quando un indirizzo politico a cui non ebbe altra parte che quella di contrastarlo, prometteva alla povera Italia giorni migliori, s'egli avesse avuto fior di senno e di amor patrio, sarebbe dovuto starsi; per non turbare il moto costituzionale con maneggi repubblicani fuor di proposito. E in vero essendomi io abboccato seco per la prima volta in Parigi verso il fine del quarantasette, egli mi dichiarò tali essere le sue intenzioni; ma le parole erano così sincere che nel tempo stesso esortava secretamente i suoi“<quote>a giovarsi della presente agitazione, rivolgendola a vantaggio della Giovine Italia che avversa qualsivoglia monarchia e ciò operare gridando: Viva il duca di Toscana, viva Carlo Alberto, viva Pio nono</quote><note place="foot"><p><bibl>Farini, <hi rend="italic">Ibid.</hi> t. I, p. 323.</bibl></p></note>.” Poco tempo dopo, scoppiata la rivoluzion di febbraio e incominciata in Italia la guerra nazionale, egli va in Lombardia e ci fonda una scuola, che coi giornali, coi crocchi, coi conventicoli semina la diffidenza verso il Piemonte e attende indefessamente a screditare e calunniare il re e l'esercito subalpino<note place="foot"><p>ldquo;<quote>I fogli pubblici non cessavano dalle querele: ci si gittavano in faccia la viltà e il tradimento</quote>.” (<bibl>Bava, <title>Relazione delle operazioni militari</title>, p. 51</bibl>).“<quote>Una stampa senza freno che disconsiderava i buoni, esaltava le incapacità e calunniava uomini di cuore i quali meritavano sostegno ed incoraggiamento</quote>.” (<bibl><hi rend="italic">Ibid.</hi> p. 101.</bibl>)</p></note>. Io lo rividi in Milano; e lo trovai alieno non solo dal professare quei concetti di moderazione che mi aveva espressi in Francia, ma anco dal farne mostra. Né lo giustifica il dire che poco o nulla sperasse nell'impresa di Carlo Alberto; perché o la sua disperazione era intera e perfetta, e in tal caso egli avrebbe dovuto levar senza infinta la bandiera della repubblica. O non era tale; e allora quanto più l'assunto del re sardo era in pericolo di non riuscire, tanto più si dovea evitare ogni andamento, ogni trama, ogni parola che potesse nuocergli e distornarlo. Ma come gli uomini inetti alla vita pratica, egli stette tra il sì e il no, tenne una via di mezzo, non seppe essere né carne né pesce: per debolezza d'animo non volle usare la generosa audacia di bandir la repubblica; per ambizione non si astenne dal promuoverla occultamente. S'egli avesse bramata la vittoria sarda, non avrebbe posto ogni studio ad impedir l'unione, che l'aiutava, sino a biasimare i registri e oppugnarli con pubblica protesta<note place="foot"><p><bibl>Mazzini, <hi rend="italic">Op. cit.</hi> p. 89–100.</bibl></p></note>. Quasi che la via più corta e spedita non fosse la migliore; e che lo squittinio per iscritto non basti quando non è pur richiesto in altro modo, correndo il caso di necessità estrema e trattandosi di quei diritti che per natura sovrastanno all'arbitrio dei popoli. Se il Mazzini è così semplice da credere il contrario, la sua vita però dimostra che gli ordini legali non lo rattengono; i quali, invocati in tal caso, non erano altro che un pretesto. Non che disperasse della riuscita dei costituzionali, egli la temeva; perché l'importanza del tutto non è che l'Italia sia libera, ma che egli e i suoi amici ne sieno procuratori. Se questo non si può sperare, sia ella misera e serva anzi che altri abbia la lode del suo riscatto. Che tal fosse l'intenzion del Mazzini, il suo procedere prima e dopo lo dimostra abbondevolmente; e il confermano le ragioni stesse da lui prodotte per provare che la salvezza d'Italia non poteva procedere dal principato<note place="foot"><p>Nell'opera citata, che basterebbe sola a provare l'incapacità non solo <hi rend="italic">sintetica</hi>, ma politica del Mazzini. Imperocché non si può immaginar nulla di più gretto, di più illogico, di più leggiero; benché il tema sia tale che poteva porgere a un buon ingegno una ricca suppellettile di argomenti speciosi.</p></note>. Quasi che a malgrado de' suoi errori non fosse più che probabile che Carlo Alberto avrebbe vinto senza gli ostacoli suscitati dai puritani, come mostrò di poterlo coi primi trionfi. Se i costituzionali non riuscirono a mantenere il Risorgimento italico nella via diritta contro le arti e l'impeto delle fazioni, essi almeno preservarono lo statuto del Piemonte che era loro fattura; dove che il Mazzini e i suoi non edificarono del proprio altro che rovine, e dispersero miserabilmente gli acquisiti dei moderati.</p>
<p>Il contegno del Mazzini in Roma non fu più savio e generoso che in Milano. Egli rifiuta l'unione col Regno sollecitata da molti egregi; e disdice ogni aiuto a Guglielmo Pepe offerentesi di affrancarlo<note place="foot"><p><bibl>Pepe, <title>L'Italia negli anni 47, 48e 49</title>.Torino, 1850, p. 248.</bibl></p></note>. Muove meraviglia il vedere che il partigiano teorico dell'unità assoluta salito in seggio rifiuti l'unione e ritorni al concetto di Cola e del Porcari; il che non potendosi in tal uomo riferire a riserva, nasce sospetto che procedesse da gelosia di chiari nomi e da paura di perdere la preminenza. Come ciò sia, fu gran disgrazia pei nuovi ordini che egli fosse loro preposto, avendo contribuito a screditarli e precipitarli<note place="foot"><p>“<quote>L'esaltata fazione mazziniana era piuttosto tollerata che benevisa</quote>.” (<bibl>Dandolo, <hi rend="italic">Op. cit.</hi> p. 171.</bibl>)</p></note>.“<quote>Senza Mazzini la repubblica romana non sarebbe caduta così di leggieri e con lei non sarebbe caduta ogni libertà</quote><note place="foot"><p><bibl>Bianchi Giovini nell'<title>Opinione</title>, 15 dicembre 1850.</bibl></p></note>.” Egli rifiutò le proposte di Ferdinando di Lesseps che avrebbero salvato almen gli ordini liberi e fatto sparagno di sangue, se prontamente si accettavano<note place="foot"><p><bibl>Lesseps, <hi rend="italic">Opp. sup. cit.</hi></bibl>.</p></note>: prolungò la resistenza quando era disperata la difesa<note place="foot"><p><bibl>Dandolo, <hi rend="italic">Op. cit.</hi> p. 222, 225.</bibl></p></note>: <quote rend="italic">fe' durare ancora otto giorni la carnificina inutile</quote><note place="foot"><p><bibl><hi rend="italic">Ibid.</hi> p. 225.</bibl></p></note>: e la sua pertinacia costò la vita fra molti prodi a due giovani eroi, il Manara ed il Morosini<note place="foot"><p><bibl><hi rend="italic">Ibid.</hi> p. 234–240.</bibl></p></note>.“<quote>Oh Iddio perdoni a coloro che furono cagione di tanta inutile strage! Ed essi in vero hanno tanto più bisogno del perdono di Dio, in quanto che, convinti di già della impossibilità di ogni ulteriore difesa, anche per attestazione dei più intrepidi militari, si ostinarono contro coscienza nella continuazione di essa, e solo per poter dire noi non cedemmo, non ebbero ribrezzo di aumentare inutilmente il numero delle vittime. Eppure il volgo batte le mani e chiama gloria dell'Italia chi fuor di pericolo, in seggio tranquillo e munito di salvocondotti, non arrischiava al più che di affrontare il consueto agiatissimo esilio, mentre ha già dimenticato o fra poco dimenticherà fino i nomi dei generosi che posposer la vita al loro dovere</quote>.”<note place="foot"><p>(<bibl><hi rend="italic">Ibid.</hi> p. 232, 233.</bibl>)</p></note>. Così la repubblica romana, nata prima che il Mazzini mettesse piede in Roma, le fu debitore del suo fine sanguinoso; e il popolo gli ha obbligo di essere ricaduto sotto il giogo più atroce. E ancorché la spedizione francese non avesse avuto luogo, egli sarebbe precipitato; perché l'abilità di fondare e di governare ripugna al vezzo delle congiure e dei tumulti; e la fama, gli usi, i portamenti del cospiratore e sommovitore escludono il credito e la sufficienza dell'uomo di stato. L'ingegno del Mazzini non prova che a demolire; prevalendosi delle altrui fatiche, non mica per compierle, ma per guastarle<note place="foot"><p>“<quote>Come la sola sua parola abbia forza di un solutivo e corrosivo sociale, non mette il piede in alcun paese che non vi porti la discordia, il disordine, la licenza: incapacissimo di far cosa alcuna, solo riesce a sciogliere e sperperare</quote>.” (<bibl><title>Operette politiche</title>, t. II, p. 343.</bibl>)</p></note>. La sua vita politica è un continuo e fastidioso spettacolo di civile impotenza; e se altri non avessero in pochi anni dato all'Italia una spinta che ei non seppe imprimerle in tre lustri, non avria pur valicate le sue frontiere, non che ottenutovi quella celebrità che il Machiavelli promette ai <quote rend="italic">dissipatori dei regni e delle repubbliche</quote><note place="foot"><p><bibl><title>Disc.</title> I, 10.</bibl></p></note>.</p>
<p>A udire i puritani diresti che il Mazzini abbia inventata l'idea di repubblica; o almeno che sia stato il primo a recarla in Italia. Come se da Crescenzo al Boyer<note place="foot"><p><bibl>Botta, <title>Stor. d'It. dal 1789 al 1814</title>.— Lib. XI.</bibl></p></note> infiniti non l'abbiano suggellata col coraggio e col sangue; il che sinora non ha fatto il Mazzini; e non fosse l'Alfieri che poco addietro con sommo ingegno la consacrava. Quanti sono da un mezzo secolo i giovani di valore che leggendo i suoi versi e le prose del Machiavelli, studiando nelle opere di Plutarco e di Livio, non sieno stati repubblicani dalla prima barba? Ma a mano a mano che col crescere di essa acquistarono scienza e sperienza, i giudiziosi si accorsero che libertà e repubblica sono cose diverse; e che nei termini correnti, questa a quella pregiudicava. Cosicché il solo privilegio del Mazzini si è quello di aver serbato nell'età matura le fantasie dell'età tenera<note place="foot"><p>Si noti che la repubblica predicata dal Mazzini per tanti anni era bensì una forma politica, ma non mica una riforma economica. E però si riduceva a un vecchiume alieno dal genio e dai bisogni dell'età nostra.</p></note>. Io noto che nell'antica rivoluzione francese la lode di essere il primo repubblicano toccò a Camillo Desmoulins, uomo ingegnoso, ma inetto alle cose civili<note place="foot"><p><bibl>Villiaumé, <title lang="fre">Histoire de la révolution française</title>, Paris, 1850, liv. II, 17; VIII, 1; XVI, 7.</bibl></p></note>. Imperocché le mosse intempestive fanno segno d'imperizia; e il vero modo di rendere possibile un giorno la repubblica italiana, se i casi volgeranno in suo favore, si è il non mettervi mano fuori di tempo. Quando accada che la nostra patria risorga, qual sia per essere l'assetto de' suoi ordini, se ne dovrà saper grado principalmente a coloro che introdussero e fondarono le franchigie costituzionali; perché siccome il progresso e l'esito dipendono dai principii, così il passato Risorgimento fu il seme, onde le nuove sorti d'Italia germineranno.</p>
<p>Se duro e spiacevole mi fu di sopra l'entrar nei biasimi di un vecchio amico, mi è penoso ugualmente di dover parlare contro un esule; e che io mi c'induca a malincuore ciascuno può raccoglierlo dal contegno usato a suo riguardo per molti anni. Tacqui di lui nel mio primo esilio; benché la mossa di Savoia incominciasse a mutare il concetto ch'io ne aveva, e i suoi andamenti ulteriori mirassero a distruggere ciò che io m'ingegnava di edificare. Anche dopo il procedere inescusabile da lui tenuto in Milano, io non rimisi della moderanza mia solita: non feci atto di avversario né di nemico; anzi passando per Genova pochi giorni dopo, dove la sua madre (donna veneranda per ogni rispetto) era ingiusto segno alle ire del popolo, le diedi di riverenza e di stima pubblico testimonio. Mi sia lecito il ricordar questo fatto, non mica per vantarmene (ché ogni uomo onorato nel mio caso avrebbe fatto altrettanto), ma per rispondere alle calunnie di certi malevoli. Solo quando all'opera cominciata in Milano fu posto suggello in Roma, e che mi venne tolto ogni modo di mettere in salvo la libertà italiana, che vedevo precipitare, io ruppi il silenzio e non dubitai di scrivere che“<quote>Giuseppe Mazzini era il maggior nemico d'Italia; maggiore dello stesso Austriaco che senza lui saria vinto e per lui vincerà</quote><note place="foot"><p><bibl><title>Operette politiche</title>, t. II, p. 343.</bibl></p></note>.” Queste parole dettate ai 10 di marzo del 49, mentre l'uomo ch'io assaliva era nel colmo della potenza, furono giustificate dalla disfatta di Novara e da due anni di casi tremendi e lacrimevoli. Fallita l'impresa di Roma, il Mazzini avrebbe almeno dovuto ricordarsi che era stato assunto al governo di un popolo libero e generoso. Questa dignità gl'imponeva nuovi obblighi nelle opere e nelle parole: gl'interdiceva di scagliare invettive, menar folli vanti, ordir trame, suscitar turbolenze a modo di un capopopolo e congiuratore volgare. Giunto era il tempo, in cui egli poteva emendar gli errori, far prova di essere rinsavito, mostrarsi al mondo uomo politico e savio repubblicano; attendendo, senza far romori, a instruire i suoi compatrioti e prepararli agli eventi possibili; e imitando il tranquillo e decoroso contegno, di cui il Pepe, il Manin e il Montanelli, stati anch'essi nei primi gradi, gli danno l'esempio. S'egli si fosse governato con questo senno, ogni buon Italiano, poste in dimenticanza le cose passate, l'avrebbe per compagno ed amico; giacché l'errare è di tutti gli uomini e anche in politica sono lodevoli le conversioni<note place="foot"><p>Ciò era tanto più facile quanto che gli stranieri, poco informati delle cose nostre, accomunavano al Mazzini la simpatia meritata dai difensori di Roma e accresciuta dall'iniquo procedere del papa e del governo francese. Egli era considerato come la vittima principale di una brutta e solenne ingiustizia; e quindi riscotea l'affetto e la stima di tutti gli animi generosi. Le stesse invettive dei retrogradi in Francia, Germania, Italia, contribuivano all'effetto; come quelle che in vece di screditarlo (bontà di senno politico) accrescevano la sua riputazione.</p></note>.</p>
<p>Ma in vece egli torna all'antico costume, recando nello scrivere e nell'operare quella leggerezza ed esorbitanza medesima che solea quindici anni addietro. Calunnia la memoria di Carlo Alberto<note place="foot"><p>“<quote lang="fre">Guillaume de Prusse ressuscitera Charles–Albert de Savoie. Ce qu'il recherche, ce n'est pas une victoire qui enfanterait une révolution, c'est un revers qui lui conservera un trône</quote>.” (<bibl>Proclama dei 13 di novembre del 1850, riferito dall'<title lang="fre">Estafette</title>, Paris, 21 novembre 1850.</bibl>)</p></note>, fa causa comune coi capiparte più arrisicati di tutte le nazioni, cospira in Inghilterra, in Francia, in Germania, in Isvizzera, in Italia, e concita i popoli a moti intempestivi; i quali non potrebbero avere altro frutto che di avvilire la forma di stato che celebra, accrescere le pubbliche sciagure, far vittime inutili e ritardare il giorno della liberazione. In vece di spargere e accreditare le idee democratiche con iscritti sodi e sostanziosi, egli le rende ridicole agli uni, formidabili agli altri con proclami e programmi fuor di proposito, che non insegnano perché vuoti, non persuadono perché eterocliti, non indirizzano perché fondati in aria o sopra una capricciosa presunzione degli eventi, e non hanno nemmeno il pregio di accendere gli animi (che è l'utile sperabile da tali scritti) perché troppo frequenti e pieni di promesse e di vaticini che di giorno in giorno sono smentiti dalla sperienza. Benché il governo della repubblica francese siasi portato in modo indegnissimo verso Roma, il Mazzini non ha buon viso a querelarsene; essendosi egli adoperato per tanti anni colla lingua, coi pensieri, colle opere, a plasmare un'Italia gallica, e perciò meritando di vedere l'opera sua disfatta da quei medesimi che avea tolto a modello. Tuttavia se egli avesse protestato con dignità di ragioni come interprete di un popolo oppresso da iniqua trama, le sue parole sarebbero state autorevoli ed applaudite. Ma all'incontro scordandosi il decoro della carica avuta, e parlandone come ne fosse ancora investito, egli insulta Alessio di Tocqueville: comanda che si tronchi ogni traffico colla Francia: si sottoscrive triumviro di Roma: parla in nome d'Italia, come ne fosse principe: suscita indegne vessazioni contro i repubblicani sinceri che non lo riconoscono per loro capo: impronta danari, quasi che si fosse autorizzato dalla nazione; minacciando ridevolmente chi ne porge al nemico: il che non sogliono né anco gli autocrati e gl'imperatori. Insomma egli la spaccia da pretendente e da fondatore di una dinastia nuova con più prosopopea e boria che non fanno i rampolli borbonici di Spagna e di Francia.</p>
<p>I fatti recenti provano dunque che il Mazzini non è meno ostinato del Pinelli, e che la conversione dei puritani non è più sperabile che quella dei municipali. Ora nel modo che il Pinelli, benché schietto amatore del principato costituzionale in Italia, gli nocque per imperizia e gli darebbe, senza avvedersene, l'ultimo crollo, se fosse di nuovo arbitro degli affari; medesimamente il Mazzini, tenerissimo della repubblica, ne fu sinora il maggior nemico; e se avvenga che i fatti la favoriscano, egli sarà un grave ostacolo al suo stabilimento. Io raccomando queste considerazioni ai repubblicani assennati e leali, perché son sicuro di non ingannarmi; e perché temo che i Cosacchi non siano condotti quando che sia in Italia dall'uomo medesimo che ci chiamò i Croati. Il credito di una parte dipende dal capo che elegge, come quello di un esercito nuovo e non assaggiato, dalla sua insegna. Il nome del Mazzini è esoso a molti da gran tempo e va ogni giorno vie più scadendo per l'incapacità pratica, l'esagerazione di certe dottrine, le opere di molti de' suoi fautori; e principalmente per aver prima soprattenuto il rinascimento italiano e poi affogatolo nella cuna. Lungi dall'attribuirgli alcune brutte massime e gli eccessi di qualche suo partigiano, io credo che gli abbomini, e consento volontieri a coloro che lo stimano irreprensibile fuori della vita pubblica. Ma il mondo che giudica dalle apparenze non procede con tal riserbo; né ignora che parecchi de' suoi fedeli levarono alle stelle il percussore di Pellegrino Rossi. Tutti sanno che egli se l'intende colle sette più superlative di Europa, non escluse eziandio quelle che minacciano alla proprietà dei privati e alla pubblica sicurezza; e pogniamo che non si accordi intorno al modo di edificare, cospira con esso loro a distruggere. Il che fa spavento in un uomo che a guisa dei monarchi costituzionali regna e non governa; e lasciandosi aggirare dai tristi, è più tosto coda per tal rispetto che capo della sua fazione. A tutti in fine è conto ch'egli non è amico agli ordini cattolici, e vorrebbe alterarli o mutarli; il che lo rende odioso non solo al clero, ma ad una parte notabile delle popolazioni. E non piace né anco a chi screde, ma è a bastanza oculato da conoscere che l'abolir le credenze non è mai utile, e il trasmutarle oggidì impossibile. Aiuti il Mazzini la causa italica, ma non ne sia il capitano, né l'arbitro, né il bandieraio; ché la democrazia non dee adorare un uomo, e meno di tutti quell'uomo, a cui l'Italia dee la perdita di tante speranze, e quindici milioni de' suoi figli le loro sciagure.</p>
<p>Torcendo il moto italico dal suo filo col sostituire all'autonomia e union nazionale lo scopo secondario di un cambiamento negl'instituti governativi, il Mazzini e i puritani operavano pensatamente, amando meglio di veder l'Italia schiava e teutonica che libera sotto i suoi principi. Non così i democratici, che solo errarono per far cattiva estimazione degli eventi forestieri e degli effetti che avrebbero causati. La rivoluzione francese del quarantotto parve a molti di loro necessitare un nuovo cangiamento in Italia; e perciocché la Francia si era costituita in repubblica, stimarono che negli altri paesi si dovesse fare altrettanto. Né tali induzioni erano fallaci da ogni parte; atteso quella conformità politica che tende ogni dì vie meglio a unizzare l'Europa. E il moto parigino ebbe il suo parallelo glorioso e immediato nel sollevamento di Milano e nella cacciata tedesca. Ma i riscontri politici, come vedemmo, debbono ubbidire alla regola di proporzione; secondo la quale il Risorgimento italiano eziandio ristretto fra i suoi termini originali, era per l'Italia un maggior progresso che non la repubblica pei Francesi. La legge poi di conformità non può contraddire a quella di gradazione; secondo la quale, dovendosi andar bel bello, a ogni mutazione importante dee succedere una pausa, acciocché mettano radice e si fermino i nuovi statuti; né si possono mescolare insieme due moti e indirizzi contrari. Quanto più la caduta della monarchia orleanese agevolava presso di noi lo sdrucciolo alla repubblica, tanto più era d'uopo appigliarsi tenacemente ai principii costituzionali e mantenere agli ordini introdotti di fresco il loro carattere primitivo. Senza che gli errori infiniti commessi in Francia e in Germania dai popoli inesperti prenunziavano che in poco d'ora i nemici della mutazione avrebbero tentato di riscattarsi; e come più uniti e pratici degli avversari, l'avrebbero vinta per qualche tempo. E già i casi parigini di giugno accennavano a questa vicenda; e doveano avvertir gl'Italiani di stare al segno e all'erta, guardandosi d'imitare le intemperanze di oltremonte. Ma i più dei democratici poco avvezzi a meditare il corso naturale delle fortune politiche e male informati dei successi di fuori, non fecero queste considerazioni e credettero bonamente giunta la morte del principato; massime dopo i sinistri della prima campagna, il prevalere dei municipali in Piemonte e la tregua ignobile della mediazione; onde pogniamo che non abbracciassero il vessillo del Mazzini, gli furono almeno propizi. Pochi fra i loro interpreti non fecero di capo all'idolo, e osarono combatterlo a viso aperto; fra i quali son degni di special menzione Aurelio Bianchi Giovini<note place="foot"><p>Nell'<title>Opinione</title> di Torino.</p></note>, uomo di virili studi e non seducibile dalle frasche; e Giuseppe Montanelli<note place="foot"><p>Nell'<title>Italia</title> di Pisa.</p></note>, a cui non poteva andare a sangue né il demagogo scomposto, né il novatore spensierato di religione.</p>
<p>Parrà a taluno di poter inferire dai casi seguenti di Toscana, in cui il Montanelli ebbe gran parte, che anch'egli poscia aderisse ai puritani; e io partecipai a questa opinione, quando lontano, ridotto a giudicar delle cause dagli effetti, e vedutomi fallir la fiducia che avea posta in quella provincia, lo credei complice del Mazzini, e ne lo accusai con quell'impeto di sdegno e di dolore che in me nasceva dal prevedere le calamità imminenti<note place="foot"><p>Nel proemio del Saggiatore.</p></note>. Quanto mi fu allora penoso il profferir parole di rimprovero che stimavo fondate, tanto adesso, chiariti i fatti, mi è dolce il giustificare le intenzioni di un caro ed illustre amico. Né intendo già con questo di entrar nel racconto delle cose toscane, sia perché mi manca la notizia di molti particolari e perché un riguardo troppo grave me lo divieta. Francesco Guerrazzi è sostenuto e inquisito da due anni; e io mi farei coscienza di scrivere una parola che potesse affliggere un tal uomo e mostrarmi poco ricordevole dei sacri diritti della sventura. Ma stando in sui generali, dalle cose dette si può raccorre come dopo l'onta della mediazione il Montanelli e altri valorosi dovessero disperare della monarchia sarda in ordine alla salute d'Italia. Né potevano meglio affidarsi nella toscana, stante la singolare lentezza o più tosto inerzia de' suoi ministri. La quale io non credo che fosse volontaria, per la ragione che ho già accennata. Imperocché Gino Capponi bramava ardentemente la lega; conseguita la quale e seco le guarentigie richieste ad as— sicurare il granduca, io non posso dubitare che un tant'uomo non fosse per consacrare alla guerra patria tutti quei mezzi che erano in suo potere. Ma i ministri piemontesi dei 19 di agosto, non che voler la guerra, rifiutarono ostinatamente essa lega e ne ruppero le pratiche incominciate dai precessori: si alienarono l'animo del pontefice che con ardore la sollecitava: resero inutile lo zelo operoso del Rossi a tal effetto: vennero a screzio coll'uomo grande; e ridestarono più vivi i sospetti che covavano da gran tempo intorno alle mire usurpatrici del Piemonte; i quali, nudriti e cresciuti ad arte dai retrogradi e dai puritani, doveano più che mai aver forza nei governi deboli e quasi inermi di Firenze e di Roma. Chi può colpare il Capponi di aver prestato orecchio a tali sospetti, mentre erano avvalorati dalla matta politica dei ministri sardi e ottenevano fede presso il sagace ministro di Pio nono?<note place="foot"><p>Io attribuisco a tali sospetti alcune clausole delle instruzioni date dai ministri di Firenze al loro interprete nel colloquio disegnato di Brusselle. Il proemio di esse è nobile, italiano, e rimuove ogni ombra di affetti municipali.“<quote>Il pensiero precipuo del governo toscano, lo scopo al quale esso subordina ogni altro desiderio, è l'indipendenza nazionale. I nostri voti e le nostre domande, come italiani, sono grandi e larghissime: come toscani, modestissime sono le nostre pretensioni. Quindi ogni progetto ed ogni sistema il quale anche senza favorire direttamente gl'interessi toscani assicuri o secondi il principio della nazionale indipendenza, dovrà appoggiarsi con ogni vigore e con tutti i mezzi possibili di persuasione</quote>.” (<bibl>Farini, <title>Stato romano</title>, t. III, p. 293.</bibl>) Ma venendo ai particolari e fra le varie ipotesi esaminando se la Lombardia debba unirsi al Piemonte o fare uno stato da sé sotto un principe di casa Savoia, i ministri toscani stimano che“<quote>le deplorabili dissensioni insorte tra i Piemontesi e i Lombardi in questi ultimi tempi, la rivalità di Torino e di Milano se facesser parte del medesimo stato, la utilità del massimo equilibrio possibile fra gli stati italiani costituiscono altrettante ragioni di preferenza pel secondo sistema</quote>.” (<bibl><hi rend="italic">Ibid.</hi> p. 294, 295.</bibl>) Ma queste considerazioni affatto secondarie doveano cedere a due ragioni supreme; l'una che l'unione della Lombardia col Piemonte era cosa fatta dal concorso dei popoli e del parlamento, e i disastri campali non poteano annullarla; l'altra, che al bene d'Italia si richiedeva. L'equilibrio era un'idea vecchia, affatto aliena dal nostro Risorgimento; il quale non mirava al bilico, ma all'unione, alla forza, all'indipendenza dei vari stati della penisola. Ora l'unione volea che le divisioni si diminuissero in vece di moltiplicarle. La forza e l'indipendenza ricercavano che si fondasse a borea uno stato valido quasi difensivo di tutta la penisola. D'altra parte l'autonomia scambievole dei vari dominii non correva pericolo, mediante la confederazione; la quale rendeva superfluo l'equilibrio immaginato da Lorenzo de' Medici per sortir quell'effetto. Considerata dunque in sé stessa, questa parte delle instruzioni arguirebbe un municipalismo eccessivo e una politica non providente. Ma se si ragguaglia col procedere dei ministri sardi, essa è ragionevole e irreprensibile. Da che questi aveano disdetta tante volte la lega, e alterata la natura del Risorgimento italiano, bisognava ritornare alle massime del secolo decimoquinto e cercare nell'equilibrio quella guarentigia di sicurezza ai singoli stati, che non si poteva avere altrimenti.</p></note>? Cosicché s'egli è vero che ai primi scompigli di Livorno il governo di Torino si profferisse in aiuto, non è meraviglia che l'offerta si rifiutasse. Ma queste cose erano allora secrete: niuno potea subodorarle, non che conoscerle: tutti credevano che il ministero subalpino promovesse efficacemente la confederazione e la guerra, come avea dichiarato nel suo programma; cosicché la colpa del Pinelli e de' suoi compagni fu ascritta al Capponi ed al Rossi: l'ignavia municipale del Piemonte attribuita alla Toscana e alla Chiesa; e come il ministro romano trovò un fanatico che l'uccise per traditore, così il fiorentino ebbe a riportare eziandio dai savi il biasimo degli altrui falli.</p>
<p>Giuseppe Montanelli, ignorando come gli altri la vera causa della freddezza di chi reggeva, e disperato dei principi in universale per la mala riuscita che facevano da più di un anno, si rivolse ai popoli, e proclamando una dieta universale sperò di accendere l'entusiasmo delle moltitudini e supplire al difetto dei governi senza ricorrere all'opera delle fazioni. Egli voleva creare una parte democratica che non desse ombra e spavento né agli amatori del buon ordine né agli uomini teneri delle credenze. Impresa degna di un animo nobile, ma più facile a concepire che ad eseguire fra gli umori che bollivano; e aliena dagli ordini del nostro moto; imperocché essa divideva l'Italia in vece di unirla: debilitava il Piemonte, in cambio di rinforzarlo, come dovea farsi, finché era sperabile che ripigliasse l'ufficio egemonico; secondo avvenne quando la parte democratica sottentrò nel consiglio ai fautori della mediazione. Oltre che fuori dei puritani, gli amatori di repubblica erano pochissimi<note place="foot"><p>Questo fatto risulta dai documenti del tempo, e in particolare da quelli che raccolse il signor Cattaneo; cosicché le chiose non molto urbane degli Archivi sono smentite continuamente dal testo.</p></note>; onde il Montanelli, benché alieno dai primi, fu costretto a valersene nella sua amministrazione; con grave pregiudizio del credito di essa, che vestì in tal modo un'apparenza contraria alla sua indole. Per la qual cosa molti stimarono il ministro toscano complice del Mazzini, come altri avea attribuiti al suo predecessore i torti del Pinelli. Io in quel mezzo, rifatto ministro, era disposto ad accettare la dieta sotto condizione che alla lega si limitasse; e obbiettandosi che i rettori fiorentini erano obbligati dal loro programma al mandato libero e indefinito (a cui Leopoldo e il parlamento unanime assentirono) risposi che l'assemblea federativa e comune non escludeva l'altra, a cui il ministero di Firenze avea impegnata la sua parola<note place="foot"><p>“<quote>Il ministero toscano ci opponeva che la Costituente a cui si era obbligato differiva sostanzialmente dalla nostra e che non poteva mutarla senza ripugnare al proprio programma. Ma ci fu agevole il rispondere potere i Toscani unirsi a noi per la Costituente federativa; essere in loro arbitrio di dar quindi opera a un'altra assemblea loro propria: parer ragionevole che le diete di tal sorta indirizzate a modificare gli ordini interni siano particolari: solo il consesso federativo dover essere comune ed universale; tanto più che anche i Subalpini hanno assunto l'obbligo di convocare, finita la guerra, una Costituente loro propria per definire lo statuto monarchico costituzionale che dee reggere il regno dell'alta Italia</quote>.” (<bibl><title>Operette politiche</title>, t. II, p. 326, 327.</bibl>) Vedi anche i <title>Documenti e schiarimenti</title>, X.</p></note>. Al partito di una dieta universale di concorso, ma ristretta di commissione, che non impedisse la costituente promessa, niente dal lato dei Toscani si attraversava; se i nuovi fatti di Roma e il prevalervi della parte repubblicana non ci avessero posto un ostacolo insuperabile. Ricorsi allora al disegno di una confederazione particolare fra il Piemonte e la Toscana (di cui abbozzai e spedii i capitoli); la quale col tempo poteva rendersi universale<note place="foot"><p><title>Documenti e schiarimenti</title>, XI e XII.</p></note>. Ma anche questo ripiego diventò impraticabile per gl'impegni già corsi tra Roma e Firenze; dal che si vede (conforme all'avvertenza già fatta) che l'uno o l'altro degli spedienti sovrascritti sarebbe riuscito, se i miei precessori fossero stati più atti a esercitare la carica o più pronti a rassegnarla. Frattanto la repubblica bandita in Roma, la fuga del granduca, i disegni funesti e la pertinacia della corte di Gaeta, la certezza in fine che i puritani avrebbero elusi i consigli e sormontati gl'influssi dei democratici giudiziosi, mi fecero risolvere di tentar colle armi ciò che più non poteva ottenersi coi negoziati. Così la diversa condizione delle due province mi pose in disaccordo col Montanelli; dissentendo in quell'estremo sui mezzi, mentre eravamo unanimi nelle intenzioni. E la storia nel riconoscere la rettitudine di quelle del mio chiaro amico, sarà benigna agli errori nati da un animo più generoso che cauto; ricordando che egli diede le prime mosse alla rigenerazione toscana, col salvare il bel paese dall'illuvione gesuitica, e che aiutò i progressi della causa italica non pur coll'ingegno, ma colla mano, riportando gloriose ferite sui campi dell'indipendenza.</p>
<p>Che i suoi concetti differissero da quelli del Mazzini, si ritrae dal partito proposto a principio di unir Toscana con Roma<note place="foot"><p><bibl>Cons. Farini, <title>Stato romano</title>, t. III, p. 159.</bibl></p></note>. Se questo partito avesse subito avuto effetto e uomini atti a destare la pubblica fiducia fossero stati preposti al nuovo ordine, le cose d'Italia potevano prendere un corso insperato e meno disavventuroso. Certo l'Austria e la Francia sarebbero state men pronte a ridurre gli stati ecclesiastici sotto il padrone antico, se si fossero dovuti togliere allo scettro civile di Leopoldo anzi che ai fasci repubblicani (non laureati) del Mazzini. Ma questi aspirava a regnare e i suoi volevano pescar nel torbido; onde assai prima che Pio nono lasciasse loro in preda il dominio colla sua fuga, essi avevano atteso in mille modi a intiepidire, raffreddare, divolgere l'animo di lui sospettante che le riforme onde era stato principiatore non tornassero a scapito della religione e a guadagno de' suoi nemici<note place="foot"><p><bibl>Farini, <hi rend="italic">Ibid.</hi> t. II, pass..</bibl></p></note>. Queste disposizioni accresciute dalle lodi insincere che ammassavano al buono e timido pontefice, e aggravate non poco dall'avversione del Piemonte alla lega italica, rendettero quello vie più ripugnante alla guerra e rimossero dalle faccende il Mamiani, che per la squisita moderanza dell'animo, la facondia e la riputazione, poteva meglio di ogni altro trovare un temperamento fra gli scrupoli del papa e le necessità della patria. Tali scrupoli erano omai divenuti insuperabili quando il Rossi entrò ministro; inviso a molti liberali per la memoria della sua legazione; essendo sparso il rumore che combattesse le riforme, e accreditato anche in Carrara sua culla, mentre il nome di lui si cimentava per ascriverlo al parlamento<note place="foot"><p>Io ebbi la buona fortuna di cooperare al disinganno con un mio discorso ai Carraresi (<bibl><title>Operette politiche</title>, t. II, p. 150–154.</bibl>)</p></note>. Salito al potere in Roma, egli pose mano ad avviare e stabilire gli ordini costituzionali fondati di fresco, e accordarli col governo ecclesiastico. Il dare agli stati pontificii una buona amministrativa, leggi conformi alla nostra età, e un reggimento laicale, erano assunti, un solo dei quali avrebbe sbigottito un ingegno volgare; ma le forze del Rossi bastavano a tutti. Così che Roma fu retta a breve intervallo da due uomini, che appartengono ai due estremi del valore politico; il quale è nullo nel Mazzini, come fu sommo nel Carrarese. Né questi perciò si scordava del resto d'Italia; e proponendo la lega voleva, senza spaurare la delicata e ritrosa coscienza di Pio nono, farsi un lastrico di quella a cose maggiori.</p>
<p>Già abbiamo accennato come la singolare imperizia dei ministri sardi facesse svanire il suo disegno, e un fanatismo atroce troncasse i suoi giorni. Il dissidio col Piemonte indusse taluno a conghietturare che di colà fosse inspirato l'eccesso. Certo il misfatto dei 15 di novembre non mosse le lacrime alla parte ministeriale e municipale di Torino, poiché la liberava da un formidabile avversario<note place="foot"><p>Mentre un foglio torinese, sviscerato del ministero sardo, raccontava succintamente l'atroce caso, senza frapporvi parola, non dico di orrore, ma né anco di semplice biasimo, un giornale democratico l'abbominava con calde e generose parole. Qual era questo giornale? La <title>Concordia</title>.</p></note>. Ma il non dolersi della morte altrui, quando è utile, e l'aver animo di cooperarvi, sono cose differentissime. Per quanto si voglia essere severo ai ministri piemontesi e ai loro agenti e aderenti in Roma, niun uomo di mente sana vorrà crederli capaci di tanta scelleratezza. E mentre io mi credo in debito di purgarli dall'atroce aggravio nei termini più formali, non intendo per questo di addossarlo ai puritani; disconvenendosi il decidere, mentre si agita la causa, ed è in pendente la sentenza dei giudici. La storia però non dee tacere che in Roma ed altrove fu festeggiato pubblicamente il delitto; che Carlo Pigli in Livorno chiamò l'omicida (forse senza pesar le parole) un figliuolo dell'antica repubblica dì Roma; e che altri lo ragguagliarono a Marco Bruto. E certo niuno era più in odio ai puritani che il temuto ministro; sì perché ravvisavano in esso un ostacolo insuperabile ai loro disegni, e perché ingannati delle sue intenzioni lo credevano avverso all'Italia, né poteano poggiare all'altezza de' suoi pensieri.</p>
<p>La morte del Rossi diede l'ultimo crollo ai propositi liberali del vacillante pontefice; e aiutata da perfidi raggiri e consigli, lo spinse a Gaeta. Benché i puritani avessero libero il campo, non poterono sormontar sulle prime; tanta fui la saviezza e la moderanza che i magistrati ed il popolo mostrarono in quella occasione. Ma l'ostinazione del papa o dirò meglio della fazione diplomatica e prelatizia che governava in suo nome, la diede vinta in fine agl'immoderati; e i circoli gridando la costituente, riuscirono alla repubblica. Grave fallo fu questa per più rispetti; onde non ebbe l'assenso né del Mamiani, benché affezionato a tal modo di governo, né degli altri liberali uomini che prevedevano l'avvenire. La fuga di Pio non era la prima violazione di un patto già offeso e contaminato dalla morte del Rossi e del Palma: l'assalto del Quirinale e la violenza al sovrano non la giustificavano, ma la scusavano. Doveasi esser men rigido a un principe sviato, ma buono, avendo l'occhio ai meriti anteriori e alla sacra dignità del pontefice. Se quando s'instituisce un ordine nuovo, alla prima falta di una delle parti, l'altra si crede autorizzata a stracciare il contratto, qual governo fondato di fresco potrà avere stabilità e vita? Meglio è comportare qualche scorso a chi regna che introdurre l'usanza di variare stato ogni giorno come si mutano i vestimenti. Tanto più quando i trascorsi hanno luogo dalle due parti, e ciascuna di esse abbisogna del perdono dell'altra. Roma è parte nobilissima d'Italia, ma non l'Italia; e non poteva introdurre definitivamente una nuova foggia di governo senza il consenso della nazione. Se il capo od un membro potessero dispor di sé stessi senza almen consigliarsene coll'altro corpo, ogni unità nazionale e di patria sarebbe vana. Il principato civile era legittimo, perché consentito poc'anzi dai Romani, voluto da tutti i popoli italici. Non così la repubblica; su cui si dovea interrogar la nazione prima di abbracciarla. Quanto più altri era tenero degl'instituti popolari, tanto più doveva soprattenerli per non iscreditarli coi cattivi successi e coll'esito infelice. La repubblica in Roma introduceva uno scisma fra essa e le altre province o costringeva queste a imitarla. Nel primo caso si offendeva l'unione: nel secondo, si violava la libertà. Che se in vigore della sovranità nazionale si poteva senza ingiuria obbligar Roma a mantenere lo statuto monarchico, come ordine giuridico già stabilito e voluto da tutti; non era ugualmente lecito a Roma il forzare altri a mutarlo e sostituirgli un governo nuovo che non aveva per sé il possesso anteriore né il consenso dell'universale. E non correva in tal caso quella dittatura naturale che autorizza ogni membro a decidere e operare anche senza consulta, quando si tratta di nazionalità, di unione, d'indipendenza patria; giacché la forma accidentale del governo non è un bene assoluto come quelli, ma relativo, e non essendo determinata dalla natura, dipende dalla libera elezione degli uomini.</p>
<p>La repubblica inoltre portava seco la guerra civile, l'invasione straniera e la perdita di ogni franchigia; come avvenne in effetto pochi mesi dopo, quando Napoli, membro d'Italia, e Francia, Austria, Spagna concorsero a ripristinare il dominio pretesco. Ed era facile l'antiveder cotal esito<note place="foot"><p><title>Documenti e schiarimenti</title>, XII.</p></note>; a cui già collimavano tutti i casi di Europa. Non si potea supporre o che il papa tralasciasse di sollecitare l'aiuto già invocato degli stati cattolici o che questi si unissero a rifiutarlo. Vano era lo sperare nella repubblica francese già caduta alle mani de' suoi nemici. Si doveva anzi temere di averla contraria, o alla men trista spettatrice tranquilla di un intervento tedesco. Tanto era dunque il rendersi repubblicano, quanto il mettere non pure a ripentaglio probabile, ma a certo sterminio la libertà acquistata; non solo in Roma, ma nell'altra penisola; perché lo statuto abolito sul Tevere, non potea sopravvivere sul Sebeto e sull'Arno. I successi avverarono a capello queste previsioni degli uomini oculati; e non correva necessità od urgenza che impedisse di farne conto. Perché non appagarsi di un governo provvisionale? Il quale bastava a preservare i diritti del popolo: provvedeva al presente quanto la repubblica: lasciava intatto e libero il futuro: non adduceva impegno di sorta: teneva aperta la via all'accordo: non atterriva l'Europa: toglieva al pontefice il pretesto di rivocar lo statuto, e scemava agli esterni quello d'intervenire. Oltre che la forma provvisionale di stato è quella che conviene naturalmente a ogni popolo che scuote il giogo, quando egli è una semplice parte della comune famiglia; la sola che salvi la signoria nazionale e sia in ogni caso netta di usurpazione.</p>
<p>Il primo errore fu la repubblica: il secondo, l'elezione del capo. L'equità, la decenza, la politica consigliavano del pari che la scelta non cadesse su Giuseppe Mazzini; il quale non avea contribuito per nulla alla parte più scusabile del moto romano, e veniva a collocarvisi come in una <quote rend="italic">nicchia</quote><note place="foot"><p>Espressione, se ben mi ricordo, del <title>Corriere mercantile</title> di Genova.</p></note> che altri gli avea preparata. Che se i suoi commettendo male fra i moderati e il pontefice, e suscitando disordini avean condotte le cose all'estremo; se si erano rallegrati pubblicamente della morte del Rossi e aveano applaudito all'uccisore; ogni buon riguardo vietava di porre in seggio il loro campione, ancorché fosse innocentissimo dell'eccesso. La politica in fine prescriveva di eleggere un uomo abile alle faccende, capace di farsi ubbidire, non esoso o temibile a nessuno, atto a procacciarsi la fiducia dell'universale. Il Mazzini non avea alcuna di queste parti: era in voce di fanatico e perpetuo cospiratore: rappresentava a molti quanto può figurarsi di più eccessivo in opera di rivoluzione: dava disfidanza ai savi, spavento ai timidi, ribrezzo ai religiosi uomini giustamente atterriti che un uomo infesto ai riti cattolici fosse chiamato a governare la città santa e la reggia del cattolicismo. Tanto più che se egli guida i semplici che gli aderiscono, è guidato dai maliziosi, e fa meglio ufficio di schiamazzo che di moderatore della sua setta; cosicché una repubblica capitanata da un tal uomo, in vece di placar gli opponenti, si concitava contro tutti coloro a cui non va a sangue la signoria dei puritani. Odiando egli la monarchia assolutamente e volendo ridurre tutto il mondo a repubblica, non sarebbe stato pago a quella di Roma; ma di quivi, come da un centro, avrebbe cospirato contro i principi in universale. Ora come ciò potesse piacere ai sovrani d'Italia e di Europa, ciascun sel vede; onde era piano l'antivedere che la sua insegna avrebbe riunito tutto il mondo alla distruzione del nuovo stato romano, e mossa la stessa Francia a spegnere un fuoco minacciante all'Italia e a tutti i paesi che la circondano. Imperocché l'intervento non ebbe tanto luogo contro il principio democratico, quanto contro il demagogico, impersonato nel Mazzini; il quale era creduto intendersela di qua dalle Alpi colle sette pericolose alla proprietà e alla famiglia. Si sarebbe parato a molti di questi inconvenienti se il maneggio delle cose fosse stato commesso a uomini riputati per saviezza governativa. Ce n'erano alcuni, a dir vero, nel magistrato esecutivo e nel consesso; ma la presenza del Mazzini faceva che in vece di dare al governo il proprio credito, essi ne fossero contaminati. Se avessero avuto un miglior compagno, l'errore della bandita repubblica sarebbe stato in parte corretto da chi la rappresentava; come accadde in Venezia, dove il credito e la saviezza di Daniele Manin e degli altri eletti al governo e al parlamento fecero sì che la bandiera repubblicana non fu di spauracchio sull'Adriatico come sul Tevere. Se i Romani avessero imitati i Veneti, non era precluso ogni adito all'accordo; ed erano meno probabili l'intervento esterno e la perdita di ogni franchigia. Ma ciò non metteva conto ai puritani né al loro capo; i quali se non potevano aver la repubblica ed esserne procuratori, amavano meglio il dispotismo antico che lo statuto.</p>
<p>Ho avvertito con franchezza l'errore; ma ora debbo aggiungere che esso fu compensato, per parte dei generosi, da molte virtù. Imprima la repubblica fu più tollerata che voluta dal popolo, il quale“<quote>non avea nessun colore politico. Un grande odio pel governo clericale e molta indifferenza su tutto il resto, mi sembra sieno le sue prerogative più notevoli</quote><note place="foot"><p><bibl>Dandolo, <hi rend="italic">Op. cit.</hi> p. 170, 171.</bibl></p></note>.”“<quote>I cittadini erano talmente stanchi di abusi e di rimutamenti politici che si erano tranquillamente assoggettati al governo repubblicano, sebbene il vero partito repubblicano fosse piccolissimo, rappresentato solo da pochi giovani ardenti e di buona fede e ingrossato dalla turba degli speculatori che dappertutto sogliono irrompere dove hanno qualche cosa a sperare nell'inevitabile disordine di uno stato eccezionale</quote><note place="foot"><p><bibl><hi rend="italic">Ibid.</hi> p. 170.</bibl></p></note>.” Il nuovo stato, a dir proprio, ebbe per primo autore il governo di Gaeta coi passati falli e le ultime durezze; e per complici principali i puritani. Il popolo non pensò a farlo, ma quando lo vide fatto fu ardente a difenderlo, come rifugio e presidio contro l'abborrita dominazione dei sacerdoti, che le armi forestiere chiamate dal papa venivano a rimettere. Cosicché i più non ravvisarono in esso che la riscossa del laicato romano dal ceto ieratico; la quale prese facilmente forma di repubblica, essendoché ogni municipio che si libera dall'oppressione è in sostanza una piccola repubblica, e questa voce in origine fu sinonima di franca cittadinanza. Considerando la cosa per questo verso, chi può dar biasimo ai moderni Romani di aver imitati i loro maggiori, che si lodano a cielo perché combatterono e domarono un'aristocrazia assai più mite e men degenere della pretesca? Che se il governo in generale fu debole e non seppe o non poté antivenire alcuni eccessi (ampliati ed esagerati dai fogli gesuitici e retrivi d'Italia e di Francia); irreprensibile da ogni lato, bella ed eroica fu la difesa. La storia ricorderà con lode coloro che l'ordinarono col senno, l'eseguirono col valore e la suggellarono col sangue: benedirà quei prodi giovani che aveano già combattuto da uomini in Milano e sui campi lombardi; e con pietosa riverenza perpetuerà la memoria di Enrico Dandolo, Goffredo Mameli, Luciano Manara ed Emilio Morosini<note place="foot"><p>Vedi l'opera di Emilio Dandolo già citata.</p></note>. Essa dirà che il Garibaldi e l'Avezzana, antichi campioni della libertà italica, avendo esuli fatto chiaro in America il nome patrio colla loro bravura, accorsero in Italia al primo augurio di redenzione; e offerta indarno ai ministri di Carlo Alberto la loro mano incallita nelle battaglie, si rivolsero alla repubblica perché disperarono del principato<note place="foot"><p>Giuseppe Garibaldi, approdando a Genova, fu tentato da alcuni repubblicani, che rimandò dicendo doversi abbracciare dagli amatori d'Italia l'insegna liberatrice del Piemonte. Altrettale era l'animo di Giuseppe Avezzana. Amendue proffersero i loro servigi, e furono (chi 'l crederebbe?) ributtati dai ministri della mediazione; i quali affidavano nello stesso tempo un grado importante e geloso al general Ramorino, che invano lo aveva chiesto a Gabrio Casati ed a' suoi colleghi. Tanta era la finezza di quei signori nel fare stima degli uomini. Dell'infelice Ramorino fu chiarita l'inubbidienza: non già il tradimento; e tuttavia non fu graziato; dove che di altri simili falli (e forse maggiori) che cooperarono alla rotta di Novara non si fece parola in giudizio.</p></note>. Essa in fine accoppierà insieme indivisibilmente Venezia e Roma nella stessa gloria; avendo amendue provato al mondo che</p>
<quote rend="block">
<lg><l>ldquo;L'antico valore</l>
<l>Negl'italici cor non è ancor morto;”</l></lg></quote>

<p>poiché ivi poche quadriglie di cittadini e di giovani nuovi agli assedi e alle armi sostennero più mesi l'impeto ostinato, non già di un nemico vile e scomposto, ma dei soldati più fieri e agguerriti di Europa.</p>
<p>A questa lode immortale non partecipano quei puritani, che laceravano i difensori di Roma col titolo di aristocratici, mentre essi teneansi lontani dall'odor della polvere e dalla faccia dell'inimico<note place="foot"><p><bibl>Dandolo, <hi rend="italic">Op. cit.</hi> p. 164.</bibl></p></note>. Non ci partecipa il Mazzini, che in Roma come in Lombardia evitò sempre cautamente i pericoli, e non ebbe mai cuore d'animare i combattenti colla sua presenza; dove che Enrico Cernuschi ed altri a cui il grado imponeva obblighi molto minori riportarono lode di ardire e di coraggio dagli stessi Francesi. I soli trionfi e trofei dei puritani furono la nazionalità oppressa, gli Austriaci rimessi in casa nostra, i preti rimontati in sella, le subite e spaventevoli ruine, le lunghe e dolorose oppressure, e insomma l'Italia precipitata nell'abisso delle miserie dal colmo delle speranze. Costoro però non furono i soli colpevoli; quando dal Piemonte poteva uscire il preservativo o almeno il rimedio, se l'egemonìa subalpina fosse stata compresa da chi reggeva. Già vedemmo i falli più o men gravi dei conservatori e dei municipali in questo proposito. Resta ora che diamo un'occhiata a quelli dei democratici sardi; il che faremo brevemente nell'infrascritto capitolo.</p></div2>
<div2>
<head>CAPITOLO DUODECIMO<lb/>
DELLA POLITICA NAZIONALE</head>

<p>La politica dei democratici, come già toccammo di passata, non può essere perfetta se non è conservatrice, come quella dei conservatori ha del difettuoso se non è democratica. E siccome gli opposti, se sono disgiunti, riescono estremi viziosi, perché non si correggono né temperano a vicenda; altrettanto accade alle due dottrine civili, se l'una si scompagna dall'altra, sdrucciolando ciascuna nel vizio che le stà vicino; il quale propriamente non è altro che l'eccesso suo. Per tal modo i democratici diventano puritani e i conservatori si trasformano in municipali; giacché il municipalismo e il puritanismo sono la corruzione del buono che trovasi nelle altre due parti. Ma secondo le leggi della dialettica, gli estremi non si accordano senza l'opera di un terzo elemento che a guisa di mezzo armonico li ravvicini ed unisca; il che non potria aver luogo se il detto elemento non signoreggiasse i due altri e non gli acchiudesse in sé medesimo sommariamente. Ora l'idea che sola può adempiere l'ufficio conciliativo tra i conservatori e democratici è quella di nazione; perché negli ordini politici questo concetto sovrasta e comprende gli altri, come il genere comprende le specie e l'universale i particolari. Nazione importa stabilità e moto, mantenimento e progresso, unità e varietà, autorità e franchigie, centralità e diffusione, proprietà e partecipanza, capitale e lavoro, plebe e popolo colto, città e famiglia, municipalità e patria, anfizionìa e cosmopolitìa, azione concentrica ed eccentrica, giure proprio e giure comune e via discorrendo; tanto che chiamando a rassegna le nozioni più svariate dei due sistemi dialettici e quelle che vengono impugnate dai sofistici, non se ne trova pur una, che non sia implicata nell'idea di nazione e non ne derivi logicamente. Per la qual cosa unico modo per impedire che i conservatori e i democratici passino il segno e comporli insieme in amichevol concordia, si è l'assegnar loro per centro e norma suprema la politica nazionale. La quale è verso le dottrine proprie delle varie parti ciò che è la nazione riguardo alle sette e alle province.</p>
<p>A questo sovrano giudicatorio io saggiai e composi le mie opinioni civili, come il lettore può raccogliere dalle cose dette a principio<note place="foot"><p>Sup. cap. 1. Veggasi specialmente la prima parte del <title>Primato</title> e i <title>Prolegomeni</title>.</p></note>. L'assunto era affatto nuovo in Italia; dove la risoluzione delle parti e il conserto loro nella nazione non fu mai tentato, ch'io sappia, da alcuno, sia nel medio evo, sia nei tempi più a noi vicini. E disusato del pari fu l'effetto; ché laddove i conati anteriori erano morti, come dir, nelle fasce per manco di tal condizione, il nostro ebbe prospero successo, finché si mantenne conforme ai principii che partorito lo avevano. E non venne meno se non quando prese a dipartirsene; il che accadde sin da principio nelle dottrine. Il Balbo e l'Azeglio cominciarono a separare la politica conservatrice dalla democratica; e poco appresso alcuni giornalisti più ardenti che considerati disgiunsero questa da quella<note place="foot"><p>Come, per esempio, l'<title>Alba</title> di Firenze e il <title>Corriere livornese</title>. Il divorzio nascente delle due opinioni cominciò in Piemonte a manifestarsi nell'antagonia del <title>Risorgimento</title> e della <title>Concordia</title>.</p></note>. Lo screzio, come suole, in quei principii era appena visibile; e consisteva piuttosto nella tendenza e negli spiriti che nelle formole dottrinali insegnate dalle due parti; secondo l'uso di ogni dissidio, che incomincia sotto forma d'istinto prima di trapassare nella cognizione. Ma poscia lo scisma crebbe per opera di scrittori meno discreti, e dalla teorica entrò nella pratica. Si tornò all'antico vezzo o vizio degl'Italiani, di trasportare le idee dal nazionale al parziale: si staccarono le une dalle altre e si turbò l'armonia loro; il che le rese infeconde; perché ogni vita presupponendo l'integrità del composto, i concetti svaniscono come i corpi organici, quando è rotta e smembrata l'unità loro. Perciò l'esito sfortunato non ebbe in sostanza altra causa che il divorzio dei democratici e dei conservatori; il quale diede successivamente il predominio ai municipali e ai puritani, che altrimenti non l'avrebbero giammai ottenuto. Imperocchè le due parti dialettiche sono invitte, se stanno unite; ma dividendosi s'indeboliscono, e la forza loro si tragitta nelle sofistiche. Nel vivere politico non altrimenti che nel domestico milita l'antico precetto che interdice all' <quote rend="italic">uomo di separare ciò che Iddio ha congiunto</quote><note place="foot"><p><bibl>Matth. XIX, 6; Marc. X, 9.</bibl></p></note>; vale a dire ciò che è unito e conglutinato insieme dalla natura intima delle cose e dalle leggi divine che governano il mondo. Tali sono le idee, le realtà, gl'interessi che vengono rappresentati dalle dette parti; onde il loro disgiungimento è così innaturale e malefico alla città e alla patria, come il divorzio coniugale alla casa e alla famiglia.</p>
<p>Persuaso da gran tempo di questi veri, io accolsi per mio conto le due denominazioni, come quelle che nel mio pensiero non esprimono un conflitto, ma un'armonia. E feci premura sull'uno o sull'altro dei concetti rappresentati, secondo che i tempi chiedevano; onorandomi del titolo di democratico quando i conservatori inclinavano ai municipali<note place="foot"><p>Vedi la Dichiarazione del mio ministero.</p></note>; e pregiandomi del nome di conservatore, allorché i democratici divennero strumento dei puritani<note place="foot"><p>Vedi il proemio del Saggiatore.</p></note>. Tanto è lungi che l'accoppiamento di tali due qualificazioni fosse contraddittorio; come dai volgari mi fu imputato; poiché senza di esso l'integrità e l'accordo, e quindi il buon successo venivano meno al pensiero e al movimento italico. Io appartenni dunque al novero dei democratici, come più ideali dei loro avversari; assai meglio intendenti e solleciti della dignità e autonomia patria, della uguaglianza e libertà cittadina; più amatori del popolo, nemici dei privilegi, avvezzi a pensare e sentire italianamente. Ma mi accostai ai conservatori, in quanto essi sono più positivi dei loro emuli; e quindi più pratici, più schivi delle utopie, più osservanti del misurato procedere, più capaci che nel periodo del Risorgimento il principato civile era necessario a preservare i beni acquistati ed a compierli. Similmente io mi opposi a ciascuna delle due parti in quanto mancava dei pregi dell'altra e trascorreva negli eccessi correlativi; e mi dilungai da entrambe per ciò che riguarda l'egemonìa piemontese e la nazionalità italica , atteso che su questi due capi i democratici erano poco più savi dei conservatori, e gli uni come gli altri procedendo all'esclusiva, sequestravano il Piemonte da Italia e Italia da Europa; laddove si dovea operar di fuori cogl'influssi italiani, e moderar col Piemonte il corso della penisola. Il che non era né vano a sperare, né impossibile a ottenere, purché si pigliasse la vera via, come si può raccogliere dalle cose dianzi discorse.</p>
<p>Ma certo a niuno è dato di vantaggiarsi dei casi estrinseci, se non ha esatta contezza del soggetto in cui debbono versare le operazioni; cosicché la buona politica esterna importa una fondata notizia delle condizioni di Europa. E siccome ogni atto governativo mira a uno scopo collocato nel futuro, non basta conoscere il presente, che è sempre scarso, sfuggevole e non ha in sé stesso la sua spiegazione; ma bisogna conferirlo col passato e abbracciar collo sguardo le probabilità a venire, non mica procedendo a caso e per semplici conghietture empiriche, ma governandosi colle leggi induttive e sperimentali del consorzio umano. Grande per ambo i rispetti fu l'ignoranza dei nostri conservatori e democratici, da pochi in fuori; e quindi provenne il loro difetto assoluto d'antiveggenza. Ma a chi studiava da molti anni nella storia e nei casi contemporanei era facile l'antivedere che la nuova repubblica di Francia svierebbe il moto italiano dal suo corso, come già fece l'antica nel passato secolo; quando per voler imitare la troppa libertà dei Francesi, peggiorammo di servitù<note place="foot"><p>In una mia lettera a Giuseppe Massari, della quale un piccol brano fu stampato nella <title>Patria</title> di Firenze, io annunziava come certa la rivoluzion di febbraio (se Filippo non cedeva al voto pubblico), parecchi giorni prima che succedesse. Appena scoppiata, altre mie lettere stampate in vari fogli di Piemonte e di Toscana (<title>Operette politiche</title>, t. II) esprimevano i miei timori sulle pessime conseguenze che tal rivoluzione avrebbe avute per noi, se si destava in Italia il capriccio repubblicano. Che se in iscritti destinati alla pubblica luce, mi fu d'uopo parlare con una certa riserva, io non dissimulava nessuna parte del mio pensiero nelle private conversazioni. Un autore che mi è sfavorevole e perciò non sospetto, accenna a una di queste, onde fu testimonio; la quale ebbe luogo in Genova ai 22 di maggio del 48, cioè nel maggior colmo delle prosperità italiane e un mese prima che sanguinosi tumulti mutassero il pacifico indirizzo della Francia.“<quote lang="fre">Je l'entendis avec intérêt, mais bien aussi avec quelque surprise, faire une rapide revue de la situation de l'Europe, juger sainement les calamités désastreuses de la revolution de février par rapport à la France, en apprécier, à son point de vue, les conséquences probables pour l'Italie. Il prévoyait les bouleversements soudains qui allaient éclater dans chaque état, et les voyait paralysant l'action des souverains et compromettant l'organisation de cette partie de l'Europe</quote>.” (<bibl><title lang="fre">Souvenirs de la guerre de Lombardie pendant les années 1848 et 1849, par M. de Telleyrand–Périgord, duc de Dino</title>. Paris, 1851, p. 20.</bibl>) Altrove dice che“<quote lang="fre">tout en condamnant ses doctrines philosophiques, on n'en doit pas moins reconnaître que M. Gioberti rendit à son pays un service signalé en 1848. Profondément convaincu que la forme républicaine était un anachronisme pour l'Italie, il eut le courage de se séparer entièrement de M. Mazzini, et de lutter, par sa parole, dans toutes les occasions, pour assurer le maintien de la monarchie, au moment même où la France faisait retentir l'Europe du nom de république. Homme d'esprit, il avait jugé avec sagacité que la question d'organisation intérieure ruinerait infailliblement celle de l'indépendance, et que les déchirements révolutionnaires amèneraient des fractionnements bien plutôt que des agrégations de territoire</quote>.” (<bibl><hi rend="italic">Ibid.</hi> p. 13, 14.</bibl>) Il lettore mi perdonerà queste citazioni opportune a mostrare qual fosse sin d'allora la mia politica; e che le previsioni con cui ella si governava, erano ben radicate nel mio spirito e non nacquero dopo i fatti.</p></note>. Veduti i pericoli, cercai i rimedi; e il primo era quello d'impedire che l'idea repubblicana prevalesse in Italia; onde nei vari scrittarelli che diedi fuori nel quarantotto e nel quarantanove combattei tale idea in termini assai più formali ed espressi che non avea fatto nelle opere precedenti. Il che non procedeva punto da uggia verso il governo popolare, come molti leggermente stimarono, ma da ferma persuasione che oltre all'essere inopportuno, ogni tentativo che si facesse in suo favore sarebbe stato esiziale alla libertà e all'autonomia patria. Ma siccome le parole poco giovano senza i fatti, io mi risolsi che la medicina più efficace dovesse nascere da quel potere, in cui anni prima avevo collocata la molla politica e militare del Risorgimento. Il Piemonte, possedendo la monarchia più robusta e la popolazione più aliena dai capricci intempestivi di repubblica, poteva colla sua egemonìa tenere in sesto il rimanente della penisola. La quale egemonìa dovea esercitarsi non solo col dar subito opera alla lega federativa, ma colle pratiche, colle influenze, coll'autorità morale di un governo vigilante ed energico; e nel caso di necessità estrema, colla forza e colle armi.</p>
<p>Né solo erano da temere gli eccessi dei puritani e l'inesperienza dei democratici, ma eziandio la mollezza dei conservatori, l'egoismo dei municipali e l'astuzia vendicativa dei retrogradi. Questi nuovi rischi già trapelavano verso il mezzo del quarantotto; quando i falli dei popoli cominciarono a mutar la faccia delle cose e a restituir la forza ai governi che l'aveano perduta. Laonde se poco innanzi il pericolo principale versava negli eccessi demagogici e in un progresso rovinoso; si ebbe poscia a paventare il regresso e un pronto ritorno al dispotismo antico. Che se il regresso non può durare a lungo, né il trionfo finale della democrazia venir meno, questo poteva essere soprattenuto e quello bastare quanto era d'uopo a rimettere l'Italia nelle miserie di prima. Era dunque ovvio il prevedere due cose; l'una, che l'opera dei puritani per sostituir la repubblica al regno non solo sarebbe stata vana, ma avrebbe annullato ogni ordine libero; l'altra, che le rappresaglie dei municipali e dei retrivi, in vece d'inceppare e sbandire durevolmente la libertà democratica, metterebbero a pericolo la monarchia e in fine la darebbero vinta agli ordini popolari. Il primo di questi presagi è già avverato in tre quarti d'Italia. Del secondo si ebbe un saggio nei principii del quarantanove; e l'adempimento avrà luogo in un tempo vicino o lontano, secondo che volgeranno i casi universali di Europa. Ragion voleva pertanto che i conservatori e i democratici si confederassero insieme più che mai strettamente, attemperandosi e riunendosi nell'idea nazionale, per ovviare ai mali soprastanti e rimoti. Per tal forma si assicuravano la libertà e la democrazia contro i loro nemici, e si provvedeva allo scampo del principato fra le presenti e le future procelle.</p>
<p>Insisto su queste considerazioni, perché esse contengono la chiave della politica da me seguita costantemente, allorché dalla vita privata entrai alla pubblica, come deputato, ministro ed ambasciatore. E mettono in chiaro che il mio procedere fu fondato nella retta ponderazione dei tempi, guidato da una giusta estimazione dell'avvenire, e immutabile nei principii che lo governavano, variando solo nell'applicazione, secondo che le circostanze diverse e i casi avvenuti di mano in mano lo richiedevano. Nessuno scorso di passione, nessun puntiglio di parte, nessuna considerazione personale ebbe mai la menoma influenza ne' miei atti e ne' miei pensieri; cosicché io posso sfidare tutti i miei avversari di allegarne un solo anche piccolo che non sia stato conforme a quella politica che potea condurre a buon fine le cose nostre. Trovando le opinioni già divise in Piemonte e i conservatori in rotta coi democratici, la speranza che io ebbi per un momento di riconciliarli mi fu tolta dall'uomo, in cui facevo maggior fondamento; il quale, fomentate ed accese le ire parlamentari, lasciò in abbandono chi voleva sedarle. Fallitomi l'intento e rimasto solo, io non poteva far altro che allegarmi a questa o a quella parte, secondo quale di esse si appigliava alla buona ragione. Mi strinsi da principio ai democratici per combattere la mediazione: mi accostai in appresso ai conservatori per tutelare il principato. Ma ruppi la lega fatta cogli uni e cogli altri, come vidi che i primi lasciavano l'Italia centrale in preda ai demagoghi, e i secondi ai Tedeschi. Di qui nacquero le mie varie fortune; applaudito e maledetto a vicenda dalle varie parti, secondo che io assentiva o ripugnava ai loro propositi; e franteso quasi sempre da tutte. E l'intenderci e l'accordarci era difficile; perché essi misuravano tutta la loro politica dal momento che correva; dove che io mi governava principalmente colla previsione dell'avvenire<note place="foot"><p>Che la mia bussola, per così dire, fosse la considerazione delle conseguenze e l'avviso del futuro, apparisce da tutti i miei scritti e in particolare da quello dei Due programmi e dal proemio del Saggiatore. Cito questi due opuscoli, perché dal loro riscontro risulta l'unità della politica da me professata nelle condizioni e applicazioni più differenti.</p></note>. Così quando fui costretto a combattere i ministri dei 19 agosto, io era un uomo ambizioso, puntiglioso, rammaricoso, aggirato dai democratici: quando mi separava da' miei colleghi dei 10 di dicembre, ero zimbello dei diplomatici e dei Gesuiti; e i puritani gridarono che il mio astro era eclissato. Ma Roma e Novara rispondono agli amici della mediazione e ai nemici dell'intervento; e queste pagine forse chiariranno gli altri che io posso ancora abbagliare le loro luci da pipistrelli.</p>
<p>L'onore di aver dato al Piemonte il primo saggio di un governo veramente nazionale toccherebbe a Cesare Balbo, se il merito di aver cominciata la guerra non fosse contrappesato dal grave torto della disdetta confederazione; onde si vede che gli mancò il concetto dell'egemonìa sarda<note place="foot"><p>Nell'<title>Apologia</title> (p. LIII) io chiamai <hi rend="italic">nazionale</hi> il ministero del Balbo, avendo l'occhio alla guerra e non potendo prevedere in alcuna guisa che l'autore delle <title>Speranze</title> e il promotore della lega doganale avrebbe rifiutata la lega politica.</p></note>. I soci di Gabrio Casati s'ingegnarono di colorirlo; ma il breve tempo che stettero in seggio, la perfidia dei municipali, e le altre cause accennate di sopra, tolsero loro il potere di fare il bene e di riparare ai sinistri. Caduti i successori per propria imperizia più che per altro<note place="foot"><p>Anche senza la mia opposizione il ministero dei 19 di agosto sarebbe caduto; poiché fallita la mediazione, ridotto a poche voci il favore del parlamento, e scoppiati i tumulti di Genova, era impossibile che durasse. E gli sarebbe del pari sottentrato un ministero democratico, che non essendo capitanato da un uomo energico e risoluto di salvare il principato civile a ogni costo, sarebbe stato tratto dai puritani nella via medesima dei governi di Toscana e di Roma. La debolezza e l'imprevidenza di cui i miei colleghi democratici fecero segno in appresso rendono molto probabile questa conghiettura. Ora se Torino avesse seguito l'esempio di Roma e di Firenze, l'effetto ultimo sarebbe stato il medesimo; cioè l'abrogazione dello statuto.</p></note> e commessomi dal re il carico, io mi proposi di creare <hi rend="italic">un'amministrazione nazionale da ogni parte, che per quanto era possibile, governasse non solo il Piemonte, ma l'Italia</hi>. L'elezione dei mezzi e degli uomini dovea essere misurata dal fine; il quale era doppio; cioè l'indipendenza d'Italia e la difesa del principato civile, come unica forma allora possibile di libertà. Se non che i due intenti tornavano ad un solo; giacché il primo non si poteva conseguire senza il secondo. Erano prostrate le armi, scorato l'esercito dai recenti disastri: Toscana e Roma agitate, sconvolte, licenziose, impotenti: Pio fuggitivo, Leopoldo vacillante, Ferdinando fedifrago, di amici erano divenuti nemici: sdegnosa e contraria l'Europa conservatrice; e per colpa dei passati ministri resa impossibile la lega italica, l'aiuto di Francia, il concorso della penisola. Bisognava dunque mutare tutte queste condizioni per poter riprendere e vincer la guerra. E come mutarle? Pacificando l'Italia inferiore, rimettendovi in vigore gli ordini costituzionali e assodandovi i principi sul loro seggio. Questa sola impresa rianimava i nostri soldati (devotissimi al nome regio), disponeva il paese agli sforzi necessari per rifornire le schiere, ci obbligava il pontefice e il granduca, costringeva il re di Napoli a mutar proposito, ci riconciliava i potentati esterni, sforzava l'Austria medesima ad approvare il nostro contegno, ci abilitava a ripigliar le pratiche della confederazione e induceva le potenze mediatrici ad aiutarci, se non colle armi, almen con uffici caldi, veri, efficaci; onde conforme al corso prossimo degli eventi, si saria potuto o finire vantaggiosamente la lite, minacciando la guerra senza farla, o rientrare in campo con ferma speranza di vincere. Per tal modo il credito, molla potentissima al dì d'oggi non solo nei traffichi e nelle industrie, ma eziandio nei negoziati politici e nelle armi, bastava a raddrizzare le sorti d'Italia; e il Piemonte sel procacciava, pigliando l'ufficio di moderatore ed esercitando l'egemonìa fondata nel giure della nazionalità comune. Il quale autorizza ogni stato e ogni popolo a intervenire nelle bisogne de' suoi congeneri e comporne le differenze, massime quando non si può altrimenti ovviare che gli estrani se ne ingeriscano.</p>
<p>La pacificazione poteva tentarsi per due vie diverse; cioè colle pratiche o colle armi. Egli è manifesto che non si dovea ricorrere all'ultimo spediente, se non invano assaggiato l'altro e nel caso di necessità estrema, che sola poteva giustificarlo. Ma quanto ai ministri dei 19 di agosto saria stato facile il riuscire col primo mezzo, rimediando al male ne' suoi principii, tanto a noi era difficile; essendo la parte dei dissenzienti cresciuta di numero, di forze, di speranze, ed esasperate le popolazioni dal procedere neghittoso del Piemonte e dal contegno dei rispettivi principi. Era dunque mestieri di aggraduirsele e farsele benevole; sia colla qualità dei membri, sia coll'insegna del nuovo governo. Se io avessi eletto i miei soci fra i partigiani della mediazione, che fede avrei potuto avere? quando appunto dalla mediazione era nato il disordine. Che suono avrebbero fatto tra i democratici di Genova e della bassa Italia i nomi dei conservatori e dei municipali sardi? Conveniva negoziare coi rettori di Toscana e di Roma che popolari si chiamavano, torre ogni appiglio ai puritani; e procacciarsi al possibile il favor dei giornali che invocavano la costituente illimitata e un ministero democratico anche in Piemonte. Quanto meno costoro si poteano contentare intorno al primo capo, tanto più si doveva esser largo nel secondo; trattandosi di una parola che in quel bollore di parti e di popoli accreditava chi l'assumeva. Né il fregiarci di questo titolo era dal canto nostro tranello e lustra, come ai ministri dei 19 di agosto il prometter la lega e l'autonomia italica. Già un anno prima io scriveva in Parigi che“<quote>il genio democratico dovea prevalere nei nostri ordini</quote><note place="foot"><p><bibl><title>Apologia</title>, p. 434.</bibl></p></note>;” cosicché il nome che assumevamo esprimeva l'idea seria di rendere popolare il principato; unico modo di provvedere alla sua salvezza, non solo in quei giorni, ma eziandio quando finito il regno dei dietreggianti, la democrazia europea tornerebbe a galla e sarebbe signora del campo. Per tal modo, mentre avevamo il primo occhio al presente, per mantenere gli ordini costituzionali contro i corrivi che spianavano la via al ricorso, volgevamo il secondo all'avvenire, abilitando la monarchia rappresentativa a vincere i men vicini ma più gravi pericoli, e informandola cogli spiriti del popolo e della nazione.</p>
<p>L'elezione de' miei colleghi non era dunque libera: dovevo sceglierli tra i democratici che aveano maggior credito presso la parte, più nome nella camera, e che aveano con più calore oppugnata la mediazione. Eziandio volendo, non avrei potuto far altro, senza contravvenire al mio scopo, e offendere gli usi del governo parlamentare; i quali richieggono che quando gli opponenti costringono il ministero a ritrarsi, da lor si piglino i successori. Il che stando, la scelta era quasi determinata; ché il Ricci e il Rattazzi erano già stati ministri: Domenico Buffa aveva per la schiettezza dei modi e la lealtà dell'animo anche la stima degli avversari: il Sineo e il Cadorna campeggiavano fra i membri più attivi della parte e del parlamento. E benché tutti sedessero fra gli opponenti, niuno però apparteneva ai gradi estremi delle loro file. Desiderando che le province unite avessero un interprete nel consiglio, e non avendo potuto colle più vive istanze risolvere il Paleocapa ad entrarvi, Vicenza mi diede Sebastiano Tecchio, uomo di vivo ingegno e di spiriti generosi. Se tale assortimento riuscì cattivo, la colpa è tutta dei conservatori; i quali collegandosi coi ministri dei 19 di agosto e spalleggiando la loro infelice politica, mi costrinsero a unirmi coi democratici per combatterla. La colpa fu in ispecie di Pierdionigi Pinelli, che da me dipartendosi e lasciandomi solo, mi obbligò a cercare novelli amici. Né perciò io deposi l'antico pensiero di conciliare insieme le varie opinioni; e volli dare alla parte conservatrice qualche voce nel nuovo consiglio. Ciò era opportuno a tranquillare i timidi del Piemonte, e avvalorare il mio credito anche di fuori presso i governi paurosi dei democratici. Ma le offerte e le premure ripetute e caldissime fatte (oltre al Paleocapa) ad Alfonso della Marmora, al Desambrois, al Gonet, al Ceppi, e ad altri valentuomini di chiara e meritata fama, tornarono inutili con mio rammarico più che stupore. Imperocché i fautori della mediazione aveano sin da principio sparsi tali dubbi sulla mia sufficienza politica, sulla fermezza, sulla onestà; gli uni spacciandomi per complice occulto, gli altri per cieco strumento dei repubblicani; che il rifiuto non mi diè meraviglia. Uno però dei soprascritti avea quasi porto il suo assenso: poi anch'egli si ritrasse; e indotto da chi? Da Pierdionigi Pinelli. Ma se l'uomo illustre avesse avuto seggio in consiglio, quando nacque il famoso dissidio, il re non si sarebbe probabilmente appigliato al partito peggiore: rinforzato da tale appoggio, io non sarei caduto; e l'Italia sarebbe libera. Così il Pinelli non pago di aver recato lo scompiglio nelle cose nostre colla sua bieca amministrazione, nocque eziandio a quella che era in grado di racconciarle: non potendo scartarmi, come dianzi, volle almeno impedirmi; e fu causa di nuovo che tutto precipitasse. Tanto la burbanza e l'incapacità di un tal uomo doveano costare al nostro povero paese!</p>
<p>Abbandonato dai conservatori, io non mi perdei però d'animo; e siccome la sommossa di Genova non pativa il menomo indugio, in due giorni e mezzo fu compiuto il consiglio. Eravamo tutti d'accordo intorno alla politica da seguire; ma dove i tempi ed i casi adducessero fra me e i miei colleghi qualche grave dissidio, e che presso di loro potessero le arti dei puritani, doveva io ragionevolmente temere che il re fosse per mancarmi? Né già io ignorava la sua debolezza e la poca fede: nota mi era la ruggine che mi portava; ma sapeva pure quanto in lui potesse la gelosia de' suoi diritti e il terrore dei demagoghi. Poteva io credere che avrebbe posposto a un miserabile puntiglio la sua parola, la sicurezza della monarchia, l'onore della corona e il suo trono medesimo? Ciascuno nel mio caso avrebbe fatto lo stesso giudizio. Prova manifesta ne diedero le disposizioni del pubblico; ché quando corse il primo romore del mio congedo, niuno volle crederlo: confermata la nuova, lo stupore fu universale; e anche di qua dalle Alpi durò per più giorni la meraviglia<note place="foot"><p>Un suo lodatore così scriveva in tal proposito:“<quote lang="fre">Il faut bien le dire, Charles–Albert en n'appuyant pas son ministre, a fait preuve d'une <hi rend="sc">ININTELLIGENCE COMPLÈTE</hi></quote>.” (<bibl><title lang="fre">La Revue des Deux–Mondes</title>, Paris, 1(er) avril 1849, p. 163.</bibl>)</p></note>.</p>
<p>I municipali levarono le strida per la qualità delle persone e il nome del ministero democratico; come se dovendosi correggere i loro spropositi, l'uno e le altre non fossero necessitate. Poi quando io caddi dissero che io era stato ingannato dai democratici; e l'idea parve così bella e ingegnosa che si andò ripetendo per molti mesi<note place="foot"><p>Vedi il <title>Risorgimento</title> del 49,pass.. Il signor Gualterio allude probabilmente a tale inganno, quando mi attribuisce“<quote>funeste dubbiezze che dovevano rendermi meno utile al mio partito e fare meno solida la mia riputazione, e rendere le mie azioni successive e le mie relazioni personali meno sicure</quote>.” (<bibl><title>Gli ultimi rivolgimenti italiani</title>, parte II, p. 68, nota.</bibl>) Ma dai fatti esposti nella presente opera egli può ritrarre che io non ebbi mai alcuna <hi rend="italic">dubbiezza</hi>; che le mie <hi rend="italic">azioni successive</hi> furono affatto conformi alle prime; che le mie <hi rend="italic">relazioni personali</hi> vennero tutte necessitate dalle circostanze; che esse non avrebbero nociuto né a me né alla patria, se Carlo Alberto mi avesse attenuta la sua parola; e che in fine non ebbi altro torto che di credere a questa e di veder più lontano che i politici della mia provincia. Se non che, il signor Gualterio era allora lontano dal Piemonte ed è da scusare, se professa a mio riguardo le opinioni che ancora regnano tra alcuni prodi municipali di Torino.</p></note>. Ma l'inganno suppone una fiducia, che io non soglio riporre se non in coloro, con cui sono legato per intima dimestichezza. Io era nuovo dopo un lungo esilio al Piemonte, e fra i personaggi politici che erano in grido, non ci aveva altro amico che il Pinelli. Cosicché ero costretto a eleggere i miei colleghi fra uomini che non aveva sperimentati; e altrettanto mi sarebbe accaduto se mi fossi rivolto ai conservatori, che non mi erano più familiari dei democratici. Né perciò il mio procedere era incauto e imprudente; avendo la parola e più ancora affidandomi all'interesse manifesto del principe; mediante il quale io potea rifare il consiglio, se gli eletti mal rispondevano alla prova. Non mi tratterrei su ragioni così trite e palpabili, se avessi da far con censori forniti del senso comune. Quanto alla denominazione presa, era naturale che i municipali se ne adombrassero; giacché questa generazione non ha la vista cerviera, non conosce gli uomini né i tempi, e non vede la tempesta anco quando è vicina. Ma fin dai tempi di Aristotile si usò distinguere i democratici dai demagoghi; e chi non vede che la democrazia oggi prevale e che nulla è durabile se non le si appoggia, ignora l'indole del secolo in cui vive. Perciò mi fu di non poca meraviglia l'udir Massimo di Azeglio far tenore ai municipali, scrivendo che“<quote>l'appellativo di democratico o significa una cosa ingiusta, dannosa, che può esser germe di discordie, disordini, e cagione perciò di debolezza nel governo, ovvero è una parola vana e senza senso, e che non dice nulla</quote><note place="foot"><p><bibl><title>Ai suoi elettori Massimo d'Azeglio</title>, Torino . gennaio 1849, p. 25.</bibl></p></note>.” Anzi essa, chi ben l'intende, mi pare che dica tutto; poiché non ve ne ha alcuna più atta a specificare il genio proprio dell'età nostra, alla quale le stesse instituzioni liberali non si confanno, se non sono indirizzate al bene del maggior numero<note place="foot"><p>“<quote>La setta medesima che avea creati i ministeri di Firenze e di Roma, portava al potere quel di Torino. Un'opposizione attiva, d'accordo, compatta, ma piena di cavilli, scalzava a poco a poco il ministero Pinelli, ed alla fine coi chiassi della solita compagnia di perturbatori girovaghi venuta a Genova a quest'effetto, l'abbatteva</quote>.” (<bibl><hi rend="italic">Ibid.</hi> p. 36.</bibl>) La vera <hi rend="italic">setta</hi> che <hi rend="italic">creò ì ministeri di Firenze e di Roma</hi> e diede facoltà ai <hi rend="italic">perturbatori girovaghi</hi> di sollevar Genova furono i municipali di Torino e i fautori della mediazione, cioè il <hi rend="italic">ministero Pinelli</hi>; senza il quale i puritani non sarebbero meglio riusciti allora che in addietro, mancando loro ogni specioso pretesto di muovere le popolazioni. Io l'avea prenunziato assai prima che gli eventi confermassero le mie ragioni; onde il Pinelli non ha pure la scusa dell'ignoranza. <hi rend="italic">Il ministero democratico di Torino</hi> non fu <hi rend="italic">portato al potere</hi> da alcuna <hi rend="italic">setta</hi>, ma dalla saviezza e italianità della politica che professava, non meno che dagli errori massicci del precedente. L'opposizione piemontese non iscalzò nessuno, ma pose schiettamente in luce l'inerzia e l'insufficienza del <hi rend="italic">ministero Pinelli</hi>; il quale fu, a dir proprio, il principale artefice della sua caduta. I <hi rend="italic">cavilli</hi> furono adoperati non mica dall'<hi rend="italic">opposizione</hi> che usò sempre un linguaggio dignitoso e franco, ma dal Pinelli; il quale promettendo l'unione, l'autonomia, la nazionalità e la lega italica colle parole, attese colle opere a stornarle. E ai cavilli taluno aggiunse arti subdole sia per sottentrare ai ministri anteriori, sia per sostituire all'aiuto francese la mediazione. L'Azeglio non era certo informato di queste brutture, e come assente, giudicava dei fatti, secondo i romori dei municipali; ma io mi debbo dolere che conoscendo i miei scritti, abbia potuto credermi di animo debole e incostante, e non siasi almeno indugiato prima di condannarmi. Vero è che dopo la nostra Dichiarazione, egli emendò nobilmente l'errore con una lettera amichevole e gentile che mi scrisse dalla Spezia in data dei 18 di febbraio del 1849; ma per mala sorte la tarda giustificazione fu privata e non poté riparare al danno fattomi presso alcuni dalla pubblica accusa.</p></note>.</p>
<p>La nostra Dichiarazione infatti dovea dissipare i sospetti che i municipali aveano sparsi, e chiarire la lealtà e la saviezza delle nostre intenzioni; laonde se non poté lenire i municipali sardi, fu applaudita da tutta Europa. Per rimuovere dall'assisa democratica ogni colore fazioso, era d'uopo disgiungerla dalla demagogica, e fare in termini formali ripudio di questa.“<quote>Levando l'insegna della democrazia e chiamandola conciliatrice, legale, desiderosa di abbracciare tutte le classi e di stringerle al seno, l'abbiam distinta da quella larva che demagogia si appella ed é la sua maggior nemica. La democrazia, o signori, differisce tanto dalla demagogia, quanto la libertà dalla licenza e il civil principato dal dominio dispotico. E il suo carattere particolare risiede nel rispetto alla legge, nell'amor dell'ordine, nell'osservanza dell'umanità e della giustizia, nella forte moderazione delle idee e dei portamenti.... Perciò noi saremo, o signori, tanto più fermi sostenitori dell'ordine, quanto più siamo e ci gloriamo di essere democratici. La democrazia fu spesso disonorata dagli eccessi demagogici presso le altre nazioni; e testé guastava i preludii grandiosi della dieta di Francoforte. Se anche in Italia la democrazia trionfante riuscisse alla licenza e minacciasse di trascorrere al terrore ed al sangue, il suo regno sarebbe spento per ogni dove. Le sorti della democrazia europea forse da noi dipendono. Tocca a noi che siam gli ultimi ad assaggiarla il far miglior prova, rendendola cara e commendabile col nostro esempio a tutta Europa. Gli sguardi delle nazioni più gentili sono a noi rivolti per vedere se noi sapremo mantenerla illibata e pura, o ci lasceremo rapire allo sdrucciolo che ne apparecchia la rovina. E a chi meglio si aspetta il moderarla sapientemente che a noi? Non è l'Italia predestinata alle grandi e nobili imprese? E qual impresa più nobile e grande, che il ribenedire e santificare la causa del popolo avvilita e macchiata da alcuni de' suoi fautori? A ciò, o signori, mireranno tutti i nostri sforzi. Popolo dell'alta Italia, se noi non verremo a patti con pochi faziosi che usurpano il tuo nome per disonorar la tua causa, questo sarà il più degno omaggio che si possa rendere al tuo vessillo e alla tua potenza</quote><note place="foot"><p><bibl><title>Operette politiche</title>, t. II, p. 335, 336.</bibl></p></note>.” Per quanto però sia di momento l'idea democratica, ella dee essere subordinata alla nazionale; giacché uno stato non può esser popolare se non è nazione.“<quote>Il divorzio delle province e dello stato dalla patria comune e dalla nazione, ci pare innaturale e funesto. Nei tempi addietro esso invalse, perché il senso della nazionalità era languido e predominava il vezzo municipale. Oggi questo non è tuttavia spento; ma viene contemperato dal genio contrario. Noi ci studieremo di svolgere quest'ultimo e di educarlo con sollecito zelo; onde il primo carattere della nostra amministrazione sarà quello di essere nazionale</quote><note place="foot"><p><bibl><hi rend="italic">Ibid.</hi> p. 321.</bibl></p></note>.” Per tal guisa ci appartavamo insieme da quei cattivi democratici che disconoscono la nazionalità o la pospongono ai minori beni, e dai municipali che aveano informata e diretta l'amministrazione dei precessori.</p>
<p>Importava non meno il far aperto divorzio dai puritani, che parteggiavano a sproposito per l'unità assoluta e per la repubblica.“<quote>Chi non vede che per unizzare compitamente l'Italia e ridurla a repubblica, converrebbe violare i diritti di tutti i nostri principi, distruggere i vari governi della penisola, mutare in un attimo le inveterate abitudini dei popoli avvezzi a monarchia e tenaci delle loro metropoli, spegnere affatto gli spiriti provinciali e municipali, e superare infine il contrasto di Europa, a cui un'Italia repubblicana e unitaria darebbe per molti titoli gelosia e spavento?... Non crediate però, o signori, che coll'assoluta unità e colla repubblica per noi si vogliano ripudiare le idee ragionevoli che talora le accreditano presso il volgo inetto a distinguere i concetti che si somigliano. Se l'unità d'Italia ci pare oggi una chimera, la sua unione ci sembra possibilissima; se abbiamo la repubblica per un sogno, stimiamo egualmente che il principato non può durare se non viene informato dal genio del popolo. Quindi è che levammo sin da principio la doppia insegna della costituente federativa e della democrazia</quote><note place="foot"><p><bibl><title>Operette politiche</title>, t. II, p. 324, 325.</bibl></p></note>.” Né la nostra ripugnanza all'unità politica e al governo repubblicano era aliena dal moto italico, anzi nasceva dai principii che l'aveano causato, e dai naturali suoi limiti.“<quote>In ogni rivoluzione civile havvi un segno fisso, oltre il quale non si può trascorrere. Quando il moto sociale è giunto a questo tratto, che è come il colmo dell'arco, esso dee fermarsi; ché altrimenti, in vece di salire e vantaggiarsi, peggiora e declina. Quindi è che coloro che si brigano di trapassarlo, fanno opera vana anzi nociva, perché fondano sul falso, preparano una riscossa dei vecchi ordini, e il progresso diventa regresso, l'edifizio torna a ruina, la civiltà riesce a barbarie, e il riscatto si trasmuta in un servaggio maggiore. E che maraviglia che ciò accada? Nulla è durevole nella società umana, se non ha il suo fondamento nella verità effettuale delle cose e non risponde al grado in cui la civiltà è condotta. Chi travalica questo grado e fabbrica sulle idee sole, non sulla realtà, s'inganna; e scambia la politica colle utopie, mostrandosi difettivo di quel senno pratico che è la dote più rilevante dello statista. Il Risorgimento italiano abbraccia quattro idee capitali e corse sinora per altrettanti aringhi che loro rispondono; cioè le riforme, lo statuto, l'indipendenza e la confederazione. Questi quattro capi comprendono tutto ciò che vi ha di ragionevole e di effettuabile nei nostri voti e nelle nostre speranze: il resto <hi rend="sc">NEGLI ORDINI PRESENTI</hi> d'Italia è sogno e utopia. Niuno dica che noi vogliamo fermare il corso delle cose, misurandolo coi concetti che ne avemmo in addietro: si confessi piuttosto che facemmo vera stima del paese e del secolo, prefiggendogli il detto termine sin da principio e antivedendo che non si può oltrepassare</quote><note place="foot"><p><bibl><title>Operette politiche</title>, t. II, p. 321, 322.</bibl></p></note>.”</p>
<p>Da queste avvertenze voi potete raccogliere, o signori; quali siano le note proprie della nostra amministrazione. Essa si ristringe fra i limiti ragionevoli dell'italiano Risorgimento ed è risoluta di non oltrepassarli; e quindi ripudia francamente e risolutamente le utopie degli unitari e dei repubblicani. Ma nel tempo stesso ella mira a compiere esso Risorgimento in ogni sua parte; epperò vuole che le riforme siano savie, ma tendano principalmente al bene dei molti: vuole che il principato civile sia forte, ma popolano e benefico: non si contenta dì una mezza indipendenza e la vuole intera, compiuta, guardata dal presidio del regno italico: vuole infine la confederazione fraterna di tutti gli stati della penisola e una dieta italiana che la rappresenti. Perciò da un lato la nostra amministrazione si distingue da quelle che ci precedettero; le quali, benché avessero per capi uomini altamente onorandi<note place="foot"><p>Cioè il Balbo, il Sostegno, e il Perrone.</p></note>, o trascurarono alcuni dei detti articoli, o mollemente li promossero, o li dimezzarono, o anche li contrastarono, e spesso sostituirono i municipali governi alla politica nazionale. Dall'altro lato ella si divide da coloro che vorrebbero sviare il moto italiano da' suoi principii, e metterlo per un sentiero diverso, impossibile o funesto. Questa, o signori, è la nostra forza, questa, se riusciam nell'intento, sarà la nostra lode; atteso che ogni ministero che avesse un indirizzo diverso dal nostro, dovrebbe essere necessariamente demagogo o retrogrado<note place="foot"><p><bibl><title>Operette politiche</title>, t. II, p. 325, 326.</bibl></p></note>.</p>
<p>Parve ai democratici che assegnando tali confini, io volessi tarpare le ali alla fortuna; e un giornalista mi accusò di poco accorgimento, quasi che gli eventi avessero eccedute (così disse) le mie previsioni. I fatti ben tosto mostrarono chi fosse indovino e avesse ben misurate le condizioni presenti e avvenire. Che se più mesi prima, quando tutto correva prospero, io aveva antiveduto il rovescio, come avrei potuto sperar meglio quando entrai ministro? Mentre lo stato di Europa era già peggiorato notabilmente: i tardigradi aveano ripreso baldanza, i principi le forze loro; ed erano secondati dagli sbagli infiniti dell'altra parte. Cosicché i puerili e spensierati tentativi dei puritani, in vece di ravvalorar la fiducia, doveano spegnerla, e rendevano vie più certi i disastri da me annunziati. Io non dico queste cose per vantarmi; ma per mettere in chiaro l'unità della mia politica e come ben mi apponessi e prima e poscia circoscrivendo il Risorgimento nei termini sopradetti. Così fosse piaciuto a Dio che i democratici avessero avuta l'antiveggenza e la costanza medesima; e che i miei colleghi, i quali approvarono le dette parole, non le avessero a poco andare dimenticate.</p>
<p>Il nostro primo atto fu di spedire in diligenza Massimo di Montezemolo e il vescovo di Savona al pontefice, condolendoci degli ultimi casi, offrendogli l'opera nostra per aggiustare le sue differenze col popolo romano innocente delle furie e degli eccessi di pochi fanatici, ed esortandolo a tornare in Roma desiderosa di giusta composizione, come risultava dalle pratiche che ivi noi facevamo allo stesso effetto. E siccome i disordini e i lutti recenti nol permettevano senza che la sua dignità e persona fossero assicurate; il Piemonte si stimava onorato di adempiere questo ufficio, e gli offriva il suo esercito. Accettasse un presidio di ventimila soldati piemontesi; e più, se ben gli pareva: i quali, spesati dal Piemonte, stanzierebbero in Roma presti ad ogni suo cenno e al patrocinio di quegli ordini, ond'egli era stato magnanimo datore a' suoi popoli. Così veniva tolto agli esterni ogni pretesto d'ingerirsi nei nostri affari: le controversie insorte pacatamente e italianamente si componevano: si riparava ai futuri pericoli: se ne onorava Pio nono, che rassodato sopra il suo seggio potea compiere l'impresa incominciata con tanta lode. E quando non gli paresse opportuno di rientrar subito ne' suoi stati, ricoverasse in quelli del re sardo solo degno di tanto ospite; perché non inferiore a niuno nel venerare e proteggere la religione, e superiore a tutti nell'amare la patria. Scegliesse quella stanza che più gli piaceva: ivi sarebbe adorato come papa, corteggiato e ubbidito come principe; laddove il soggiorno del Regno non passava senza suo disonore e scapito delle credenze. Queste ragioni ed offerte riverentemente porte e caldeggiate dai due nunzi straordinari vennero poscia ripetute e incalzate con pari destrezza da Enrico Martini che succedeva a Domenico Pareto come ambasciatore ordinario presso il pontefice<note place="foot"><p>Mi passo brevemente delle mie pratiche col pontefice, avendone il Farini dato un ragguaglio assai esteso nel terzo volume della sua storia; dal qual ragguaglio risulta che l'intento d'impedire l'intervento forestiero e salvare la libertà, fu l'idea regolatrice di questo e degli altri miei negoziati.</p></note>.</p>
<p>A riuscire in Gaeta era necessario l'operare in Napoli. Il senatore Plezza partiva a quella volta, promotore della lega italica e apportatore di caldi voti per l'accordo colla Sicilia. La prima proposta porgeva a Ferdinando opportunità dignitosa di uscir dalle strette in cui era impegnato: rispondeva all'invito del Troya e dello Spinelli: cancellava i sospetti nudriti verso il Piemonte: rimovea gli ostacoli al concorso della guerra; e in fine agevolava l'altra intenzione. Imperocché qual mediatore potea offrirsi più idoneo e decoroso fra il Borbone ed i Siculi che la dieta italica? Ma era d'uopo che questi concorressero allo scopo e lo facilitassero; e il Piemonte si esibiva di adoperarvisi con ufficioso messaggio. Il Plezza non fu voluto ricevere; e si colorò il rifiuto con ragioni parte frivole<note place="foot"><p>L'uso di proporre i legati prima d'inviarli non è legge; e l'urgenza somma delle cose che si trattavano prescriveva di troncare ogni indugio superfluo.</p></note>, parte false; attribuendogli parole dette da altri in disdoro del principe. Chiarito invano l'errore, conveniva procedere in altro modo per tentare di vincere la mala disposizione. Il Piemonte avea trascurato sin da principio di adescare coll'interesse i vari sovrani alla guerra comune; quindi era nata prima la freddezza e poscia la renitenza; e in particolare il recesso di Napoli. Gli uomini si debbono pigliar come sono; e in niuno di quelli capiva tanto senno o amore di patria, che sapessero ravvisare in un regno forte posto a settentrione l'utilità di tutti o antiponessero il bene d'Italia alle mire municipali. Essi non vedevano altro nel nuovo stato che l'ingrandimento del Piemonte, e abbassati se ne credevano; come se l'impresa non fosse un riscatto, ma una conquista; e parea loro ingiusto e pericoloso lo spendere e combattere per creare una potenza più valida della propria. Era dunque uopo rimuovere l'ostacolo; e se il regno dell'alta Italia era per riuscire men forte, più facile per ristoro tornava l'acquisto dell'indipendenza. Potevasi adunque finita la guerra, dare ai vari stati un nuovo assetto territoriale, mediante il quale ciascuno si aggrandisse alle spese del comune nemico; e se al Piemonte non era lecito l'obbligarvisi dopo l'unione stanziata dai popoli e dal parlarmento, non gli era però disdetto di esprimerne il desiderio e promettere l'opera sua per impetrarlo. La lega federativa, come investita di signoria nazionale, era autorizzata a modificare i patti anteriori; ed essendo composta dei vari stati, l'interesse del maggior numero di questi sarebbe in ogni caso prevalso al volere di un solo. Io espressi più di una volta l'idea sommaria di cotal disegno nelle mie pratiche intorno al futuro ordinamento d'Italia<note place="foot"><p>Da questi discorsi nacque probabilmente la stolta calunnia ch'io volessi ingrandire il re di Napoli a spese del pontefice (<bibl>Farini, <title>Stato romano</title>, t. III, p. 216</bibl>).</p></note>; e il duca di Dino prese il carico di rappresentarlo al re delle due Sicilie<note place="foot"><p>Il duca di Dino si offerse spontaneamente per la legazione di Napoli: ebbe da me molti segni di stima; onde io debbo tanto più stupirmi che nell'opera già citata egli ripeta intorno alla mia amministrazione le falsità spacciate dai municipali, e ne discorra con una leggerezza che sarebbe plausibile, se avesse allora soggiornato in Pechino e non in Torino.</p></note>. Ma egli non fu più fortunato del Plezza; e non poté né anco avere udienza dal principe; cosicché io mi vidi costretto per la dignità del Piemonte a licenziar da Torino l'inviato napoletano.</p>
<p>Maggior costrutto non ebbero i miei negoziati con Roma. Ottime erano le disposizioni dei ministri democratici e in particolare del Mamiani e del Mazzarelli, né il popolo in quei principii era alieno dalla concordia; ma dura ed inespugnabile fu la corte gaetina. Le rimostranze e le preghiere giungevano troppo tardi: un mese di soggiorno in quel tristo lezzo avea conquiso ogni resto di liberi spiriti nell'animo debole di Pio nono e datolo in balìa a un prelato iroso e ai cagnotti di Ferdinando<note place="foot"><p>Contribuì a causare il selvaggio contegno di Napoli e a render Gaeta intrattabile, lo scritto precitato di Massimo di Azeglio; il quale, rappresentando la nostra amministrazione come nata da raggiri e informata da spiriti demagogici, le pregiudicò nelle corti italiane. I ministri di Pio e di Ferdinando avevano un buon pretesto per non porgere orecchio a chi era accusato d'intendersela col Mazzini da un uomo illustre fra i liberali. Il nostro programma fu creduto impostura; e il parlamento sardo essendo chiuso, non era tuttavia comparsa la Dichiarazione.</p></note>. Di qui si vede come l'indugio sia stato causa del cattivo esito; ché le istanze riuscite inutili nel gennaio, quando Napoli e Roma erano già impegnate al male e accordate coi diplomatici alla trista politica che ancor dura, sarebbero state efficaci nel novembre; allorché la chiesta e sollecitata confederazione chiariva che il pontefice era ancor libero, e al Borbone correva necessità di seguirlo<note place="foot"><p>Pellegrino Rossi tenea per fermo l'ingresso di Napoli nella lega, se il Piemonte assentiva.</p></note>. Ma i ministri dei 19 di agosto, dappoiché ebbero causata col loro pazzo procedere la morte del Rossi e la ritirata di Pio, vollero evitare le <hi rend="italic">discussioni</hi>: non pensarono pure a spedire un legato al fuggiasco pontefice, profferirglisi in quel frangente, animarlo alla concordia, combattere gl'influssi borbonici; il che in quei primi giorni poteva ancora riuscire; massimamente se avessero messo su la Francia vogliosa anch'essa di trar fuori il papa dalla stanza pestilenziale di Gaeta, ma non meno oscitante del governo sardo.</p>
<p>La dilazione fu del pari funesta verso la Toscana, e vi rese infruttuosa ogni pratica, non ostante l'abilità e lo zelo che Salvatore di Villamarina e Pasquale Berghini vi adoperarono. Ho già accennato di sopra quali fossero i miei trattati con tal provincia, e come andassero a vuoto, perché il Montanelli era obbligato con Roma. Questo impegno non escludeva la lega col Piemonte, se Roma avesse perseverato nei termini provvisionali di prima e nel desiderio di pacificazione. Ma le ripulse del papa irritarono il popolo: i puritani si prevalsero dello sdegno universale per sostituire alla dieta federativa voluta dal Mamiani e da noi la costituente senza limiti già bandita in Livorno; la quale era manifestamente un preambolo di repubblica. ll Mamiani lasciò la carica: il Montanelli impegnato coi nuovi rettori romani non potea più allegarsi col Piemonte; e una dieta comune nei soli termini federativi diveniva impossibile, da che Roma e Toscana convenivano insieme nel volerla politica e senza freno di sorta. “Noi non potevamo assentire alle nuove costituenti dell'Italia centrale, senza dismettere il nostro programma e abbraciarne un altro non pur diverso, ma contrario”. Imperocché l'assemblea da noi proposta è strettamente federativa; quelle di Toscana e di Roma sono o almeno possono essere politiche. L'una lascia intatta l'autonomia de' vari stati e i loro ordini interni: le altre sono autorizzate dal loro principio ad alterarli e anche a sovvertirli. Speriamo che non siano per farlo; ma certo se il facessero, non ripugnerebbero alla loro origine. La nostra costituente è dunque inaccordabile con quelle di Roma e di Firenze; e se noi avessimo surrogato al nostro l'altrui concetto, ci saremmo posti in contraddizione colle nostre massime e avremmo dato opera a una di quelle variazioni capitali, che bastano a distruggere la riputazione di un governo. Egli è noto che i più fervidi movitori del disegno sono i partigiani dell'unità assoluta e della repubblica. I quali vedendo che le loro idee son ripulsate dal senno unanime della nazione, sperano di poterle introdurre sotto la maschera della costituente. E si confidano per tal via di attuare i loro concetti, inducendo colle arti e col timore la futura assemblea ad acclamar la repubblica italiana e facendo che un piccolo stuolo di audaci sovrasti, come accade nei tempi di rivoluzione.... Né giova il dire che il Piemonte potrebbe circoscrivere la balìa de' suoi delegati; imperocché chi ci assicura che in un'assemblea mista, tale circoscrizione sia per avere il suo effetto? Chi ne accerta che quelli, atterriti da fazioni audacissime o da furia plebeia, non siano per trapassare le facoltà proprie? Mancano forse esempi di consessi strascinati a votare contro coscienza dalle minacce e dal terrore? Stoltezza sarebbe l'affidare senza necessità estrema i più gravi interessi all'eroico coraggio di pochi uomini. Senza che, come si può discutere e deliberare, se non si ha un soggetto comune? Un'assemblea composta di membri eterogenei, gli uni dei quali avrebbero un mandato schiettamente federativo e gli altri un potere politico senza confini, mal si può intendere; e correrebbe rischio di riuscire non un concilio, ma un caos.</p>
<p>La partecipazione alla nuova costituente importerebbe inoltre dal canto nostro una violazione manifesta del voto dei popoli e del mandato parlamentare. Imperocché l'atto di unione fra gli antichi sudditi della casa di Savoia e i popoli lombardoveneti, assentito da questi e rogato dal nostro parlamento, ha per condizione che, finita la guerra, un'assemblea costituente e votante a universalità di suffragi fermi i capitoli dello statuto monarchico che dee reggere il regno dell'alta Italia. Togliete via questa condizione; e il decreto del parlamento è rotto, gli abitanti della Venezia e della Lombardia vengono sciolti dal loro giuro. Ma l'aderire alle assemblee presenti di Toscana e di Roma è quanto un rinunziare all'assemblea futura; imperocché le une e l'altra essendo politiche, quelle escludono necessariamente questa. Né si può dire che le prime suppliscano alla seconda; essendo impossibile che ci convengano regolarmente gli abitatori delle province occupate ed oppresse dall'inimico. Ora il rompere uno statuto parlamentare è delitto: l'annulare anticipatamente quel regno dell'alta Italia che dee riuscire il maggior presidio della comune indipendenza, sarebbe non solo delitto, ma scelleratezza. E noi, ministri di uno stato civile, oseremmo assumere un tal carico? E in grazia di una costituente improvvisata da altri, verso la quale non abbiamo impegno di sorta, rinunzieremmo a quella di cui non siamo arbitri e che si collega coi maggiori interessi della patria?... I mali che possono nascere sono infiniti e difficili a misurare. Imperocché se la nuova costituente piglia un cattivo indirizzo, chi antivede i disordini, nei quali potrà trascorrere? Chi avrebbe presagito che dalla costituente francese del secolo scorso incominciata sotto auspicii così felici fossero per uscire gli orrori di una demagogia sfrenata e torrenti di sangue e il regicidio? Certo si è che se la costituente toscana e romana male si avvia, in vece di unir gli'Italiani, accrescerà i loro scismi e accenderà il fuoco della guerra civile. In vece di assodare le nostre instituzioni, le spianterà dalle radici, sostituendo al principato civile <hi rend="sc">UN VANO FANTASMA DI REPUBBLICA</hi>. In vece di suggellare quella concordia dei principi e dei popoli, della civiltà e della religione, che fu il germe fecondo del nostro risorgere, essa ricambierà d'ingratitudine i primi autori del rinnovamento italiano, metterà in conflitto gl'interessi della patria con quelli del papa e della chiesa, susciterà contro di quella tutti gli uomini e tutte le classi più affezionate e devote alla monarchia, alle credenze cattoliche, e ci renderà avversi senza rimedio quei principi e quel pontefice, che ebbero pure le prime parti del nostro riscatto. In vece infine di redimere l'Italia dallo straniero essa <hi rend="sc">RENDERÀ DIFFICILE L'EVITARNE L'INTERVENTO</hi>, coonesterà in apparenza la causa dell'Austria, accrescendo col simulacro di un'idea religiosa la forza delle sue armi; imperciocché chi potria contrastarle quando le sue schiere si affacciassero alle nostre porte, come tutrici della religione offesa e vindici dei diritti violati del pontefice?</p>
<p>Non crediate però, o signori, che per noi si rigetti in modo assoluto la costituente italiana di Roma. Noi rifiutiamo per ora di concorrervi, perché le sue origini, il mandato, le circostanze la rendono pericolosa, e sarebbe temerità il partecipare a deliberazioni, le quali s'ignora a che debbano riuscire. Ma noi facciamo voti con tutta l'anima affinché essa pigli un buon avviamento e torni a quelle idee sapienti e moderate, delle quali siamo e saremo sempre mantenitori. Che ciò sia per essere, ce lo fa sperare il senno degli uomini che reggono quella provincia e la bontà squisita delle popolazioni. Se alle nostre brame risponderanno gli effetti, noi porgeremo amica e sincera la mano al consesso dell'Italia centrale, e niuno ci vincerà di zelo nel secondarlo e nel promuoverlo. E potremo farlo dignitosamente senza contraddire ai nostri principii, perché la costituente di Roma ridotta a tali termini, sarà appunto quella costituente federativa che fu il primo pensiero della nostra politica, ed é il voto più caldo del nostro cuore. Non tralasceremo di fare ogni opera per condurre le cose al bramato fine. Le idee che vi esponiamo, o signori, le abbiamo espresse più volte a chi può valersene. Abbiamo detto a Firenze ed a Roma che <hi rend="sc">SE LA MONARCHIA COSTITUZIONALE NON È SALVA, SE IL PAPA NON RITORNA AL SUPREMO SUO SEGGIO, L'INTERVENTO STRANIERO SARÀ DIFFICILE A CANSARE; ESSENDO FOLLIA IL CREDERE CHE NEI TERMINI PRESENTI DI EUROPA QUESTA PERMETTA LA RUINA DEL PRINCIPATO ITALIANO E LA CIVILE ESAUTORAZIONE DEL PONTEFICE</hi>. Abbiamo detto a Gaeta che il vicario di Cristo, il padre supremo dei Cristiani non potrebbe dignitosamente ricuperar la sua sede coll'aiuto delle armi straniere; né rientrar tra i suoi figli senza aver prima tentate tutte le vie della mansuetudine e della clemenza.... Guardiamoci, o signori, di confondere coi rettori di Roma pochi faziosi che talvolta si aggiudicano il loro nome. Certo molte opere illegali, dolorose, funeste attristarono la città santa; ma sarebbe somma ingiustizia l'attribuirle a quel generoso popolo e agli uomini onorandi che lo reggono. I quali accettarono l'ufficio pericoloso, non già per porre in dubbio e meno ancora per usurpare la potestà legittima, ma per ovviare ai disordini, e impedire che durante l'assenza del capo il maneggio delle cose cadesse alle mani dei tristi. Essi sortirono in parte l'intento e ostarono che l'anarchia regnasse in Roma; pietoso ufficio di cui tutti dobbiamo loro essere riconoscenti, e che a niuno dee tornar più grato che al cuore paterno del pontefice. Ma queste nostre speranze non sono scompagnate da gravi timori; insegnandoci la storia che ne' tempi di rivoluzione i malvagi e gli sconsigliati spesso ai buoni e savi prevalgono. Finché dunque incerto è l'esito dell'assemblea convocata nell'Italia centrale, noi dobbiamo stare in aspettativa<note place="foot"><p><bibl><title>Operette politiche</title>, t. II, p. 327–334.</bibl></p></note>.</p>
<p>I consigli non furono ascoltati, né si prestò fede ai pronostici che doveano di corto avverarsi, né furono vani i timori intorno alla trama che covava sotto la maschera della costituente. La repubblica fu promulgata in Roma; e la Toscana, per la vicinanza, l'esempio, gl'influssi, si avviava allo stesso termine. Così veniva meno per l'ostinazione del papa e le macchine dei puritani il nostro disegno di comporre pacificamente l'Italia: il pericolo dell'intervento esterno diventava certezza, e la Spagna, invitando i potentati cattolici ad assembrarsi per rintegrare Pio nono, già ci preludeva. Io rispondeva alla richiesta che non si trattava del pontefice, ma del principe; e che la dignità nazionale d'Italia e il decoro della religione non permettevano che gli stranieri in nome di essa nelle nostre liti civili s'impacciassero. A questa pubblica scrittura<note place="foot"><p><bibl><title>Operette politiche</title>, t. II, p. 312–315.</bibl></p></note> tennero dietro più altre; nelle quali io protestava contro la flotta spagnuola e ogni intercedenza di armi straniere; invocando quel giure nazionale, che fondato in natura e immutabile, sovrasta all'arbitrio e ai trattati dei principi<note place="foot"><p>Ricordando le pretensioni spagnuole, mi recherei a colpa di non rendere le dovute lodi alla moderazione del signor Bertrand di Lis, imbasciatore di Madrid a Torino, nell'esporle, e alla squisita cortesia con cui cercò sempre di temperarle. E queste poche parole sono scarsa testimonianza verso i meriti di un uomo che per la nobiltà de' suoi sensi e del suo procedere lasciò in me un affetto pieno di riverenza.</p></note>. Divulgava le proteste pei vari stati di Europa; avvalorandole a viva voce il Rossi in Berlino, il Martini in Gaeta, il Sauli in Londra, il Ruffini e l'Arese in Parigi; e Alberto Ricci era incaricato di rappresentarle al congresso inditto in Brusselle. Io aveva rinnovate in parte le ambascerie sarde; non mica leggermente, ma per giusti rispetti; e gli scambi che sottentrarono pochi mesi dopo non furono tali da farmi pentire del mio giudizio nelle elezioni<note place="foot"><p>Due delle mie nomine furono acerbamente biasimate dai municipali. Ma per loro disgrazia, il primo autore dell'una fu Ettore Perrone mio precessore, e dell'altra il re Carlo Alberto.</p></note>. Per le stesse vie cercavamo di aver dalla Francia qualche guerriero di grido, di assoldare Svizzeri, d'intendercela cogli Ungheri, a cui il bravo colonnello Monti di Brescia portava le nostre parole; e infine movevamo altre pratiche, di cui oggi ancora è bello il tacere.</p>
<p>Ma questi simili spedienti erano troppo sproporzionati all'effetto. Come potevano semplici parole rallentare il regresso universale, succeduto alla foga incomposta dei demagoghi e preservarne la nostra penisola? Come ovviar che l'Austriaco non ci venisse in casa restitutore di un suo congiunto, e l'Europa cattolica ci si versasse addosso, sollevata dal grido del pontefice? Se ciò accadeva (né potea fare che non accadesse) a che angustie si riduceva il Piemonte? Come potea ripigliare la guerra e stabilire l'autonomia patria? Se ci mancavan le forze di contrastare all'Austria sul Po, come avremmo potuto abbatterla sull'Arno e sul Tevere? Se non ci era dato di vincerla mentre si spacciava nemica all'Italia, come riuscirvi, quando sarebbe coonestata dal titolo specioso di restitutrice dei principi espulsi, vendicatrice della santa sede, domatrice della licenza, protettrice della religione? E laddove dianzi ella era il solo nemico, ora seco ne avremmo tanti altri quanti sarebbero i forestieri chiamati dal pontefice a schiacciarci. Ora se noi non bastavamo contro ad uno, che potremmo verso tutti? Si aggiunga che Pio e Leopoldo ritornerebbero pieni di sdegno e rimonterebbero despoti su quel trono che prima dolcemente e civilmente occupavano; e le armi venute a rimetterli prenderebbero ferma stanza sotto pretesto di guardarli e difenderli. Napoli che di celato se la intendeva col Tedesco e col Tartaro e già incominciava a sentir del tiranno, incorato da tali esempi e avvalorato dalle forze vicine, la darebbe, rotto ogni freno, per mezzo ad ogni scelleratezza e bruttura. Così il nemico stenderebbe la sua balìa per tutta Italia: la causa dell'indipendenza già rovinata in Lombardia perirebbe eziandio nelle altre province: Venezia sarebbe costretta a cedere: coll'autonomia verrebbero meno gli ordini liberi della penisola; e fra il servaggio di tutti che fiducia avrebbe il Piemonte di conservare i suoi lungamente? Tutte le speranze del Risorgimento italiano e le promesse del nostro programma tornerebbero vane; e noi saremmo costretti o a fallire la parola data o a lasciare che altri ci sottentrasse in una condizione disperata e senza rimedio.</p>
<p>Ma il rimedio c'era; e l'avevamo assai prima accennato nel programma medesimo.“<quote>I vari stati italiani sono legati fra loro coi nodi più intimi e soavi di fratellanza, poiché compongono una sola nazione ed abitano una sola patria. Se pertanto nasce in alcuno di essi qualche dissenso tra provincia e provincia o tra il principe ed il popolo, a chi meglio stà il profferirsi come pacificatone che agli altri stati italici? Siamo grati alle potenze esterne, se anch'esse conferiscono l'opera loro; ma facciamo che il loro zelo non accusi la nostra oscitanza. Quanto più i vari dominii italiani saranno gelosi custodi e osservatori della comune indipendenza, tanto meno comporteranno che altri l'offenda; e se l'uno o l'altro avrà bisogno di amichevoli servigi, farà sì che a conseguirli con vicenda fraterna non abbia d'uopo di cercarli di là dai monti</quote><note place="foot"><p><bibl><title>Operette politiche</title>, t. II, p. 307,308.</bibl></p></note>.” Queste parole esprimevano il giure della nazionalità italica e della egemonìa sarda; onde nasceva al Piemonte non solo il debito, ma il diritto di pacificare la patria comune. Avevamo tentati a tal effetto tutti i modi conciliativi: promesso il <hi rend="italic">concorso</hi> alla dieta federale, l'<hi rend="italic">aspettativa</hi> alla politica; ma invano. Quando questa diventò repubblica e che i mali temuti come probabili si affacciavano come certi, l'attendere non era più opportuno, ma bisognava operare. Perciò ad alcuni delegati della parte democratica che vennero a sollecitarmi, non parlai condizionalmente come avea fatto nella <title>Dichiarazione</title>, ma risoluto, dicendo che, <quote rend="italic">ministro del re di Sardegna, non avrei mai assentito né partecipato alla costituente</quote>. Altra risposta non conveniva dopo la bandita repubblica; la quale, se si ha l'occhio alle circostanze correnti, alle pratiche anteriori e a tutte le cose che abbiamo discorse, era una sfida dei puritani al principato piemontese.</p>
<p>Falliti i negoziati per quietar l'Italia inferiore, restava che le armi si adoperassero, come estremo ripiego. L'impresa era facile, perché i Toscani desideravano il nostro intervento e c'invocavano liberatori; e posata la Toscana, era affatto probabile che la repubblica romana nata di fresco, debole, vacillante, discorde, poco accetta all'universale, cadesse da sé. La più parte di coloro che si mostrarono in appresso caldissimi in sua difesa, quando soldati stranieri a richiesta dei preti l'assalsero, sarebbero stati tiepidi o freddi in suo favore contro il Piemonte costituzionale, ripristinatore in Toscana e vindice dello statuto. I più dei puritani, o vili di cuore sarebbero fuggiti, o pochi di numero venivano fugati dal solo approccio delle nostre schiere. Alla peggio se la repubblica romana durava, e le circostanze non permettevano al Piemonte di preoccupare in Roma l'opera degli esterni, la nostra partecipazione non poteva essere esclusa, e ci porgeva il modo di salvare la libertà. La riputazione toltaci dai ministri precedenti, dai sospetti e dalle calunnie, ci era restituita da un fatto così illustre; dopo il quale nessuno poteva volgere in dubbio il nostro zelo per la monarchia italiana e la lealtà delle nostre parole. Napoli e Gaeta non aveano più alcun taglio per calcitrare alle proposte e disdire gli uffici esibiti; e il loro accordo coi rispettivi popoli, il mantenimento delle franchigie, la colleganza, erano di facile esecuzione. Lo statuto rimesso in Toscana bastava senz'altro a impedire che fosse abolito nel Regno e negli stati ecclesiastici. L'Inghilterra e la Francia assicurate sulle nostre intenzioni, riconoscenti dell'opera, desiderose di quietare l'Italia e di adagiarla a libertà temperata, ci avrebbero spalleggiati efficacemente presso i principi dentro e di fuori. Se anche dopo la disfatta di Novara e le colpe che la cagionarono, la repubblica francese era disposta a sovvenirci oltre le nostre speranze, chi non vede che se in vece di riparare un errore avesse dovuto ricompensare un merito insigne, ci sarebbe stata ancor più larga di aiuto?</p>
<p>Forse anco la guerra poteva evitarsi senza scapito della indipendenza; ché la Toscana pacificata facea inclinare a nostro favore le bilance della mediazione e ci dava autorità e credito nei prossimi colloqui di Brusselle. L'Austria ridotta in breve a mal partito dagli Ungheri, mal sicura di Lombardia, impotente a domar Venezia, dovea pensare più alla pace che alla vittoria. Avea da fare con un nemico non più abbattuto, scorato, sospetto ed inviso alle potenze, ma fornito di un esercito e di un governo a cui la nuova e fortunata impresa restituiva gli antichi spiriti, procacciava la stima, la simpatia, la gratitudine delle nazioni più illustri, e riconciliava in un certo modo l'Austria medesima costretta a celare l'antico odio dall'evidenza dei meriti e dal pudore. Che se si dovea di nuovo por mano alle armi, “<quote>entrando in Toscana avremmo presa una posta strategica di grandissimo rilievo, che ora è pronta e dischiusa al nemico. La pacificazione ottenuta pareggiava per l'effetto morale una battaglia vinta sulle squadre tedesche. Animati dal successo e dai plausi i nostri soldati valicavano l'Appennino: piombavano sul Po inferiore; e mentre dall'altro lato l'esercito accorreva, assalivano il Tedesco, cui la nostra baldanza e l'impresa vinta avrebbero scemato il cuore; e che ci sarebbe stato cortese di stima, dove ora ci vilipende</quote><note place="foot"><p><bibl><title>Operette politiche</title>, t. II, p. 362.</bibl></p></note>.” Cosicché si veniva da un lato a facilitare in un modo o in un altro l'acquisto dell'indipendenza; che era il fine principale ch'io mi proponeva; secondo che dissi in termini formali alla camera<note place="foot"><p><quote>“L'affare a cui avevo posto mano e che suscitò un disparere tra i miei colleghi e me, era un mezzo efficace per ottenere l'indipendenza, per vincere quella guerra che è lo scopo di tutti. Posso attestare, o signori, che se io non avessi avuto una persuasione profonda, che un tale atto ci avrebbe agevolata la guerra dell'indipendenza e forse accelerata la vittoria, io non avrei mai preso tale deliberazione</quote>.” (<bibl><title>Documenti e schiarimenti</title>, XIII.</bibl>)</p></note>. Dall'altro si assicurava a tutta la penisola quel modo di libertà che nei termini di allora era solo possibile: si manteneva nelle sue varie province la conformità delle instituzioni necessaria alla loro durata e alla comune concordia: si escludeva l'intervento forestiero col torgli ogni appiglio o almeno temperandolo e migliorandolo col concorso e coll'indirizzo piemontese: si ovviava a tutti i mali e i pericoli discorsi di sopra, e si adempievano le promesse del nostro programma.</p>
<p>L'impresa era dunque utile e necessaria: resta a vedere se fosse lecita. Ma in primo luogo la guerra è sempre lecita, quando è necessaria alla patria; la cui salvezza è legge primaria e suprema. Tanto più che non si trattava solo di preservarla dai mali ordinari, ma da tanto infortunio quanto si era il perdere due anni di speranze, di fatiche, di travagli, di sangue sparso, e non solo mandare a male il Risorgimento italiano, ma precipitare l'Italia in condizioni più tristi e intollerabili delle antiche. Oltre la necessità ci era il diritto nazionale che sovrasta a ogni altro giure e ne è il fondamento. In virtù di esso le varie province italiane non sono svelte, eslegi, indipendenti fra loro, né quindi arbitre di far ciò che vogliono, ma collegate insieme dal nodo, dai bisogni, dagli obblighi della nazionalità comune. La divisione politica dei vari stati non soprastà, ma soggiace a questo vincolo; perché l'una è opera arbitraria degli uomini, l'altro è legge immutabile della natura. Ogni qualvolta dunque l'indipendenza politica di una provincia è in conflitto cogl'interessi della nazione, questi debbono prevalere; e non valgono contro di essi né la volontà dei governi, né la sovranità dei popoli particolari di quella. Ora a chi tocca l'esercitare il giure nazionale, se non al potere che lo rappresenta? Questo potere può essere ordinario; cioè una dieta o un dittatore eletto dalla nazione; o straordinario, cioè una provincia che essendo per le sue condizioni più atta a redimere le altre, ne assume l'incarico e vi è autorizzata non da mandato espresso, ma dall'urgenza dei casi, e dal volere presunto e tacito dell'universale<note place="foot"><p>Potrebbe anco essere una sola città; come Parigi, rispetto alla Francia nel secolo scorso.</p></note>. Al nostro Risorgimento mancò la prima specie d'indirizzo, ma supplì la seconda, mediante l'egemonìa del Piemonte. Il quale se l'era aggiudicata fra gli applausi di tutta Italia, facendo una campagna contro il Tedesco e allestendosi a cominciarne un'altra. Niuno gli contendeva questo diritto e l'uso dei mezzi richiesti a colorirlo; anzi i popoli e gli stati espressamente lo riconobbero e lo confermarono. E certo saria stato strano e contraddittorio che i Piemontesi, versando il sudore ed il sangue per liberare i loro fratelli, non avessero potuto frenare quei moti intempestivi che si attraversavano al buon successo e rendevano vani gli sforzi eroici messi in opera per ottenerlo. Né si abusava di cotal diritto, ricorrendo alle armi dopo di avere invano tentato ogni modo di amichevole accordo. Bisogna dunque o negare l'egemonìa subalpina e tener per ingiusta la guerra fatta; o confessar giuridico l'intervento. Né rileva che l'impresa di Carlo Alberto fosse militare e contro gli esterni; imperocché, oltre al trarsi dietro molti atti civili nel paese occupato, ogni fazione guerriera, quando si tratta di nazionalità e di autonomia, legittima tutte quelle provvidenze eziandio politiche che sono assolutamente necessarie per vincere. Chi vorrà biasimare un capitano che per salvare uno stato negli ultimi frangenti si arroghi una giurisdizione civile, sino ad esautorare un magistrato traditore od inetto, che per tristizia o per dappocaggine si attraversi a' suoi ordini, mettendo lui a pericolo di una certa sconfitta e la patria dell'ultima rovina? Brevemente, l'egemonìa in una nazione che stà per risorgere importa un potere tanto universale, quante sono le occorrenze di esso risorgimento; e chi nega un vero così cospicuo, non sa che sia nazionalità, egemonìa, patria, indipendenza, ed è più capace di servire al barbaro che degno di riscattarsene.</p>
<p>Ma vi ha di più. L'intervento nazionale è non solo lecito, ma debito, se si richiede a evitare il forestiero, e ad impedire che in vece di un solo, tutti gli estrani piovano armati a farla da padroni in casa tua propria. Tal era il nostro caso; poiché i puritani avean condotte le cose a segno che in vece di dar la caccia al Tedesco, eravamo in punto di riceverla da esso, dal Francese e dallo Spagnuolo. Chi può dubitare che in sì fatto frangente l'intervento patrio non fosse così buono, lodevole, doveroso, come l'altro ignominioso? Vero è che Angelo Brofferio la pensa altrimenti; avendo lodata la camera per“<quote>aver impedito che il Piemonte intervenisse nella Toscana e dimostrato col suo voto che essa non intendeva che le armi piemontesi si dovessero macchiare, come quelle di Francia</quote><note place="foot"><p>Nella tornata dei 3 di novembre 1849 della camera dei deputati.</p></note>.” Ottimamente, se il Piemonte non è parte d'Italia, e se l'Italia non è una nazione; ma dato che sieno, e posto che quello per francarla dovesse assumerne l'indirizzo, l'induzione è fallace ed assurda; e tanto varrebbe il dire che la penisola non ha legittima signoria di sé stessa, perché non può essere dai forestieri signoreggiata. Un modo siffatto di connettere si vorrebbe lasciare al Consiglio aulico; e non dovrebbe udirsi in un crocchio, non che in un parlamento italico<note place="foot"><p>Se è vero che il Brofferio parteggi per una divisione d'Italia in tante repubblichette indipendenti quanti sono i suoi municipii, la sua sentenza sarebbe logica; perché in tal caso la nazione non avrebbe luogo, lo stato si ridurrebbe al comune, e ciascuna provincia sarebbe sciolta da ogni vincolo politico colle altre, come ogni municipio è indipendente da' suoi compagni.</p></note>. O non era anzi da avere per giusto l'intervento proprio, perché iniquo l'alieno, e quello da questo ci liberava? Che concetto si formano della nazionalità e comunanza patria, coloro che ci vietano d'intrometterci nelle cose nostre, perché non si addice agli strani d'impacciarsene? Ma siccome il nazionale e il forestiero son due termini contrari, così le loro appartenenze debbono contrapporsi, e forza è che all'uno di essi convenga ciò che all'altro ripugna, in virtù del contrapposto medesimo. Il metterli adunque in ischiera e argomentare dall'uno all'altro, è come il torre ad uno ogni balìa nella sua propria casa, perché il vicino non ne è padrone. Le attinenze di Francia con Roma civile sono quelle del giure universale delle genti, il quale vieta che l'una di esse si frammetta nelle cose dell'altra perché altrimenti verrebbe meno l'autonomia e la libertà di tutte. Laddove le relazioni del Piemonte colla Toscana sono quelle del giure nazionale, che fa dei vari stati e popoli consanguinei e coabitanti una sola famiglia eziandio politicamente, per ciò che riguarda i caratteri comuni che insieme gli affratellano. Insomma Francia e Roma sono due nazioni e patrie diverse: Piemonte e Toscana sono due province appartenenti a una sola nazione e ad una sola patria; e l'azione dell'uno verso l'altra non può offendere l'autonomia nazionale, perché versa nel giro della nazionalità stessa. Lascio stare che i Francesi entrarono negli stati ecclesiastici a bella posta per ispegnervi la libertà e violarvi l'indipendenza; dove che i Subalpini sarebbero iti in Toscana per proteggere entrambe e rimediare che altri non venisse di fuori a manometterle e calpestarle.</p>
<p>Queste dottrine sono così chiare, certe, inconcusse, che non si possono impugnare senza volgere in dubbio i principii più evidenti del giure moderno intorno all'essenza e ai diritti delle nazioni. Non sarà tuttavia inopportuno il chiamare brevemente a rassegna i sofismi allegati in contrario. — Lo stato toscano è distinto e indipendente dal sardo; questo adunque non avea alcun diritto di dargli legge. Distinto e indipendente sì bene, ma non in modo assoluto; e però subordinatamente alla nazionalità comune, che è il diritto supremo e fondamentale. L'autonomia propria dei vari stati, dovendo sottostare a quella della nazione, cessa ogni volta che il bene di questa lo ricerca; e il giure particolare vien circoscritto dall'universale. Non si può impugnare questa conclusione, senza far buoni i capitoli di Vienna; i quali troncando ogni nodo reciproco degli stati italici, assegnano a ciascuno di essi l'indipendenza propria delle nazioni; cosicché, verbigrazia, la Toscana tanto è straniera verso il Piemonte quanto verso la Francia. Ma in tal caso Carlo Alberto non potea muover guerra al Tedesco per affrancare la Lombardia. Se l'intervento meritò lode sul Po inferiore non si potea biasimare sull'Arno; atteso che qui era ordinato a impedire gli Austriaci di entrare, come là a costringerli di uscire. E il Piemonte operava in amendue le occorrenze, come braccio della nazione; cosicché se la Toscana era indipendente da esso considerato come dominio particolare, gli era soggetta come a stato egemonico, avente il carico della guerra patria e investito a tal effetto di un potere universale. Il qual potere non era certo illimitato, ma tanto si distendeva quanto i comuni ed urgenti interessi della nazione lo richiedevano.</p>
<p>L'intervento violava la sovranità del popolo toscano; il quale avea il diritto di ordinarsi come voleva. — Le ragioni testé riferite riguardo agli stati parziali, militano del pari rispetto ai popoli particolari. Il popolo toscano non è il popolo italiano, ma solo una parte di esso; e la sovranità appartiene al tutto, non alle parti. Se si concede a un membro della nazione il disporre di sé a piacimento eziandio contro agl'interessi comuni, si dovrà permettere il simile a tutti gli altri; e così verrà reciso ogni legame reciproco, e in vece di una sola patria si avrà un guazzabuglio di municipii sciolti e discordi fra loro. Non poteva permettersi ai Toscani di turbare il moto nazionale con un moto politico, che in vece di nuocere giovava al nemico, senza autorizzare i Piemontesi a fare altrettanto. Rotti i vincoli di nazione, non vi ha più autonomia né patria indivisa fra molti: ogni stato, ogni provincia, anzi ogni comune è signore assoluto nel suo giro, solo obbligato a sé stesso, estrinseco a tutto il mondo. In tal caso non veggo come il popolo subalpino non potesse, per atto di esempio, allegarsi al Tedesco, in vece di fargli guerra; non essendo più forestiero a suo riguardo che verso il resto d'Italia; anzi rendersi austriaco se gli metteva conto e giurar fede all'imperatore. Se ciò par troppo, benché sia logico, concedasi almeno che non si può colpare il Pinelli se agogna una lega austrorussa; e si debbono assolvere le onte della mediazione. Così quei democratici che avversavano l'intervento, incorrevano senza addarsene nell'errore dei municipali; il quale appunto risiede nel conferire a ogni stato e provincia la signoria propria della nazione. E venivano a giustificare il municipalismo toscano, come i nemici della lega, della guerra, del regno dell'alta Italia, favorivano il piemontese.</p>
<p>L'assegnare alle membra quell'onnipotenza che è propria di tutto il corpo apre l'adito ad assurde inferenze e a disordini infiniti. Quando Pio nono aggirato da cattivi consigli ricusò di cooperare alla crociata patria, egli non contravvenne mica agli ordini dello statuto; i quali lo facevano arbitro della guerra e della pace. E lo statuto essendo consentito dal popolo, la volontà di questo, legalmente parlando, autorizzava la detta risoluzione. Tuttavia il pontefice fu biasimato come mal ricordevole di una legge superiore ai politici ordinamenti, cioè di quella nazionalità che lo obbligava, come principe italiano, alla difesa d'Italia. Ma se ai Toscani era lecito di mutare il proprio statuto senza attendere alle condizioni del resto della penisola, perché il papa non poteva disdire la guerra, autorizzatovi dallo statuto? Più grave ancora fu la sua colpa, quando chiese l'aiuto degli esterni; e perché? Perché non solo si rimaneva di proteggere, ma veniva a violare apertamente la nazionalità italica. Che se questa è un nome vuoto, e se ciascuno è padrone assoluto in casa propria, non veggo come Pio nono errasse a invocare il soccorso di Austria o di Spagna, anzi che quello del Piemonte. Io protestai contro l'intervento spagnuolo; e ogni protesta (si noti bene) presuppone in chi la fa il potere di ricorrere alla ragion delle armi, se lo crede opportuno. Ma tolta via la nazionalità, le proteste tornavano vane e ridicole; e il papa poteva rispondermi: Io sono padrone in casa mia, come i Toscani in casa loro; e se questi possono coi loro tumulti indurre l'Austria a ristabilire il granduca, ben posso io invitar la Spagna a rimettermi in seggio.</p>
<p>Discorro così presupponendo che i Toscani fossero unanimi; essendo che tale unanimità era uno scisma verso il volere nazionale. E di più involgeva una ripugnanza di essi Toscani seco medesimi; i quali aveano poco dianzi accolti con universali e vivissimi applausi gli ordini liberi dati loro dal principe. Or che saviezza è in un popolo il ripudiar oggi ciò che ieri si celebrava, e il mutare d'ora in ora gl'instituti governativi? La sovranità lascia di essere un diritto, quando è abusata: e l'abusa chi l'esercita non da uomo, ma da fanciullo. Quando i Toscani abbracciavano la monarchia costituzionale, procedevano saviamente, essendo questa forma appropriata ai tempi e comune agli altri stati italici; dove che il sostituirle una signoria diversa e aliena dal resto della nazione, sarebbe stata spensieratezza. Ma il presupposto che il popolo toscano volesse la mutazione è contrario ai fatti; poiché, come dirò qui sotto, pochissimi la favorivano. L'intervento non offendeva dunque il volere de' molti, ma quello dei pochi; se non si vuol confondere le sette coi popoli, secondo l'uso dei puritani. I quali, come tutti sanno, chiamano popolo i loro aderenti, e non si farebbero scrupolo di stabilir colla forza la loro repubblica per ogni dove; e come unitari che sono a ogni costo (se non tutti, almeno una parte di essi), non fanno il menomo caso dei diritti pertinenti a ciascuno stato e popolo in particolare. E posto che facciasi buono a costoro il capriccio di ascriversi la sovranità popolare, non può equamente disdirsi ai retrogradi il privilegio medesimo; per modo che se il trascorrere dal regno alla repubblica era da lodarsi nei creati del Mazzini, il tornare dal dominio civile all'assoluto non si può oggi riprendere nei satelliti di Leopoldo, di Pio e di Ferdinando.</p>
<p>Il movimento di Toscana mirava all'indipendenza, essendo stato prodotto dall'inerzia dei municipali. Tale fu in vero l'intenzione del Montanelli; il quale non potea sapere che gl'indugi del Capponi procedevano dal ministero sardo. Ora questo era mutato: uomini affezionati all'Italia, impegnati alla guerra, bramosi della confederazione erano lor succeduti; il moto toscano era dunque fuor di proposito. E sarebbe stato anco in altre condizioni, perché una persona bene informata di là mi scriveva che né da Firenze, né dagli stati ecclesiastici si potea sperare un obolo né un soldato. Altrettanto attestava il Berghini, uomo sagace e pratico, a cui avevo assegnata una commissione per quelle province.“<quote>Qual sarebbe il sussidio materiale di uomini e di danari che potrebbero darci Toscana e Roma? Le finanze di quei due paesi sono esauste e quelle poche milizie che vi si trovano bastano per ora appena alla sicurezza dei due paesi</quote><note place="foot"><p>Nel mio discorso ai deputati nella tornata dei 12 di febbraio 1849.</p></note>.” Per guisa che se la Toscana ducale avea fatto poco per la guerra, la popolare non poteva far nulla; e laddove da questo lato non c'era vantaggio, i danni e i pericoli che correvano dall'altro, erano assai e gravissimi. Né lo scopo magnanimo del Montanelli era inteso e voluto da molti; i quali miravano a colorire i disegni del Mazzini con qualunque rischio, anzi che a salvare l'Italia.</p>
<p>ldquo;<quote>I re, i ministri, il parlamento piemontese avevano accettata la fusione dei ducati, della Lombardia e del Veneto sull'appoggio del suffragio universale liberamente espresso da quei popoli. Se nella stessa forma od in forma analoga a quella in cui eransi raccolti i voti per ispossessare l'Austriaco, il duca di Modena e il duca di Parma, si era spossessato il pontefice come principe temporale e il granduca, quale sarebbe stato il criterio morale che ci avrebbe permesso di costringere colla forza i popoli a ritrattare il loro giudizio</quote><note place="foot"><p><bibl>Sineo, <title>Alcuni cenni agli elettori sugli ultimi mesi del regno di Carlo Alberto</title>, Torino, 1849, p. 21.</bibl></p></note>” Il giudizio dei Lombardoveneti, dei Modanesi, dei Parmegiani era valido, perché conforme alle ragioni della nazionalità e dell'autonomia italica; giacché per esso si riscuotevano dall'oppressione barbarica (massimo dei mali) e da quella di due signorotti allegati collo straniero. Ma se in vece il voto di quei popoli, del parlamento e del re sardo non fosse stato contro l'Austria, ma in favore, forse che agli altri Italiani correva il debito di rispettarlo? Dunque si dee dire che la ragionevolezza e santità della causa legittimasse il partito, e non mica che il partito rendesse la causa giusta. Perocché (giova il ripeterlo) l'arbitrio dei popoli non può nulla contro gli ordini nazionali, stabiliti dalla natura. Ora il caso di Toscana era differentissimo. Io voglio supporre che Leopoldo avesse i più gravi torti: ma dico che i minori diritti essendo subordinati ai maggiori, il moto provinciale di Toscana fu riprensibile in quanto pregiudicò al nazionale. Esso si scostava dal tenor delle leggi proprie del Risorgimento italiano: rompeva la continuità di questo per sostituirgli un moto diverso, contrario e alieno dai tempi: disuniva il Piemonte dall'Italia centrale: toglieva l'egemonìa a chi ne era investito e possedendo armi proprie poteva solo esercitarla, per trasferirla in chi ne era privo e non aveva il modo di mandarla ad effetto. Imperocché le mosse di Toscana e di Roma o non ebbero scopo alcuno o mirarono manifestamente a recar ivi l'imperio egemonico. E però il Piemonte che lo teneva da un anno e lo aveva suggellato col proprio sangue era autorizzato dai comuni interessi a serbarlo; e dovea farlo anco per amore dei popoli circompadani; la cui liberazione era posta in compromesso dai tumulti del centro. Il loro voto, non che giustificare i movitori di Toscana, li condannava, poiché esso mirava a ricomporre la nazione e questi lo impedivano.</p>
<p>ldquo;<quote>Se quelle province fossero cadute nella tetra calamità della guerra civile, il Piemonte avrebbe potuto con giustizia intervenire per metter la pace tra i fratelli.... Ma non era questa la condizion delle cose nei due stati. Non una voce si era alzata per richiamare Pio nono dopo la sua fuga clandestina; non un tentativo si fece per trattenere Leopoldo nel suo lento procedere da Firenze a Santostefano</quote><note place="foot"><p><bibl>Sineo, <title>Alcuni cenni agli elettori</title>, ecc. p. 22.</bibl></p></note>.” Dal moto romano nacque anche la guerra civile, se già i Napoletani non sono forestieri. Ma lasciando questo da parte, dico che i disordini dei due stati causarono l'intervento e l'oppressione esterna; male assai più grave della guerra civile; perché questa è transitoria, quella continua, e oltre al danno, vituperosa e infame. Se perciò l'intervenire era lecito per ovviare al minore infortunio, molto più dovea essere per riparare al maggiore. La fuga di Pio e Leopoldo dolse a quanti ne antivedevano gli effetti calamitosi: i Romani eran vaghi di accordo; né mutaron proposito se non quando si avvidero che i prelati di Gaeta volean ripigliare il dominio e manomettere lo statuto. Onde io potei dire alla camera che i“<quote>popoli di Toscana e di Roma faceano buon viso e applaudivano con entusiasmo alla mia politica conciliatrice; il che mi risultava con certezza da molti luoghi</quote><note place="foot"><p>Nella tornata dei deputati dei 12 di febbraio 1849.</p></note>.” Quanto alla Toscana in particolare, due fatti lo provano senza replica. L'uno, che giunta la notizia del prossimo arrivo dei Piemontesi, il giubbilo fu universale: i contadini fecero i fuochi; e parecchi dei puritani si prepararono alla fuga; segno di quanto si affidassero nel contrasto. L'altro, che svanita questa speranza, il governo costituzionale fu per impeto spontaneo ristorato in tutto il paese, da Livorno in fuori; dove il desiderio dei più fu impedito dalla violenza di pochi.</p>
<p>Di qui apparisce quanto fosse vano il temere una resistenza gagliarda e l'effusione del sangue fraterno. I fratelli, non che disporsi a combatterci, ci aspettavano a braccia aperte, e ci avrebbero accolti come amici e liberatori. Di Livorno e di quanto se ne dovea attendere ho altrove discorso; e quando per salvare l'Italia e la Toscana in particolare dal giogo alemanno, si fosse dovuto sguainare il ferro, chi non vede che ogni buono Italiano non poteva esitare? Che sorta di pietà è questa, che pospone a una mano di pochi la salvezza dell'universale? Che sorta di politica è quella, che vieta di frenar colla forza chi contrasta al pubblico bene? Coloro che invocano la fratellanza, non sanno quel che si dicano. Imperocché se i Toscani eran nostri fratelli, l'intervento non era esterno né illegittimo; altrimenti converrebbe torre ai popoli la facoltà di soffocare la rivolta nel proprio grembo; e proibire, per cagion di esempio, a chi regge in Torino di marciare contro i ribelli di una provincia sarda. Se poi l'intervento era esterno, dunque i Toscani non ci erano più fratelli che i Russi e i Tedeschi. Singolar fato di uomini politici che mancano delle nozioni più elementari e si avvolgono in continui sofismi! Che in una riotta civile perisca un uomo è calamità lacrimevole; ma la morte eziandio di migliaia è permessa, lodevole, obbligatoria, quando è necessaria a salvare la patria. Altrimenti ogni guerra sarebbe ingiusta, ogni difesa vietata, ogni governo impossibile. La colpa del sangue sparso non è mica di chi lo sparge, avendone il diritto, ma di chi ne causa e necessita l'effusione. Le guerre civili sono senza fallo le più detestabili, ma voglionsi imputare ai sediziosi che le suscitano, non ai rettori che le spengono. Sapete nel nostro caso chi n'era l'autore? Giuseppe Mazzini co' suoi compagni. Essi mettevano l'Italia centrale a soqquadro: abusavano le intenzioni e il nome di uomini generosi: compromettevano la causa nazionale: tragittavano a Genova i semi della rivolta: spargevano la divisione nel seno del paese che portava la mole della guerra patria: aprivano il cuore d'Italia alle masnade tedesche. E non poteva il Piemonte contravvenir colla forza a tanto delirio? Niuno è più alieno di me dal sangue e dalle battaglie civili; ma havvi una pietà falsa, una tenerezza a sproposito, una politica di sospiri, di anacreontiche, di madrigali, che riesce a contrario fine di quello che si propone, e che è più disumana pe' suoi effetti della durezza medesima. Niuno l'ha provato meglio della nobile ed infelice Livorno; la quale fu poco appresso teatro di orrendo macello. Ma che dico Livorno? E che parlo di macelli? Il vivere schiavo e vituperato da un dominio barbarico è peggior di ogni morte; e non solo Toscana, ma il resto d'Italia sa da due anni quali sieno i frutti della crudele misericordia. In questo secolo di ragazzi si è perduta da molti ogni notizia del giusto e del vero; e chi stà spettatore ozioso dell'eccidio di tutto un popolo, si reca a coscienza di offenderne i primi autori. Ma gli antichi non la intendevano in tal forma e non dubitavano di seppellire città intere sotto le loro ruine per mantenere la libertà della patria. Non la pensavano in tal guisa i moderni che si mostrarono degni d'imitare gli antichi; e fra gli altri quei prodi Spagnuoli, che rinnovarono l'eroismo di Sagonto. Nel secolo passato molte province si ribellarono alla repubblica francese, mentre era assalita da tutta Europa. Or che fece il governo? Tenne forse la spada nel fodero sotto il pietoso pretesto di non combattere i fratelli? Se fatto lo avesse, la Francia sarebbe forse al dì d'oggi divisa, serva, avvilita, come l'Italia. Ma al contrario il consesso nazionale operò il miracolo di vincere insieme dentro e di fuori tutti i suoi nemici, e riportò la gloria di salvar l'onore e preservare intatto il paese natìo. E gli riuscì di farlo, atteso l'unità nazionale già ferma e radicata da gran tempo e quella centralità politica, per cui Parigi è il capo e il braccio della nazione. La nostra Italia era in peggior essere, perché divisa; e la divisione fu il principale ostacolo al suo risorgere. Era d'uopo supplire al difetto, mediante la dittatura del Piemonte; il quale, concentrando in sé stesso l'indirizzo della penisola, poteva darle, finché il bisogno correva, l'unità di azione desiderata, e fare in breve giro ciò che più largamente si eseguì dalla Francia nella età scorsa. Ma l'opera fu impedita dai Girondini piemontesi che ebbero meno a cuore la patria che la parte. I quali, benché si chiamino democratici e si professino dilettanti di rivoluzioni, non si accorsero che io era il vero e ardito e solo <hi rend="italic">rivoluzionario</hi>; laddove essi non osavano uscire dalle angustie dei <hi rend="italic">dottrinali</hi>; se mi è lecito l'usare gli eleganti vocaboli con cui costoro arricchiscono la nostra favella.</p>
<p>Lodando l'energia del famoso consesso, io non voglio già scusarne o palliarne i rigori e le esorbitanze. Ma oggi è un punto risoluto di storia che le immanità esercitate nella metropoli e in alcune province furono più di pregiudizio che di profitto all'intento; e che la maggior parte di esse ebbe origine dalla tristizia degli esecutori e dei subalterni. E furono per lo più provocate dalla pertinacia e concitazione degli scredenti; quando che nel caso nostro mancava non solo il proposito, ma la materia d'incrudelire. E ad ogni modo le instruzioni già apparecchiate erano mitissime; e non tanto che vietassero ogni minima violenza e rappresaglia, ma erano indirizzate a impedirle, provvedendo alla sicurezza dei dissenzienti e dei capi; cosicché se il disegno succedeva, il Mazzoni e il Montanelli non sarebbero esuli, né il Guerrazzi prigione. Questo era il vero modo di essere umano e pietoso verso i particolari senza danno del pubblico, in cambio di seguire l'esempio dei puritani, che rabbrividivano al rischio di un'avvisaglia giustificata dalla necessità, e poi allungavano in Roma inutilmente una pugna che costò i giorni al fiore de' nostri prodi. Tanto essi portano vivo nel petto l'orrore del sangue e l'amor dei fratelli che ostentano nelle parole.</p>
<p>Pareva anche ad alcuni che coll'impresa toscana si entrasse in una via di contrasti e di rigori, che torrebbe agli amministratori del Piemonte il favore del popolo e li assomiglierebbe al Bozzelli di Napoli. L'amor dell'aura volgare è inonesto e riprensibile quando non è pienamente subordinato al dovere. Chi lo antipone fa un cattivo computo anche avendo l'occhio alla fama; la quale non dura, se non ha fondamento nella virtù e nella ragione. Il concetto che i più si facevano (e forse ancora si fanno) della nazionalità italiana era così inesatto e confuso, che i sostenitori più sinceri di quella poteano momentaneamente venire in voce di suoi nemici. Come appunto accadde a me in quei giorni; senza che i clamori e le maledizioni di tanti mi distogliessero dal mio debito, o mi facessero temere di non trovare col tempo l'opinione universale favorevole e giusta. Mi sono forse ingannato? Sono scorsi due anni, e io, benché esule, non cambierei oggi la mia sorte con quella de' miei colleghi, anche dal lato della riputazione. La via della resistenza è pericolosa e fatale quando si corre alla cieca, senza avere un disegno fermo e un punto fisso ove fermarsi; quando è disgiunta dalla condiscendenza e il conservare non si tempera col progredire. Ma noi eravamo progressivi e democratici, e la sola riforma introdotta nella corte bastava a chiarirlo; la lode della quale appartenne principalmente a Vincenzo Ricci. La nostra resistenza non era arbitraria, ma determinata dai principii, dalla natura, dalle leggi del Risorgimento italiano, che si trattava di mantenere conforme a sé stesso. Ed era una resistenza per dir così progressiva, poiché mirava a salvare l'autonomia e la libertà italica. Che paragone può farsi tra questa politica e quella del ministro napoletano? L'una era il contrappelo e l'opposto dell'altra. Il Bozzelli fu insino da principio cieco strumento dei retrogradi: si ristrinse in sé stesso: abbandonò la causa italica: non pensò che a Napoli; e rovinò anche Napoli perché lo disgiunse dalla nazione: fu municipale in grado eccellente senza quasi un'ombra di nazionale. Noi al contrario abbracciavamo colle nostre cure tutta la penisola: mettevamo in sicuro gli ordini costituzionali dell'Italia inferiore; e con un viaggio facevam due servigi, poiché provvedendo alla libertà ci abilitavamo a riprendere la guerra e acquistare l'indipendenza. Il disegno era bello, grande, e tale che da molto tempo non se n'era veduto esempio in Italia; la quale avrebbe avuto obbligo della sua salvezza a una piccola provincia stata per l'addietro quasi ignota nei fasti patrii. Perciò la nostra resistenza era gloriosa come quella del consesso nazionale di Francia all'età passata: sarebbe stata del pari giustificata dai fatti; salvando con energia non minore, ma senza offesa della mansuetudine, le franchigie dei popoli e i santi diritti della nazione.“<quote>Volevamo noi combattere contro gli Austriaci o contro gl'Italiani? L'intervento nella Toscana avrebbe potuto implicarci in lotte men brevi e men facili che dapprincipio non paia. I Romani non imprendevano le guerre che ad una ad una: Napoleone quando stimò poterne rompere due fu disfatto</quote><note place="foot"><p><bibl><title>Risposta dei cessati ministri alla relazione del generale maggiore Alberto Chrzanowski</title>, Torino, 1849, p. 19, 20.</bibl></p></note>.” Le guerre non si moltiplicano come i fatti d'arme e le poste campali; e la guerra è sempre una quando le varie fazioni collimano allo stesso scopo. I repubblicani francesi del secolo andato non credevano di accumulare più guerre, resistendo insieme ai collegati e ai propri ribelli; anzi stimavano di contrapporsi agli uni mentre impedivano agli altri d'imperversare. E com'essi facevano contro i re nemici, debellando i ritrosi della Vandea e di Lione, che colle loro sommosse li favorivano; così noi avremmo incominciato a vincere l'imperatore in Livorno, tenendo a freno quei pochi che gli fornivano il pretesto di occuparlo. Il combattere contro coloro che ci tiravano l'avversario nel cuore metteva ancora più conto che il cacciarlo dalle frontiere; e la Toscana sedata, come ho già detto, equivaleva a una riscossa sul vincitore. I Romani antichi e Buonaparte usarono felicemente le guerre di diversione, come quando gli uni portavano le loro armi in Affrica mentre aveano Annibale alle porte, e l'altro faceva assalir l'Austria tra il Reno e il Danubio, calando egli stesso a sfidarla in Marengo. La diversion di Toscana faceva con mezzi diversi lo stesso effetto, levando ai nemici l'occasione di allargarsi in Italia; e non interrompeva la campagna lombarda (che non era ancor cominciata), ma le dava principio ben auguroso.</p>
<p>ldquo;<quote>Non vi fu mai transazione diplomatica di questo genere, per cui fosse certo che andandosi da noi o in Toscana od in Roma, gli Austriaci si astenessero d'approfittare dell'indebolimento del nostro esercito per camminare per Torino, Alessandria e Genova. Se qualcuno avesse allegato che eravi tal convenzione, dite pure che ha mentito. Non solo non v'erano convenzioni, ma non eravi né anco neppure (<hi rend="italic">sic</hi>) un fondamento di probabilità per supporre che convenzioni di questo genere si potessero stipulare</quote><note place="foot"><p>Sineo, <hi rend="italic">Op. cit.</hi>.</p></note>.” La Lombardia ripresa e la mediazione in pendente toglievano all'Austria ogni appiglio di molestarci, e la qualità del fatto non gliel permetteva, andando noi a rilevare un trono a cui ella aveva speciale interesse, chiamati dal principe suo consanguineo. E quando l'avesse osato, le potenze mediatrici che applaudivano alla spedizione erano impegnate a fare ogni opera per divietarlo. Niuno allegò mai in tal proposito <hi rend="italic">convenzione</hi> di sorta, ma sì una promessa; e se Riccardo Sineo che per ragion del suo ufficio non ebbe né poté avere alcuna parte ai negoziati diplomatici la negasse, io sarei obbligato a restituirgli l'onorevole epiteto da lui usato. E una semplice promessa bastava a rendere non pur probabile, ma <hi rend="italic">certo</hi> l'effetto. Imperocché si può credere eziandio in politica alle parole quando l'obbligo che ne risulta è necessitato dalla ragion delle cose. Ora anche i fanciulli non ignorano che né l'interesse delle nazioni mediatrici, né quello degli altri governi di Europa, né in particolare la gelosia dell'Inghilterra avrebbero comportata un'invasion del Piemonte; specialmente fatta così a sproposito; cioè quando noi eravamo occupati a quietare l'Italia. Se l'Austria l'avesse assaggiata, saria stata incontanente costretta a recedere. Ma il maresciallo cesareo non era sì semplice; il quale anco dopo il trionfo di Novara e in quello scompiglio universale del Piemonte non osò tentare le pendici della metropoli.</p>
<p>Poco innanzi io aveva proposto al consiglio l'occupazione della cittadella di Ancona, come quella che abilitava il Piemonte a superare insieme le renitenze dei puritani e dei prelati, e lo rendeva arbitro di Roma e di Gaeta. Solo si volse il pensiero alla marciata toscana, quando l'altro disegno fu rotto dagli scrupoli di Carlo Alberto. I miei colleghi, e in particolare il Sineo, ci aveano consentito; e niuno si era immaginato di opporre che <quote rend="italic">potesse implicarci in lotte non brevi né facili</quote><note place="foot"><p><title>Risposta dei cessati ministri</title>, ecc. p. 19.</p></note>, dare al Tedesco occasione d'irrompere, dividere le nostre forze; benché certo l'atto fosse più ardito, trattandosi di occupare un forte così importante senza permissione e saputa del governo di Roma e del pontefice. L'impresa di Toscana veniva sottosopra a sortire lo stesso effetto assai più facilmente e senza un'ombra di pericolo; giacché essa si faceva di consenso del granduca medesimo<note place="foot"><p>Il granduca, che aveva formalmente assentito alla proposta, mutò poscia parere, aggirato da un messo di Napoli. Ma la lettera rivocatrice giunse a Torino che io non era più ministro e più giorni dopo il termine prefisso all'intervento; cosicché se questo avesse avuto luogo, il divieto sarebbe giunto dopo il fatto. Noto questa circostanza, perché il Farini presuppone che il re e i miei colleghi disdicessero l'intervento già consentito a causa della detta lettera (<bibl><title>Stato romano</title>, t. III, p. 290</bibl>).</p></note>. Ma non era“<quote>un errore il credere di poter invadere la Toscana sola senza che la repubblica romana accorresse in aiuto? La solidarietà di ragione e di fatto era già stabilita fra le due repubbliche, e per superare le loro forze unite non avrebbe certamente bastado una sola divisione del nostro esercito</quote><note place="foot"><p><bibl>Sineo, <hi rend="italic">Op. cit.</hi> p. 26.</bibl></p></note>.” Le forze di Toscana erano nulle: le popolazioni stavano per noi; e chi avea fatto il moto non ebbe pure il pensiero di contrapporsi. La repubblica romana era in tentenne: non avea ancora a' suoi servigi né l'Avezzana, né i volontari e i bersaglieri lombardi, né il Manara, né il Dandolo, né il Morosini, che la difesero eroicamente contro la Francia. I quali amavano la bandiera costituzionale del Piemonte; come il Garibaldi e i suoi valorosi l'aveano avuto cara sin da principio. Egli è pertanto ridicolo il supporre che Roma, bastando appena alla propria difesa, volesse assumere quella degli altri, e cimentarsi contro l'insegna tricolorita, che i popoli toscani avevano per salvatrice. Ma che dire ad un uomo ignaro dei fatti più notori a segno di credere che la repubblica fosse bandita in Toscana? E che“<quote>li stessi repubblicani toscani si unissero per chiamar Leopoldo quando conobbero la rotta di Novara</quote><note place="foot"><p><bibl>Sineo, <hi rend="italic">Op. cit.</hi> p. 25.</bibl></p></note>?” Tutti sanno che il rintegramento del granduca fu opera di Cosimo Ridolfi e de' suoi amici. Né io nego che alcuni repubblicani concorressero nello stesso pensiero; ma non che riuscirvi, taluno di essi, in vece di essere instauratore, diventò prigione. E questo loro disegno è una nuova e solenne conferma della mia politica; poiché io volli fare a tempo e con ottime ragioni di buon successo, ciò che essi tentarono troppo tardi, male, e senza antivenire né i propri né i comuni disastri<note place="foot"><p>Alcune delle ragioni qui esposte a giustificazione dell'intervento si trovano già accennate nel proemio del <title>Saggiatore</title> (<bibl><title>Operette politiche</title>, t. II, p. 349, 363</bibl>).</p></note>.</p>
<p>Il miglior giudice della opportunità o della sconvenevolezza dei provvedimenti politici è quello dell'inimico. Ora è cosa nota che l'Austria, appena ebbe contezza della mia risoluzione, in vece di rallegrarsene (come avrebbe dovuto fare se stimava di poter trarne vantaggio) ne prese dolore e spavento; perocché non solo avvisò il danno certo che gliene tornava per le cose lombarde, ma si accorse che le mancava perfino il modo di muoverne decentemente querela. E quanto si accorò del disegno, tanto poscia fu lieta di vederlo sventato. Altrettanto avvenne in Napoli; e“<quote>la <hi rend="italic">camarilla</hi> di Gaeta si vide spacciata: le armi piemontesi restauratrici dell'ordine e della licenza nell'Italia centrale minacciavano la sua esistenza, facevano andare a vuoto i suoi progetti nefandi. Lo sgomento, per le ragioni che la storia registrerà a caratteri indelebili nelle sue pagine immortali, durò pochissimo, e scevra da quel timore la riazione dell'Italia meridionale non ebbe più ritegno, e proseguì a gonfie vele nell'intrapreso cammino</quote><note place="foot"><p><bibl>Massari, <title>I casi di Napoli</title>, p. 252.</bibl></p></note>.” Né per altro il Borbone spedì volando a Santostefano chi persuadesse a Leopoldo di rivocare l'assenso. Col giudizio dei maggiori e più implacabili nemici d'Italia, concorse quello de' suoi amatori; e non vi ha in Francia, né in Inghilterra, né in Germania né altrove personaggio esperto negli affari politici e affezionato alla nostra causa, il quale non approvasse il partito, come unico modo di salvar l'Italia, e non si dolesse di vederlo stornato. Quando io giunsi nunzio in Parigi, ricevetti congratulazioni pel disegno e condoglianze per l'impedimento da quanti ebbi a praticare uomini periti e teneri delle cose italiche<note place="foot"><p>Eccetto quelli che parteggiavano pel Mazzini; i quali erano bensì amici sinceri, ma non abbastanza <hi rend="italic">periti</hi> degli uomini e delle cose nostre.</p></note>. Certo un parere così unanime ha alquanto più di peso che l'autorità di coloro i quali o non erano bene informati del mio pensiero o non si peritarono di ribatterlo colle ragioni bellissime che abbiamo vedute. Chieggasi anche ora agl'imperiali, ai Gesuiti, ai retrogradi di ogni schiera e di ogni colore, qual sia il ministro la cui caduta, e l'uomo il cui esilio abbia loro dato più gioia, e il cui ritorno faria più noia; non che io dubiti della risposta, io la reputo antiveduta da coloro medesimi ai quali non piacerebbe.</p>
<p>Che più? La spedizione fu consentita e lodata da' miei colleghi medesimi. Quando io la proposi in consiglio, niuno dei presenti la contraddisse<note place="foot"><p>Domenico Buffa e Urbano Rattazzi erano assenti.</p></note>: parecchi in termini formali l'approvarono; anzi Vincenzo Ricci e seco (chi 'l crederebbe?) Riccardo Sineo levarono al cielo il concetto nei termini più vivi, caldi, efficaci; e il primo di essi reiterò gli applausi pochi giorni dopo al cospetto del legato inglese<note place="foot"><p>In una mia lettera al Buffa sotto data dei 25 di febbraio 1849 (pubblicata nel <title>Risorgimento</title> il 26 dello stesso mese) io feci menzione dell'assenso speciale del Ricci e del Sineo, senza però nominarli; dicendo che <quote rend="italic">due ministri in particolare si mostrarono altamente invaghiti del mio disegno</quote> (vedi i <title>Documenti e schiarimenti</title>, XIV). Debbo aggiungere che Sebastiano Tecchio, presente alla proposta, tacque; e benché, secondo la nota regola che chi tace consente, io dovessi credermi autorizzato anche da lui agli apparati, il suo dissenso posteriore può far pensare che sin d'allora disapprovasse in cuor suo la cosa; ma vedendola voluta dagli altri, credesse inutile di esprimere il suo disparere. Ciò posto, quando gli altri colleghi mutarono proposito, era naturale che si unisse con esso loro.</p></note>. Imperocché come tosto l'approvazion dei compagni mi diede facoltà di pensare agli apparecchi, conferii la cosa colle potenze mediatrici, sia pel debito che risultava da questa qualità loro, sia per chiarirne l'animo, e potendo impetrarne l'aiuto. Trovai nella repubblica francese e più ancora nella Gran Bretagna ottime disposizioni; e il signor Abercromby, oratore di questa, conferitone a Londra, e avuto favorevole riscritto, caldeggiò l'impresa, promettendo e facendo ogni opera per aiutarne l'esecuzione e agevolar gli effetti che da essa si promettevano<note place="foot"><p>Non solo in questa circostanza, ma in tutto il corso della mia amministrazione, i ministri di Francia e d'Inghilterra, e in particolare il signor Abercromby, diedero vive ed efficaci prove del loro affetto alla causa italica.</p></note>. La mediazione era riuscita inefficace, perché i due stati amici aspiravano anzi tutto a evitare il rischio di una guerra generale e a quietare l'Europa. Ma le nostre condizioni mutavano, dappoiché concorrendo alla politica pacificatrice, ci rendevamo benemeriti di tutti; tanto che il sovvenirci era un cooperare allo scopo universale. L'Inghilterra e la Francia aveano sino a quel punto pregato l'Austria; ma da che il Piemonte faceva assai più di lei per la tranquillità comune, poteano comandarle. Che se le intercessioni erano state vane, le minacce avrebbero avuto efficacia; poiché pendente la guerra ungarica, non le metteva conto di ripugnare. Ma dato il caso che le potenze mediatrici mancassero al nuovo impegno o non sortissero l'intento loro, l'intervento avrebbe sempre migliorate le condizioni nostre in ordine alla guerra. E quando pure non si fosse conseguito altro che di preservare gl'Italiani del mezzo dai presidi tedeschi, se ne vantaggiava l'autonomia comune ed era salva la libertà.</p>
<p>Convenivano frattanto in Torino i deputati della nuova camera; in cui la parte democratica prevaleva. Coloro che m'imputarono la qualità delle elezioni e l'uso o l'abuso fatto a tal proposito del mio nome, non dovettero avvertire che la natura speciale del mio carico non mi permetteva d'impacciarmene; e che eziandio volendo, non avrei potuto farlo con frutto, perché essendo stato esule per tanti anni, mi mancava ogni notizia particolare degli uomini, massime nelle province. Che se era da temere per un lato un'assemblea troppo viva, peggio sarebbe stato se fosse riuscita troppo rimessa, per le ragioni (accennate di sopra), che mi avevano indotto ad eleggere i miei colleghi tra i democratici. Nei paesi nuovi alla vita pubblica, qual si era il nostro, è più facile il dar negli estremi che l'adagiarsi nella via del mezzo; tanto che se si fosse voluto cansar l'eccesso di una camera superlativa, si correva rischio di averla timida, inerte, municipale, come quella che avea fatto buon viso alla mediazione e fiancheggiati i ministri dei 19 di agosto. La quale non sarebbe stata più favorevole all'intervento che l'assemblea democratica. So che in appresso quando fu sventato, i giornali conservatori e il consiglio dei 29 di marzo a voce e in iscritto<note place="foot"><p><bibl><title lang="fre">Histoire des négociations</title>, etc. sup. cit. p. 45.</bibl></p></note> lo celebrarono; perché altro è il mettere in fatti una cosa, altro è il lodarla colle parole. Ma che i municipali e i ministri di marzo non fossero acconci a eseguirlo, si ricava da due ragioni che non hanno replica. L'una, che essi ricusarono di por mano a un assunto ancora più facile, qual si era l'andata a Livorno, secondo i termini da me accordati col governo della repubblica francese. L'altra, che l'impresa toscana si traea dietro probabilmente la guerra patria, più probabilmente ancora il regno dell'alta Italia e certamente la confederazione; tre cose delle quali i politici di municipio non volevano saper nulla, perché aliene dai loro dogmi. Oltre che il partito richiedeva un'altezza di pensieri e di spiriti, un'energia e audacia di esecuzione, che troppo ripugnano alle abitudini municipali.</p>
<p>Contro i pericoli che potean nascere dal parlamento e che era facile l'antivedere, mi assicurava la fiducia nel principe; posta la quale, io avrei sciolta novamente la camera, se riusciva avversa al mio disegno, e riformato il consiglio se i miei colleghi mi abbandonavano. I quali in effetto mutaron parere, quando venne l'ora dell'esecuzione; e quanto alcuni di essi si eran prima mostrati ardenti a favorire il mio disegno, tanto furono poscia unanimi a ripulsarlo. Io feci ogni opera per mantenerli in proposito: richiamai alla loro memoria i pessimi effetti che sarebbero nati per la causa italica, se il principato costituzionale periva nel centro della penisola: dissi loro che se io fossi stato convinto che l'ora della repubblica era giunta per la patria nostra, non avrei fatto alcun pensiero d'impedirla; e mi sarei contentato di ritirarmi per mantener la fede giurata come ministro costituzionale. Ma io era persuaso che il non intervenire dei Piemontesi in Toscana ci avrebbe condotti i Tedeschi; che gli liberi vi sarebbero spenti; le quali conseguenze non potevano loro esser nuove, poiché le avevamo espresse nella comune <title>Dichiarazione</title>. Per ultimo mi offersi di assumere sopra di me tutto il carico e protestarlo in pubblico parlamento, per discioglierli da ogni morale e politico sindacato; tanto io era certo del buon successo. Ma la profferta generosa e tutte le mie ragioni furono inutili. Donde nascesse il subito cambiamento, io non voglio cercarlo; perché io mi sono proposto di esporre i fatti e non di scrutare le intenzioni che li produssero.</p>
<p>Certo era lecito a' miei colleghi di mutar consiglio, ponderata maggiormente la cosa, e di contrapporsi all'esecuzione; e pogniamo che questo non tornasse a lode della loro costanza e perizia politica, ne lasciava intatto l'onore. Ma ciò che era loro interdetto da questo e dal giuramento si era il propalare la causa del nostro dissenso; come fecero alcuni di essi; i quali poscia mel confessarono<note place="foot"><p>Non occorre dire che Domenico Buffa, stato sempre in Genova, non partecipò a questo né agli altri portamenti poco onorevoli di alcuni dei miei colleghi. Altrettanto si dica dell'ottimo generale Sonnaz che ebbe per qualche tempo l'amministrazione della guerra.</p></note>. Peggio fu che la divulgarono in sui giornali; non ischietta, ma travisata; sia dando ad intendere che la spedizion disegnata fosse una trama dei forestieri; sia tacendo i motivi, le condizioni, il fine, che la legittimavano; sia in fine usando il vocabolo d'intervento non temperato da alcun aggiunto; il che bastava a renderlo odioso a molti poco pratici di tali materie e inabili a distinguere l'intervento domestico dal forestiero. Questo tratto leva ogni scusa, non dico a tutti i miei colleghi, ma a quelli che ne furono autori; e mostra che il loro recesso era fazioso e sleale; mirando non solo a il mio proposito, ma a togliermi la riputazione; e non abborrendo essi di calunniare indegnamente chi gli aveva assortiti alla carica e presedeva al consiglio. Ed essi sapevano meglio di altri che da nessun diplomatico era mosso un concetto consentito dai più di loro; del quale io non aveva fatto parola ad alcuno prima di proporlo nelle nostre adunanze. Non che procedere da suggestione esterna, esso era un corollario logico della politica professata in comune ed espressa così nel discorso della corona, come nel programma e nella dichiarazione del ministero<note place="foot"><p>Niuno, spero, vorrà obbiettare che non ci fosse formalmente significata; quasi che mettesse conto a conciliarci gli animi e facilitare le pratiche il dire ai Toscani e ai Romani: Se non sarete savi, noi vi faremo guerra. Perciò cercando di scusare i miei colleghi dinanzi alla camera, io potei dire con verità che il nostro dissidio non“<quote>si riferiva ai punti della politica nazionale <hi rend="sc">ESPRESSA</hi> nel nostro programma</quote>.” (<title>Documenti e schiarimenti</title>, XIII.)</p></note>; per non parlare degli scritti miei propri<note place="foot"><p>ldquo;<quote>Il tollerare che in qualche parte d'Italia prevalga il principio repubblicano, sarebbe quanto un esporre a' gravi rischi la monarchia in tutta la penisola, e stando le cose dette, un mettere in compromesso il nostro risorgimento, Tal è la contagione delle idee superlative nelle moltitudini, che una scintilla non estinta per tempo può suscitare un incendio. E anche dato che il fuoco non si propagasse, chi non vede che un tal miscuglio di repubbliche e di principati altererebbe l'armonia e offenderebbe notabilmente l'unità italica? Il ricorrere alle armi per soffocare il male ne' suoi principii sarebbe giusto in sé stesso; imperciocché la lega italiana come rappresentante dell'unità nazionale d'Italia e direttrice suprema degl'interessi universali, ha il diritto di provvedere alla salute comune. Sarebbe un grave errore il credere che le varie province nostrali abbiano un'assoluta indipendenza; la quale riuscirebbe incompatibile coll'unità nazionale. Un popolo non può intervenire nelle faccende di un altro; ma i capi di una nazione possono richiamare al dovere un membro ribellante. Tuttavia siccome non tutto che è giusto è pure sempre opportuno, io temerei che l'uso della forza potesse in tal caso provocare una resistenza disperata e accrescere il male in vece di curarlo. A molti parebbe questo un violare la libera elezione dei popoli; e benché ciò non fosse, giova evitare anco l'apparenza di un'ingiustizia. Carattere pellegrino e bellissimo della nostra rivoluzione si è l'accordo della legittimità dei governi col consenso dei sudditi; onde la ragion divina e l'origine popolare del sovrano potere insieme concorrono. Finalmente la guerra civile è un tale infortunio, che si dee riservare all'ultima necessità; la quale non militerebbe nel presupposto di cui parliamo</quote>.” (<bibl><title>Operette politiche</title>, t. II, p. 45, 46.</bibl>) Queste parole scritte in Parigi ai 3 di marzo del 48, e non biasimate dalla <title>Concordia</title> né da alcuno dei democratici, prenunziavano l'intervento armato ch'io cercai di effettuare circa un anno dopo. Forse anch'esse mi furono inspirate dagli ambasciatori? E si noti che ivi si esprimono le due verità capitali che giustificano l'impresa toscana; cioè 1° l'essere l'intervento nazionale colle armi <hi rend="italic">giusto in sé stesso</hi>; 2° il non doversi usare che in caso di <hi rend="italic">necessità ultima</hi> e riusciti vani gli altri spedienti. Conferisco ivi la balìa di farlo alla lega, giacché il mio discorso suppone che questa sia già in essere: in difetto di tal potere ordinario, egli è chiaro che dovea supplirvi lo straordinario, cioè l'egemonico. E si noti che ivi accenno a due obbiezioni che mi furono fatte l'anno seguente; l'una delle quali, cioè il pericolo di una <hi rend="italic">resistenza disperata</hi>, non era applicabile al caso toscano per le ragioni espresse di sopra.</p></note>. La qual politica avendo il suo fondamento nell'egemonìa piemontese, mirando all'indipendenza di tutta Italia e quindi non solo a cacciare il Tedesco di Lombardia, ma ad impedire che si stendesse altrove, e che egli od altri stranieri s'inframmettessero nelle cose nostre, ci abilitava a usar le armi per comporre le differenze, quando gli altri partiti non avessero effetto. Ma se questo mezzo ben inteso non potea spiacere a nessuno (salvo che ai puritani e ai retrogradi) e pei beni che ne sarebbero nati dovea gradire a tutti, la falsa contezza che artatamente ne venne sparsa era tale da sdegnare o almeno insospettire il pubblico; e non mi stupisce che la camera se ne adombrasse. Ben ebbi a dolermi (non dico tanto per me, quanto pei tristi casi che seguirono), che niuno de' suoi membri, udito il clandestino rapporto, m'interrogasse per chiarir bene la cosa prima di giudicare; parendomi che io meritassi questo segno di fiducia quanto i miei colleghi e forse meglio di loro. Imperocché io non credo che alcuno di essi abbia speso molti anni di esilio nel meditare ed apparecchiare le nuove sorti della nostra patria; o che <hi rend="italic">iniziatore</hi> del suo riscatto per moto spontaneo i popoli lo acclamassero.</p>
<p>Il disciogliere di nuovo la camera e rifare parzialmente il consiglio era cosa sì grave (massime dopo le indiscrezioni di chi doveva tacere), che mi parve necessario di consultar la pubblica opinione, per conoscere da qual lato inclinasse e quanto io potessi promettermi il suo aiuto. Né avendo altra via di farlo che quella di porgere condizionalmente il mio congedo, manifestai la risoluzione a Urbano Rattazzi; il quale mi disse che se io ero fermo nel mio proposito, egli mi avrebbe imitato. Risposi che l'avea caro; perché essendo compagni nell'uscita, avremmo insieme ripigliato il grado, se il principe mi richiamava. Egli mi diede per iscritto la sua rinunzia e io la presentai colla mia al re Carlo Alberto. Il quale stupì e rifiutò in sulle prime di accettare il mio commiato; dicendomi che io era il ministro, in cui più si affidava. Egli mi aveva fatte simili proteste in tutto corso anteriore della nostra amministrazione; manifestandomi i suoi timori intorno alle opinioni di alcuni de' miei colleghi. E avevo penato non poco a rassicurarlo; attestandogli più volte che fino allora non era corso fra noi alcun dissidio; ma che dove nascesse, non poteva nuocere, atteso la confidenza di cui egli mi onorava. Ora che il disparere avea luogo, io dovea tanto più promettermi dalla regia fiducia. Perciò gli risposi che avendo egli impegnata per mio mezzo la sua parola al granduca, io doveva ritrarmi se l'intervento non si faceva, così per onor mio come per quello della sua corona. Ma siccome d'altra parte io credeva che senza questo spediente la libertà d'Italia era ita e la monarchia sarda correva pericolo, io non avrei ricusato di riassumer la carica, se sua maestà era disposta a riconferirmela. Se non che, atteso il contrasto de' miei colleghi e della camera, e quindi la necessità di rifar l'amministrazione e di sciogliere il parlamento, era bene che si esplorassero i sensi del pubblico. Se conforme alle mie speranze, questo approvava la mia politica, sua maestà avrebbe ragionevole appiglio di richiamarmi; e io sarei al cospetto di tutti giustificato. Piacque al re il discorso; e conchiuse che in tali termini e con tali condizioni accettava la rinunzia.</p>
<p>Assicurato dalla parola di Carlo Alberto, io aspettai tranquillamente il successo. Il quale vinse l'espettazione; perché in poche ore ventimila soscrizioni spontanee attestarono al principe che io avea la fiducia dei Torinesi; e una folla innumerabile assembrata sotto le mie finestre cogli applausi lo ripeteva<note place="foot"><p>ldquo;<quote lang="eng">It is with much regret that I have to announce to–day to your Lordship that this morning Mr. Gioberti received notice from the king that his resignation was accepted.... Up to yesterday evening Mr. Gioberti had no reason to doubt His Sardinian Majesty's approbation and support of the policy which he proposed to follow; and when replying yesterday evening to a deputation sent to him from a large assembly of persons of all classes, clergy, national guards, superior officers of the army, and the respectable class of citizens who had collected in front of the army, and the respectable class of citizens who had collected in front of the Foreign Office to testify their approbation of the conduct and views of the president of the council, he stated to them the complete good understanding that existed between his sovereign and himself</quote>.” (<bibl><title lang="eng">The hon. R. Abercromby to Viscount Palmerston</title>, february 21, 1849.— <title lang="eng">Correspond. respect. the aff. of Italy</title>, London, 1849, p. 140, 141.</bibl>)</p></note>. Ma se il pubblico desiderava il mio ritorno agli affari, il re ne avea perduta la voglia; e gli evviva gridati al mio nome in vece di animarlo a perseverar nel proposito, ne lo distolsero. Forse anche la quistione, che era in campo, contribuì all'effetto. Imperocché se bene egli avesse formalmente consentito l'intervento; se bene io non movessi nulla d'importante intorno agli apparecchi senza prima parlargliene e aver la sua approvazione; onde ciò che si sparse in contrario è pretta falsità e calunnia; tuttavia egli ci si era risoluto da principio alquanto a malincuore per due ragioni che accennerò altrove. Laonde si capisce, come portagli l'occasione di tornare indietro dal dissenso della camera e da quello de' miei colleghi, l'afferrasse volentieri a dispetto della parola data. Se questi contribuissero a persuadergli di non attenermela, come si disse da molti, e se altri cooperasse all'effetto, nol so né lo voglio cercare; perché io non racconto che i fatti certi, di cui posso rendermi mallevadore sull'onor mio. Ben fu di meraviglia a me ed all'universale che un principe sì tenero della sua potenza, sì pauroso dei demagoghi, sì zelante (come diceva) dell'autonomia italica, antiponesse un misero puntiglio non solo al suo decoro, ma alla salute della patria, alla sicurezza e all'onore della sua corona; e preferisse al mio servizio quello di uomini, che si travagliavano, senza avvedersene, in favore del Mazzini e dell'Austria. Niuno a principio volle crederlo, e quando il dubbio divenne impossibile, tutti trasecolarono; onde ciascuno nel mio caso sarebbe incorso nel medesimo inganno.</p>
<p>Il re non chiese né anco di vedermi (forse per un po' di vergogna) e mi mandò per iscritto che accettava la mia rinunzia. Urbano Rattazzi in quel frattempo rivocò la sua; scusandosi col dire di esservi stato indotto dalle istanze del principe. Ma prima di obbligarsi di nuovo egli avrebbe almeno dovuto farmene motto in contraccambio del leale e amichevol procedere con cui mi era portato seco; tanto più che non a mia richiesta, ma spontaneamente, egli si era impegnato a seguirmi. I comandi, non che le preghiere, dei principi non autorizzano nessuno a offendere il compagno e mancare al proprio onore; e se il Rattazzi si fosse consigliato colle leggi di esso, in vece di scordarsi il proprio debito, avrebbe ammonito il monarca ad osservare il suo. Questo è il maggior de' servigi che i ministri e i sudditi fedeli possono fare a chi regge; non secondarne i capricci e i punti, per andargli a' versi, mettendo la sua fama e la sua salute a gravissimo ripentaglio. Concedo che il Rattazzi stimasse buona la sua politica; ma nuovo com'era alle cose di stato, avrebbe dovuto aver qualche diffidenza del proprio senno e rifuggire dal giocar, come fece, sopra di esso il regno e la vita di Carlo Alberto. Imperocché se questi perdette il trono a Novara e morì di dolore esule in Oporto, si può dire con verità che a lui ne ebbe l'obbligo principale.</p>
<p>Né qui doveano aver fine i traviamenti del ministro e di alcuni de' suoi compagni. Parlando alla camera, il generale Chiodo che era sopra la guerra, interrogato sull'ordine dell'intervento, rispose che“<quote>non sapeva se fosse stato dato un tale ordine; ma solo che il consiglio dei ministri non avea mai deliberato d'intervenire militarmente nella Toscana</quote><note place="foot"><p><title>Documenti e schiarimenti</title> XIII.</p></note>.” Ora il generale non solo era conscio e approvatore dell'intervento, ma ne faceva gli apparecchi e veniva ogni giorno a rendermene conto; e ne conferimmo insieme con Alfonso della Marmora, che dovea condurre la spedizione. Né gioverebbe il dire che le truppe di questo aveano il carico di <hi rend="italic">contendere all'Austriaco i passi dell'Appennino</hi>, e che ai 17 di febbraio uno dei ministri interrogava il generale Chrzanowski“<quote><hi rend="italic">per mera curiosità</hi>, se le nostre condizioni militari ci permettessero di spedire entro Toscana un qualche nerbo di truppa, a togliere di mezzo quella repubblica e ristaurare il governo del principe</quote><note place="foot"><p><bibl><title>Risposte dei cessati ministri</title>, ecc. p. 15, 16.</bibl></p></note>.” La <hi rend="italic">curiosità</hi> sarebbe stata fuor di proposito, se non si fosse pensato seriamente alla spedizione; non mica per distruggere una <hi rend="italic">repubblica</hi> che non era al mondo, ma per torre ai Tedeschi il pretesto d'intervenire. La mossa dei nostri soldati avea avuto l'unico fine di <hi rend="italic">contendere all'Austriaco i passi dell'Appennino</hi>, quando nel dicembre pensammo a ordinare quel nuovo corpo; perché allora ci confidavamo di compor la Toscana coi negoziati. Ma quando, falliti questi, si conobbe la necessità di adoperare le armi, lo scopo primario della spedizione diventò secondario con saputa e consenso del maggior numero dei ministri; e la guardia dell'Appennino fu il colorato pretesto che si pose agli apparecchi per occultarne le intenzioni. Oltre il generale della Marmora, ne informai in appresso anche il Chrzanowski; e non che allegare i Romani o Napoleone fuor di luogo per riprovarla, ci diede il suo assenso. Che più? Qualche giorno prima che io uscissi dal governo, commisi al Chiodo di aggiungere una nuova brigata alle altre squadre; il quale poco stante, mi disse di aver già dati gli ordini opportuni. Il che io feci non mica per timore che alla fazione toscana i primi soldati non bastassero, ma per esser pronto a marciare su Roma, se le circostanze eran favorevoli al disegno. Nulla su questo ultimo punto si era deciso in consiglio; ma io, parlando al generale, non gli tacqui a che mirasse principalmente l'ordine che gli dava e gli apersi i miei pensieri per l'intera pacificazione dell'Italia centrale. Certamente prima di metter mano alla cosa, l'avrei conferita a' miei colleghi; né anticipando l'apparecchio per isparagno di tempo in un'opera che richiedeva celerità grande, io obbligava la loro elezione, ma bensì supponeva che avrebbero compiuto l'assunto che di buon grado mi consentivano d'incominciare<note place="foot"><p>Debbo aggiungere a scusa dei generale Chiodo un romore corso in quei giorni; della cui verità non mi rendo però mallevadore. Si disse che egli fosse disposto a raccontare sinceramente come le cose erano passate; e ne venisse distolto da alcuni de' suoi colleghi sotto pretesto di necessità politica. Ma la necessità politica non legittima le bugie, sovrattutto quando tornano a pregiudizio dell'innocente. I ministri dovevano confessare di aver aderito alla mia idea; e che pensatoci sopra, avean mutato parere. Ciò non facea torto a nessuno; ed è meglio passare per incostante che mentire pubblicamente.</p></note>.</p>
<p>Benché la singolare asserzione del Chiodo mi desse il diritto di esporre il vero liberamente, tuttavia mi risolsi di posporre ogni riguardo personale alla condizione difficile in cui erano i ministri che mi calunniavano. Perciò non entrai nelle ragioni che legittimavano un'impresa divenuta impossibile dopo il mio congedo, o nelle cagioni particolari di questo; ché la prima discussione sarebbe stata inutile, e la seconda non solo indecorosa, ma contraria alle regole, obbligandomi a rivelare oltre i torti de' miei colleghi quelli del principe. Mi tenni adunque sui generali; contentandomi di dire che l'intervento disegnato non era come quelli che meritavano giustamente la ripulsion della camera; che non offendeva la sovranità del popolo; anzi mirava all'indipendenza della nazione; e che in fine, se per allora“<quote>gli obblighi dell'uomo di stato mi vietavano maggiori dichiarazioni, sarebbe venuto il giorno in cui le farei in tal modo che ridurrebbero non solo al silenzio, ma al rossore gli opponenti</quote><note place="foot"><p><title>Documenti e schiarimenti</title>, XIII.</p></note>.” Il Rattazzi, in vece di sapermi grado della riserva, me ne fece una colpa: abusò del silenzio impostomi dai riguardi dovuti al re Carlo Alberto: mi provocò ripetutamente e con singolare insistenza a dir come fossero passate le cose: parlò e si diede vanto del suo proprio congedo, come se fosse nato dall'odio dell'intervento; laddove egli lo aveva porto per accompagnarmi, benché io lasciassi la carica per amor del partito da lui dissuaso. Vedendomi ridotto a tali strette, e risoluto a ogni costo di salvare l'onor del principe, senza danno del mio, pronunziai le seguenti parole, che niuno potrà mai cancellare.“<quote>Io affermo che la misura da me proposta fu approvata dalla maggiorità de' miei colleghi. Io l'attesto sull'onor mio e dichiaro (non crediate, o signori, che io voglia fare un'applicazione personale della parola di cui mi servo) e dichiaro che chiunque asserisca il contrario è un <hi rend="sc">MENTITORE</hi></quote><note place="foot"><p><bibl><hi rend="italic">Ibid.</hi>.</bibl></p></note>.” La clausula ch'io apposi alla sentenza mi era ingiunta dalla decenza parlamentare e da un ultimo riguardo alla persona dei ministri. Il Rattazzi dovette intenderlo; poiché senza insistere (come avrebbe dovuto fare se la mentita era falsa), chiese incontanente che si chiudesse la discussione. Ma Riccardo Sineo (che fra le sue virtù non ha quella di parlar sempre a proposito), scordandosi la prudenza usata al principio della disputa, dichiarò formalmente che“<quote>nessuno dei ministri avea acconsentito all'intervento in Toscana</quote><note place="foot"><p><bibl><hi rend="italic">Ibid.</hi></bibl>. Io ripetei l'asserzione pochi giorni dopo nel proemio del <title>Saggiatore</title>, scrivendo che <quote rend="italic">i ministri consentirono all'impresa di Toscana prima che la camera avversa si dichiarasse</quote>; e niuno mi contraddisse. Solo alcun mese dopo (non posso dir quale, perché l'opuscolo non ha altra data che quella dell'anno) Riccardo Sineo pubblicò lo scritto che ho più volte citato; nel quale combatte l'intervento, come fosse un concetto così balzano, da non aver mai potuto capire nell'animo suo o de' suoi colleghi. Non impugna però la mia asserzione in contrario; né fa parola del dibattito parlamentare e della mia dichiarazione. Quanto alle ragioni che arreca, ne ho riferite alcune testualmente, a guisa di saggio, per chiarirne il valore. Alle altre rispondono a bastanza le cose da me discorse. Giova però il notare che l'autore tocca solo di volo la spedizione in Toscana; e si allarga intorno a quella di Roma; come se questa fosse stata la causa del nostro dissenso. Laddove intorno ad essa non si era deciso nulla; e non si sarebbe fatta che dopo l'altra, se le circostanze lo permettevano. Egli è probabile che il solo ingresso dei Piemontesi in Toscana coll'insegna costituzionale avrebbe fatto cadere la repubblica di Roma: probabile che nel caso contrario una semplice mossa dei nostri avrebbe causato l'effetto. Ma ancorché né l'uno né l'altro caso si fosse avverato, e che l'impresa di Toscana non avesse avuto altro sèguito, ella non era però inutile; bastando a preservare lo statuto in questa provincia e abilitando il Piemonte a mantenerlo in Roma, nel caso di un intervento straniero. L'opuscolo del Sineo è quello di un uomo che non è punto né poco informato dei fatti di cui discorre; che non ha né la notizia esatta né il senso vivo della realtà, e delle probabilità che ne derivano; e che quindi ne discorre in aria, e cerca sottilizzando di aggiustarle a suo modo, come un accademico che difende un paradosso o un avvocato che perora una cattiva causa. Io non avrei pur fatto menzione di questo scritto, se l'autore non ci rinnovasse la solita calunnia che il disegno dell'intervento sia stato opera <quote rend="italic">dei raggiri di alcuni astuti</quote> (<bibl>p. 27</bibl>); il che se è vero, convien dire che il Sineo fosse uno di questi, poiché niuno a principio approvò esso disegno in termini più efficaci o più caldamente mi animò a proseguirlo.</p></note>.” Così egli annullò il benefizio della mia clausula, convertendo in assoluto l'asserto condizionale; e rese assai facile a tutti lo scioglimento del dubbio, trattandosi di decidere se la menzogna solenne fosse più probabile in me o ne' miei avversari.</p>
<p>La camera era meco sdegnata sia pel falso concetto che aveva delle mie intenzioni, sia perché non ignorava che io aveva voluto scioglierla. Chi conosce il cuore umano e sa quanto le assemblee sieno tenere di sé medesime e gelose del proprio onore, non si stupirà che quella di Torino, non ostante la bontà dei sensi che l'animavano, non potesse essere imparziale a mio riguardo. Tuttavia né ella né l'altro uditorio proruppe a fischi od insulti, come spacciarono alcuni giornali; e niuno de' miei oppositori dimenticò anche parlando il decoro di tal consesso. Il solo torto che gli si può imputare si è quello di aver voluto giudicare senza conoscere. Le camere hanno senza dubbio il diritto di sopravvigilare il magistrato esecutivo; ma non debbono farlo senza cognizione di causa; e quando nasce dissidio tra i suoi membri, debbono udir le due parti prima di sentenziare. Se quella di Torino l'avesse fatto quando era tempo, e mi avesse pubblicamente o privatamente invitato a parlare mentre la cosa era integra, e prima che mi corresse l'obbligo di tacere, ella non avrebbe probabilmente deciso che <hi rend="italic">il ministero avea bene interpretato il voto della nazione</hi><note place="foot"><p><title>Documenti e schiarimenti</title>, XIII.</p></note>. Imperocché tali decisioni non han valore, se non quando la voce pubblica e la storia le confermano. Non era ancora passato un mese dopo il partito della camera, e i ministri <hi rend="italic">benemeriti</hi> precipitavano la causa italiana a Novara: non un anno, e Venezia, Roma cadevano, Carlo Alberto moriva in esilio, i Tedeschi occupavano la Toscana, e incominciava una tirannia spaventevole per l'Italia meridionale; la quale non credo che ora tenga i rettori subalpini di marzo per <hi rend="italic">buoni interpreti del voto della nazione</hi>. Cosicché se qualcuno si dovesse porre in accusa, egli è probabile che tal sorte non toccherebbe a me; come alcuni allora opinavano. La collera dei quali era accresciuta dai pubblici applausi che non cessavano in mio favore; e ci prendevan parte gli stessi soldati di guardia che avean dai ministri il carico d'impedirli. Noterò a questo proposito che né al biasimo addossatomi nella camera per cotali dimostrazioni, né al partito suddetto, né alla proposta di accusa, i conservatori che risedevano non dissero parola per giustificarmi; laddove il Siotto Pintor, il Viora, il Monti,il Bargnani, il Lanza e il Montezemolo, che appartenevano al novero dei democratici, pigliarono caldamente la mia difesa<note place="foot"><p><title>Documenti e schiarimenti</title>, XIII, XV.</p></note>. Mi è caro il ricordarlo così per far atto di pubblica riconoscenza verso quei generosi, come perché da questo accidente si può ritrarre qual fosse la nobiltà d'animo e il coraggio rispettivo delle due parti.</p>
<p>E in vero adesso che le intenzioni e i fatti si sanno, io chieggo agli uomini netti da ogni studio di parte, chi fosse più nazionale e democratico fra me e coloro che mi abbandonarono. Fino al punto del dissidio la nostra amministrazione era stata il contrappelo di quella dei 19 di agosto. La quale avea fatto ogni opera per impedire la guerra, l'unione, il regno dell'alta Italia, la lega politica e nazionale: si era ristretta nei termini del solo Piemonte, trascurando affatto di sopravvegliare e dirigere colle pratiche e colle influenze il resto della penisola. Noi al contrario ci proponemmo di mettere in atto l'egemonìa subalpina e di valerci di essa per ricuperare l'indipendenza e assicurare la libertà in tutti gli stati italici. Vero è che non riuscimmo colle vie pacifiche, perché troppo tarde; e portammo la pena degli altrui falli. I negoziati che qualche mese prima sarebbero stati efficacissimi, tornarono vani da che i disordini erano montati all'eccesso. I nostri precessori aveano coi loro atti perduto un tempo prezioso, scemataci la libertà, addossatici gl'impegni da loro contratti, e tolti molti spedienti che poco innanzi erano in nostro potere. La mediazione accettata non si poteva troncare exabrupto senza grave ingiuria della Francia e dell'Inghilterra. Gli apparecchi militari erano stati condotti con tal mollezza e l'esercito sì sfiducciato, che una subita ripresa di armi contro l'Austria era impossibile. Né meglio potea sperarsi compagna al cimento la Francia, da che la sua politica era men liberale e il governo di Luigi Buonaparte libero dagli obblighi del precessore<note place="foot"><p>Quando i conservatori e i municipali toccarono con mano che la nostra amministrazione, quantunque democratica, era insieme conservatrice, non sapendo più come combatterla, presero a dire ch'essa era tutt'una colla precedente, che non a torto denominavano dal Pinelli. Dal che seguiva che noi avevamo fatto guerra ai ministri anteriori, non mica per variar politica, ma per governare in loro scambio. Benché da quel poco che allora si conosceva, un uomo oculato già potesse inferire che il Pinelli ed io eravamo così distanti come il polo artico e l'antartico, tuttavia non è da stupire che chi giudicava di lui dal suo programma e credeva i fatti consentanei alle parole, stimasse il contrario. Così, per cagion di esempio, il <title>Risorgimento</title> scrivendo che“<quote>la costituente del programma Gioberti era poco più poco meno la federazione del sistema Pinelli</quote>” (10 febbraio 1849), doveva ignorare che questa era una solenne impostura, poiché il Pinelli la rifiutò due volte, benché fosse offerta e sollecitata da uomini così autorevoli come il Rosmini ed il Rossi.</p></note>. Per mantenere adunque al ministero democratico il suo carattere primitivo, era d'uopo all'egemonìa pacifica supplire colla guerriera; al che i casi di Toscana e di Roma porgevano ottimo appicco. Rigettando questa occasione e costringendomi ad uscire, i ministri di dicembre dietreggiarono sino a quelli di agosto: rinunziarono la signoria egemonica: abbandonarono l'altra Italia all'arbitrio del caso, delle fazioni e degli stranieri: divennero anch'essi municipali; né avendo più altro modo di reggersi al cospetto della camera democratica, salvo la guerra contro il Tedesco, furon costretti ad accelerarla contro ogni regola di prudenza.</p>
<p>Così l'opera di Pierdionigi Pinelli fu riassunta da Urbano Rattazzi suo rivale nel foro e poscia nel parlamento. Benché nemici politici, il municipalismo curiale prevalse in entrambi, e indusse il secondo a premere le orme del primo. Né la rinunzia dell'egemonìa politica fu la sola similitudine che corse fra loro. Amendue versati nelle leggi e nei piati, ma avvezzi a recar nelle cose pubbliche i cavilli e le capestrerie legali, sino ad impugnare la verità conosciuta e a discolpare sé stessi a pregiudizio dell'innocente<note place="foot"><p>Il lettore si ricorda che il Pinelli attribuì al ministero Casati l'idea della mediazione.</p></note>. Amendue privi di studi e di contezze politiche, usi a confondere la ragion di stato coll'amministrativa, ignari della storia e delle presenti condizioni di Europa, nuovi alle cose di governo non solo colla pratica ma eziandio colla meditazione, anzi assueti negli anni addietro (se si dee credere alla voce corsa) a porre in deriso le speranze ed i voti dei generosi, incapaci di dedurre dai fatti presenti le probabilità future, di levarsi col pensiero a una certa altezza e di unire alla scienza dei particolari quella dei generali; e tuttavia, ostinati contro gli avvisi dei pratici, infatuati dei propri pareri, sino a giocar la patria piuttosto che cedere il campo o recedere dal proposito. Amendue furono causa della ruina d'Italia; l'uno colla mediazione accettata, il soccorso francese e la lega disdetta, l'altro col rifiuto dell'intervento; partiti diversi in apparenza, simili in effetto; poiché amendue riuscivano all'abbandono dell'Italia centrale, alla caduta delle sue franchigie, al trionfo momentaneo dei puritani, durevole dei Tedeschi. Amendue perdettero il potere infelicemente: questi, per una sconfitta, quegli per una rivolta; e screditarono coll'esito la propria parte; mettendo i democratici in voce d'insufficienti e i conservatori di poco italici; e rendendo, se non impossibile, difficilissima la loro unione; il che torna a singolare vantaggio delle sette sofistiche e illiberali. Paragonando il Rattazzi al Pinelli, non voglio però agguagliarli da ogni parte; anzi la verità rigorosa che mi sono proposto per legge in questa mia opera mi obbliga a dire che il primo fu di gran lunga più scusabile del secondo. Il Pinelli cominciò a viziare notabilmente il tenore del riscatto italiano, di nazionale che era rendendolo municipale; e il Rattazzi non fece che seguire il moto già impresso, quando era impossibile a correggere senza ricorrere a partiti audaci e straordinari. Gli errori del Pinelli furono molti; e dal primo dissidio suscitato nel parlamento sino alla proposta dell'alleanza russa, il suo procedere in politica è impossibile a giustificare; laddove il Rattazzi errò una volta sola e in circostanze così diverse dalle consuete che per questo rispetto l'error suo (e altrettanto dicasi de' suoi compagni) merita qualche scusa. Né egli era stretto meco da intima ed antica dimestichezza; e forse si sarebbe portato meglio, se l'esempio datogli da chi più di tutti era in debito di riguardarmi, non l'avesse in un certo modo invitato a seguirlo.</p>
<p>La mia ritirata mi tornò ad onore e dolse anche fuori d'Italia a quanti amavano la causa nostra e presentivano l'avvenire<note place="foot"><p>ldquo;<quote lang="fre">M. Gioberti prit son parti résolûment. Jusq'alors il s'était montré grand écrivain et publiciste distingué. Son fameux discours dans la discussion de l'adresse, au mois de janvier, et sa conduite depuis lors, ont révélé un véritable homme d'état. Les désastres de ces derniers jours l'ont grandi, s'il se peut, et lui ont donné raison de la maniére la plus éclatante. Pour vaincre l'Autriche, il fallait écraser d'abord la république, son premier auxiliaire. En revenant à ses antécédents et à ses propres traditions, M. Gioberti se trouvait dans le vrai. Il reconnaissait que l'Italie, avant de recommencer la lutte contre l'Autriche, avait besoin de s'unir et de se fortifier au dedans; il faisait en même temps preuve d'une grande adresse, car après avoir si souvent et si solennellement promis la reprise des hostilités, il ne pouvait sortir plus heureusement de l'impasse où il s'était aventuré. Le projet d'intervention qu'il avait concu n'était donc pas seulement une mesure vraiment libérale, c'était l'ajournement honorablement motivé d'une guerre dont l'issue n'était que trop évidente.... M. Gioberti est tombé glorieusement. Sa chute ne peut qu'accroître son influence et l'autorité de sa parole. Autour de lui se rangeront comme avant tous ceux qui espèrent et ont foi en l'avenir de l'Italie, quelles que soient les tristesses du présent</quote>.” (<title lang="fre">Revue des Deux–Mondes</title>, 1 avril 1849.) Io non posso dolermi dei biasimi interposti alle nobili e cortesi parole del signor Geofroy, perché egli giudicava dei fatti preteriti, secondo il racconto fattone poco innanzi da Massimo di Azeglio suo amico. Il quale, come vedemmo, essendo lontano, aveva innocentemente prestato fede alle calunnie dei municipali, accusandomi di maneggi poco onorevoli e magnificando il Pinelli e la sua politica. Se all'egregio Francese fossero stati conti i principii e i progressi del ministero di agosto, egli avrebbe veduto che non mi occorreva di <hi rend="italic">tornare alle tradizioni e antecedenze</hi>, da cui non mi era mai allontanato.</p></note>. Le pubbliche schede calarono in Francia come in Piemonte; dal che si può far ragione del credito che la politica da me professata aveva in Europa. Se i democratici delle province e della metropoli, ingannati dai falsi romori, se ne rallegrarono, e i puritani ne imbaldanzirono; gli uomini savi per contro ne presero spavento e l'esercito rimise di quella fiducia che cominciava a rinascere. Né mancò chi ne scrivesse dal campo a Torino; ond'era prono il conchiudere se prima la guerra era difficile, ormai veniva meno ogni modo di farla. Ma i ministri, governandosi con una leggerezza incredibile, non aveano pensato ad altro che a rimuovere un compagno incomodo e restar soli in sella, senza provvedere al futuro. Non aveano antiveduto, che mancando la pubblica fiducia e la riputazione, sarebbe loro stato impossibile il governare; e che in vece di crescere in libertà, ne avrebbero scapitato; costretti da un lato a riguardare il nuovo ministro che a guisa di aio il re pose a sopravvegliarli; schiavi dall'altro degl'immoderati e ridotti ai partiti precipitosi per mantenersi. La camera, ignorando il vero stato delle cose, voleva la guerra; e il buon vecchio Fraschini l'intonava con bellicoso peana nel riferire i sensi comuni al cospetto del principe. Cosicché da un lato era cresciuta la necessita di combattere, e diminuita dall'altro la probabilità di vincere. Urbano Rattazzi cercò in appresso di giustificare la deliberazione presa con tale necessita<note place="foot"><p>Nella tornata dei 15 di dicembre 1849.</p></note>; ma si scordò di avvertire che questa era volontaria e imputabile a coloro che aveano ripudiato il solo modo possibile di ritardar la battaglia e assicurar la vittoria. L'indugio di poche settimane bastava per far concorrere la ripresa delle armi italiane coi trionfi delle ungariche; le quali avrebbero colla sola fama vantaggiate le nostre. Ma i ministri non vedevano i fatti lontani e non prevedevano i successi vicini: rannicchiati nelle loro stanze, ignari degli eventi che si preparavano oltre l'Alpe e incalzati da un destino di cui erano artefici, perdettero il più bel taglio di accrescere moralmente coll'altrui diversione le proprie forze e di vincere.</p>
<p>Ridotti a tali strette, eglino avrebbero almeno dovuto lasciare il grado spontaneamente: trascurando essi di farlo, il re era in obbligo di supplire, accommiatandoli; ma i due partiti erano difficili dopo il tiro usato a mio riguardo e le cose dette alla camera. Così un errore trae l'altro e un primo puntiglio impegna l'amor proprio e necessita l'ostinazione. Non si volle confessare di avere il torto e si amò meglio di dar ragione al Tedesco; il che era sì grave, che io nol volli credere quando già la tregua era rotta<note place="foot"><p>Allorché io scriveva nel Saggiatore che la guerra non si poteva fare, l'armistizio era già cessato (<bibl><title>Operette politiche</title>, t. II, p. 363, 364, 365</bibl>). Come tosto n'ebbi notizia, per impedire che le mie parole accrescessero la disfiducia, m'ingegnai nello stesso giornale di far nascere il coraggio dalla necessità (<bibl><hi rend="italic">Ibid.</hi> p. 366–370.</bibl>)</p></note>. La pena fu terribile e pari alla colpa; imperocché non si ricorda appena nella storia un disastro campale così subito e definitivo come quel di Novara. Non è già che molte delle schiere combattitrici dimenticassero il solito valore, o che si perdesse per tradimento del principe, come i puritani ebbero faccia di pubblicare. Carlo Alberto, secondo il suo costume, fu intrepido ed eroico: Alberto Chrzanowski adempiè con pari senno e valore tutti gli uffici del capitano. Non tocca a me il decidere se il disegno della battaglia fosse buono o cattivo: dirò solo che prima del fatto ebbe l'approvazione di giudici competenti. Ma ancorché fosse stato ottimo, lo scoramento degli uni, l'indisciplina degli altri, l'indocilità del Ramorino (che non fu sola) sarebbero bastate a mandare in malora ogni cosa. Se i retrogradi e i puritani ci cooperassero in prova, io non lo so; ben è vero che gli uni e gli altri si rallegrarono della sconfitta. È pur certo che i primi da buon tempo innanzi sconfortavano coi loro discorsi i soldati dal cimento; e che i secondi, intesa la rotta, tumultuarono a Genova, in apparenza per cancellar l'onta di Novara, ma in effetto per secondare il Mazzini e introdurre la repubblica in Piemonte. Fra gli autori o i cooperatori di cotal subuglio alcuni (e più di tutti Giuseppe Avezzana) fecero segno di animosa prodezza; laddove altri verificarono la sentenza del Guicciardini, che“<quote>il mettersi in fuga i primi, è l'uso dei fuorusciti</quote><note place="foot"><p><bibl><title>Stor.</title> I, 3.</bibl></p></note>.”</p>
<p>I ministri di Torino non diedero in quei frangenti alcun saggio di quel vigore che si doveva aspettare da uomini, i quali pochi giorni innanzi erano stati così arditi e sicuri. Chi vorrà credere che non richiamassero a tempo le truppe di Alfonso della Marmora; il quale, se fosse giunto in sul fatto, avrebbe potuto rivolgere la fortuna, come Luigi Desaix a Marengo? E che errassero persino nel maneggiare il telegrafo? Se il tema fosse stato men tristo, il tenore dei bandi notificativi dell'infortunio avrebbe mosso a riso; ma degno di eterno pianto fu il procedere verso Brescia. Ai 20 di marzo“<quote>giungeva nella fremente città un messo spedito dalla commissione insurrezionale di Torino, il quale portava le istruzioni del generalissimo Chrzanowski col piano dell'insurrezione lombarda e coll'ordine che si dovesse incominciare il moto pel 21 di marzo</quote><note place="foot"><p><bibl>Fossati, <title>Dell' insurrezione di Brescia nel 1849</title>, ap. Pepe, <title>L'Italia</title>, ecc. p. 168.</bibl></p></note>.” Perché non differire almen tanto che si vedesse ove inclinava la fortuna? L'esito delle armi campali era più che incerto eziandio ai confidenti; e l'indugio di un giorno non potea tanto nuocere allo scopo, che più non importasse il preservare la città magnanima da un'inutile carnificina.“<quote>La notizia dell'armistizio di Novara giunse a Brescia il 29 di mattina e parve così enorme e fuori del verosimile che nessuno poteva crederla vera. Arrivarono diversi messaggi che confermarono l'abdicazione di Carlo Alberto; ma alcuni poi dicevano che Chrzanowski aveva combattuto e vinto Radetzky</quote><note place="foot"><p><bibl><hi rend="italic">Ibid.</hi> p. 173 .</bibl></p></note>” Altre false novelle pervennero ai 30 del mese e furono credute<note place="foot"><p><bibl><hi rend="italic">Ibid.</hi> p. 174.</bibl></p></note>; cosicché l'eroica sollevazione non ebbe fine che alle calende di aprile. Ma era pur debito del governo il troncarla, seguita la rotta; e se Carlo Cadorna che era al campo ne avesse spedito l'annunzio autentico fin dalla sera dei ventitré, mentre il re rinunziava la corona, la forte Brescia avrebbe avuto assai meno da piangere per aver dato fede al senno dei ministri.</p>
<p>La disfatta di Novara fu per l'Italia il preludio di un lungo ed atroce corso di calamità, il quale non è ancora compiuto. Le stragi di Brescia e di Livorno, la rivolta di Genova, la pace di Milano, la resa di Venezia, l'oppressione di Lombardia, Roma invasa dagli Spagnuoli e dai Francesi e straziata da un cardinale, Alessandria, Toscana, Ancona occupate dai Tedeschi, Napoli e Sicilia tiranneggiate da un mostro, la libertà e l'autonomia spente e il Gesuitismo risorto per ogni dove, dal Piemonte in fuori solo e dubbioso delle sue sorti avvenire, e infine il Risorgimento italiano venuto meno senza riparo; questi (per toccar solo i mali più gravi) furono gli effetti dolorosi e fatali della sconfitta. Che se havvi tuttavia un angolo d'Italia libero, io posso senza presunzione attribuirmene qualche parte. I ministri municipali dei 19 di agosto, dando forza ai puritani in Toscana e in Roma, aveano fatto quanto stava in loro per mettere il Piemonte nella stessa via. La nostra amministrazione mutò l'indirizzo delle cose, e accettando di buon grado il moto democratico, ma fermandolo ne' suoi giusti limiti, ovviò al pericolo. Ma se quando io ebbi deposta la carica, i miei colleghi non fossero stati vincolati dagli atti precedenti e dalla Dichiarazione (che non senza qualche malagevolezza era stata vinta in consiglio), avrebbero essi saputo e potuto contrastare a coloro che con tanta pressa chiedevano che la Toscana insorta si aiutasse, la repubblica di Roma si riconoscesse, e si pigliasse parte alla dieta inditta con libero mandato? La debolezza eccessiva di cui fecero prova in appresso e la poca o niuna antiveggenza loro non rendono ingiusta la sospizione. Ora egli è chiaro che tali atti sarebbero bastati, non dico già a distruggere la monarchia sarda presidiata dall'esercito, ma a disonorarla, indebolirla e perturbarla momentaneamente, e dopo il caso di Novara, a far prevalere la parte nemica degli ordini civili. Cosicché le infelici condizioni a cui ora soggiacciono Toscana, Roma, Napoli, sarebbero forse comuni anche a Torino; la quale in vece serba i frutti del Risorgimento italiano, perché non travalicò di un punto i suoi termini ragionevoli. Se adunque la monarchia e la libertà subalpina passarono intatte per la burrasca, io credo di averci un po' di merito; e se la mia politica fu resa vana nel resto, almeno da questo lato ebbe l'effetto suo. Non so quanto i municipali sieno disposti a riconoscerlo; ma a me giova il ricordarlo in questo mio secondo e postumo esilio.</p>
<p>Molti recarono la calamità di Novara alla parte democratica; ma ingiustamente. Essa errò per ignoranza del vero, indottavi dai ministri e dai puritani; né la colpa di questi può esserle attribuita. Nel modo che gli errori di agosto corrono a detta dei municipali, e i conservatori se ne intinsero solo per indiretto; così i democratici aiutarono senza volerlo quelli di marzo, ma non ne furono complici né autori. Vero è che anch'essi, benché scusabili, ebbero a scontare duramente il peccato; giacché la parte loro che fu per un istante padrona e arbitra del Piemonte, ora è ridotta a manifesta impotenza. Il che nacque dal divorzio che fece con quei principii che afforzata e nobilitata l'avevano. Tengasi per fermo che niuna opinione può aver fama durevole, se non è insieme ardita e prudente, progressiva e conservatrice. Tal era la politica espressa nella dichiarazione dei 10 di febbraio; alla quale successe di conciliarci, non dirò tutti gli animi (cosa impossibile in quei bollori), ma i più di essi in Italia e in Europa. Lo scisma insorto tra me e i miei compagni squarciò l'insegna inalberata; e se ella continuò di piacere agli amatori del popolo, cessò di assicurare gli uomini zelanti dell'ordine. Perciò scadde di riputazione, e d'allora in poi non si è più rilevata, almeno nella metropoli. Dopo Novara avrebbe potuto ricuperare le forze perdute; e i negoziati della pace gliene porgevano il destro. Ma ella ebbe obbligo della sciolta camera ad alcuni dei passati ministri; i quali non si mostrarono più abili sulla ringhiera che nel governo. Non si offendano i democratici di questa censura; perché io non fo se non ripetere quanto scriveva nel giugno del 49 uno dei loro tanto leale quanto giudizioso.“<quote>Finché l'opposizione non abbandonerà la torta via per cui si è messa, non isperi di ritornare al potere, né di accrescere la propria influenza. Ostinandosi, vedrà a poco a poco disertate le sue bandiere da tutti quelli che sanno la politica essere scienza positiva fondata sullo studio della realtà. L'opposizione attuale giudicata da' suoi organi più accreditati, non esitiamo a dirlo, lavora per l'esaltamento dei propri avversari. Il suo programma è il vero programma italiano, è quello per cui stà l'avvenire; ma i mezzi onde si giova per difenderlo sono pessimi, e tali che i conservatori debbono approvarli, perché assicurano al loro partito un durevole successo</quote><note place="foot"><p><bibl>Carutti, <title>Rivista italiana</title>, giugno 1849, p. 741.</bibl></p></note>.” L'esecuzione di questo concetto era stata il mio sogno nel quarantotto; che fu a un pelo di verificarsi; quindi nacque il mio infortunio e l'odio immortale che mi hanno giurato i politici di municipio.</p>
<p>Conchiudendo il discorso dei fatti che mi riguardano (e che mi fu per molti rispetti spiacevole e penoso) io farei mostra di poca equità, se incolpassi questa o quella parte in particolare della mia caduta. Tutte più o meno ci cooperarono e forse a buona intenzione; essendo il caso proceduto più tosto dalle condizioni morali e civili del nostro paese pieno di vecchie preoccupazioni e nuovo alla vita pubblica. Io caddi, perché avendo voluto mantenere il Risorgimento italiano nella sua giusta misura, ebbi nemici tutti coloro che per timidità o baldanza voleano ristringerlo o allargarlo, mutandolo essenzialmente. Io caddi, perché mi proposi di preservargli il suo carattere nazionale, subordinando la libertà particolare all'autonomia comune, la provincia alla nazione, appuntando coll'egemonìa subalpina e il primato italico la leva del Piemonte all'Italia e dell'Italia all'Europa; onde spiacqui a coloro che non intendevano o non amavano questa politica, e miravano a rendere il moto nostro, non italiano, ma subalpino. Io caddi, perché mi studiai di avere una esatta notizia dei vari paesi e dei tempi, misurando il mio procedere dalle contingenze probabili dell'avvenire e cercando non solo di rimediare ai mali, ma di antivenirli; il che parve strano a quelli che non vedevano più lungi dell'anno e della provincia in cui viveano; né avvisavano nei fatti del quarantotto quelli del quarantanove,e negli ultimi i casi che corrono presentemente. Io caddi, perché mi venne meno l'appoggio del principe e l'aiuto di un vecchio amico, in cui riposava l'animo mio; e mentre gli altri Italiani aveano in me qualche fiducia, i miei cittadini me la negavano; forse per verificare la divina parola, che <quote rend="italic">niuno è profeta in sua patria</quote>. Io caddi, perché ebbi contro prima successivamente e poi tutte insieme le varie sette, con cui parte dissentivo e parte mi accordavo; le quali mi seppero men grado per l'accordo che disgrado pel disparere; né seppero perdonarmi di non esser complice dei loro falli. Le mie stesse qualità personali forse mi pregiudicarono; ché <quote rend="italic">le maniere semplici sono prese per indizio di poco valore</quote><note place="foot"><p><bibl>Leopardi, <title>Opere</title>, t. II, p. 183.</bibl></p></note> da chi non crede che ai ciarlatani; e in un paese avvezzo agli ordini feudali dee parer troppo strano che un borghese moderi la cosa pubblica. Io caddi finalmente e cadde meco il Risorgimento italiano da me incominciato; il che mi fa tanto onore che non muterei la mia sorte col più fortunato de' miei avversari.</p></div2>
<div2>
<head>CAPITOLO DECIMOTERZO<lb/>
DI PIO NONO</head>

<p>Riandati gli errori e i falli delle sette, passiamo a quelli dei principi. Il che faremo liberamente, senza temere che ce lo vieti la loro inviolabilità civile; la quale gli franca bensì dal politico, non dal morale e storico sindacato. Oltre che questa prerogativa, essendo nata dal Risorgimento italiano, non può stendersi ai fatti che lo riguardano; e la parte che i principi vi ebbero così nel dargli principio come nell'indirizzarlo, sovrastando agli ordini che ne provennero, ed essendo eslege e dittatoria, soggiace naturalmente al giudizio degli scrittori. Si aggiunga che i sovrani di temperato dominio perdono il privilegio di non essere sindacabili, quando ne abusano, alterando o manomettendo gl'instituti che lo partoriscono. E per comune consenso è lecito il biasimo anco verso di essi quando cessa l'una o l'altra delle due condizioni, in cui si fonda l'immunità loro; cioè la vita materiale o la civile. Carlo Alberto non è più tra i vivi: Pio, Leopoldo, Ferdinando, avendo spenta la libertà e stretto lega co' suoi nemici, sono morti alla patria, e come principi costituzionali non appartengono più al secolo, ma all'istoria.</p>
<p>Il mio tema però non richiede ch'io discorra partitamente di tutti. Le colpe del Borbone sono così manifeste, enormi ed atroci, che sarebbe tempo perduto il farne parola; e io debbo, scartato il superfluo, ristringermi al necessario. Ed è quasi più ingiurioso in alcuni casi all'umanità del secolo il muover processo alla tirannide che il giustificarla; perché questo può parere un'ironia arguta (come fu stimato del Machiavelli), quello non passa talora senza scandalo; quasi che l'abuso più mostruoso della potenza non si condanni da sé medesimo. Né Ferdinando, a dir proprio, appartiene al novero di coloro che incominciarono il riscatto italiano, avendolo contrastato sin da principio; e pogniamo che ad arte o per forza lo favorisse per un certo tempo, non si può credere che mai lo abbracciasse di cuore e spontaneamente. Troppo ripugnano le idee nobili e grandi allo sterpone borbonico, che aduna in sé peggiorato tutto il male della sua razza; alla quale intervenne come a certi animali ed arbusti malefici, che trasferiti sotto un cielo fervido, diventano più velenosi. Egli porge un esempio quasi unico alla nostra età, in cui la mansuetudine dei costumi ha mitigato il dispotismo medesimo; tanto che per trovargli un parallelo, bisogna risalire ai tempi che precedettero il Cristianesimo; quando Catone maggiore diceva che <quote rend="italic">il re per natura è un animale carnivoro</quote><note place="foot"><p><bibl>Plut. <title>Cat. maj.</title> 7</bibl>. Al detto di Catone somiglia il volgare proverbio che“<quote>i principi sono come i contadini, i quali ogni anno ingrassano un porco e poi sel mangiano</quote>.” (<bibl>Firenzuola, <title>Animali</title>.</bibl>)</p></note>; e il titolo di regio era sinonimo di scellerato<note place="foot"><p><bibl>Tac. <title>Ann.</title> XVI, 23. <title>Hist.</title> V, 8.</bibl></p></note>. Il Casa fu tassato di esagerazione, allorché per descrivere <quote rend="italic">la fiera immagine e lo spaventevole viso della monarchia</quote>, chiamollaldquo;<quote>una pessima e crudelissima fiera, che superba in vista e negli atti crudele, il morso ha ingordo e tenace, e le mani ha rapaci e sanguinose; ed essendo il suo intendimento di comandare, di sforzare, di uccidere, di occupare e di rapire, conviene che ella sia amica del ferro e della violenza e del sangue; alla qual sua intenzione recare a fine ella chiama in aiuto gli eserciti di barbare genti e senza leggi, la crudeltà, la bugia, il tradimento, le eresie, la scisma, le invidie, le minacce e lo spavento, e oltre a ciò le false e infedeli inimicizie, e le paci simulate, e i crudeli parentadi, e le pestifere infinite lusinghe</quote><note place="foot"><p><title>Orazione per la lega</title>.</p></note>.” Ma questi colori non son troppo vivi per dipingere il governo truce ed ipocrita, che perseguita, spoglia, sbandeggia, incarcera, ammazza, infama non solo i buoni, ma eziandio coloro che non sono abbastanza tristi: fa della patria l'ergastolo e il martoro dei generosi: tradisce i suoi partigiani medesimi: stringe amistà e alleanza con ogni barbarie interna e forestiera: corrompe i cittadini: assolda e onora i libellisti: colloca nelle spie, nei birri, nei pretoriani, nei Gesuiti il suo presidio e le sue speranze; e accoppiando Belial a Cristo, porge la mano sinistra al papa legittimo e la destra all'antipapa. I suoi ministri e satelliti per lo più gli somigliano; alzando egli alle cariche più cospicue uomini fangosi e ribaldi che altrove si porrebbero in mostra sulla gogna o il patibolo.</p>
<p>I pestiferi influssi del Borbone non si ristrinsero al Regno; perché a' suoi pessimi consigli e a quelli de' suoi creati l'Italia va in parte debitrice se il granduca e il pontefice le divennero avversi e micidiali della propria fama. E qual misfatto può agguagliarsi a quello di aver convertito la più splendida e deliziosa regione d'Italia nel paese più sfortunato? Napoli concorde al Piemonte avrebbe redenta la nazione e posto sé stesso in cielo; e ben può dirsi che trascurando un'occasione sì bella di potenza e di gloria, quel misero re si chiarisse non meno stolto che iniquo. E in vero la sua politica non ha pure quel tristo pregio che si rinviene talvolta in quella dei despoti, poiché inetta all'elezione dei mezzi e senza unità di pensiero, si è chiusa ogni via di scampo e corre fatalmente alla sua rovina. Tornare al bene dopo tanti eccessi è per poco impossibile; e l'andare innanzi sulle stesse orme a che può riuscire? Eccovi che lo sciagurato principe già paga il fio delle sue colpe; costretto a rendersi quasi inaccessibile, assieparsi di guardie, e intanarsi nella sua reggia come in un serraglio; ma serraglio più duro (malgrado le delizie e le pompe) di ogni carcere, perché infestato dai fantasmi della rea coscienza e dal terrore<note place="foot"><p>Sarebbe cosa superflua il menzionare in questo proposito l'opera recente del signor Gladstone (<bibl><title lang="eng">Two letters to the earl of Aberdeen on the state prosecutions of the Neapolitan government</title>, London, 1851</bibl>), che acquistò in pochi giorni una celebrità europea. Essa vince di peso una condanna giuridica e capitale per l'autorità dello scrittore e l'efficacia del vitupero; riepilogando tutte le parti del governo napoletano in quest'una che <quote rend="italic">l'ateismo vi è messo in arte e ragione di stato</quote>. Peggio non si può dire della tirannide più feroce. E tuttavia la sentenza non parrà esagerata a chi pesi i fatti certi e irrepugnabili che vi si raccontano; i quali non sono che una piccola parte di quelli che altri potria raccogliere (<bibl>cons. Massari, <title>Parole di ringraziamento al signor Guglielmo Gladstone</title>, Torino, 1851</bibl>). Lo scritto dell'illustre Inglese ha un pregio comune a pochi libri; cioè quello di fare che chi aspira a combatterlo, non riesca che a confermarlo. Tal fu la sorte incontrata al signor Macfarlane e a parecchi giornali retrivi e spigolistri o prezzolati d'Italia, d'Inghilterra e di Francia; alle fatiche dei quali, se non all'intenzione, deggiono però gl'Italiani essere obbligati. Né altro effetto ebbe la giustificazione recente pubblicata per ordine del re di Napoli; il quale coll'inetta difesa suggellando la propria infamia e l'altrui innocenza, ha meritato per la prima volta la riconoscenza di tutti i buoni.</p></note>.</p>
<p>Tacerò pure di Leopoldo toscano; principe senza polso e senza pensieri; non però senza astuzie; colle quali gli animi deboli cercano di supplire all'ingegno: mite per fievolezza non meno che per virtù; e anche pel genio privilegiato del paese: governato in casa dai famigliari, in piazza dai municipali o dai Tedeschi, secondo le occorrenze. Per alcune di queste doti egli somiglia al regnante pontefice; se non che questi e per l'altezza spirituale del grado e per essere entrato il primo nelle vie del Risorgimento, gli fu assai più pregiudiziale quando prese a combatterlo; laddove senza il cattivo esempio di Roma, le arti di Napoli e gli errori del Piemonte, il granduca non sarebbe uscito del segno o saria stato facile il ricondurvelo. Perciò il mio discorso dei principi si ristringerà a Pio nono e a Carlo Alberto; i quali, come ebbero le prime parti nel movimento, così contribuirono a sviarlo, benché in modo e in grado molto diverso; non mica per malizia, come Ferdinando, ma per imperizia, e per non esser pari di mente e d'animo a un'impresa di tanta mole. Vero è che ad alcuni io parrò temerario a notare gli errori e i difetti di tali due principi. Ma non mi è difficile il giustificarmi; imperocché per ciò che riguarda il primo, io conosco quanto altri la riverenza dovuta alla sacra persona e autorità del pontefice; e credo di averne fatto prova nelle varie mie opere. Ma l'osservanza del grado e la piacenteria verso l'uomo sono cose differentissime: la prima è prescritta al cattolico, la seconda è vietata al cristiano: e se l'una è debito di religione, l'altra è offesa del vero e della giustizia. So che non vi è sempre l'obbligo di dire la verità; ma so pure che il silenzio è colpevole, quando ha faccia di bugia e di adulazione: il che avviene ogni volta che ammutendo ai trascorsi di una persona da te lodata, può parere che tu gli approvi, o almeno che li reputi men degni di biasimo, che non i meriti anteriori di plauso e di lode. Io celebrai Roma e Pio nono, quando i lor portamenti onoravano la religione; non posso adunque tacere adesso che son divenuti oggetto di dolore e pietra di scandalo.</p>
<p>Il rimostrare e anco il resistere legalmente agli abusi della potenza è non pur lecito, ma debito negli ordini religiosi come nei civili; perché l'ossequio diventa vizioso quando passa i termini segnati dalla ragione, e l'ubbidienza è colpevole se si esercita a detrimento del vero o dell'onesto. Oltre che è profittevole e necessario all'autorità stessa, salvandola dai soprusi e dagli eccessi che la scalzano e la rovinano. Se la comune viltà degli animi e i documenti di certe sette non avessero da gran tempo incatenata la libertà cattolica e pervertite su questo capo le dottrine evangeliche, la religione e la chiesa ne starebbero assai meglio. Infinite scisme e eresie si sarebbero evitate; né l'Europa vedrebbe da tre secoli diviso il retaggio in più campi e lacerato miseramente l'ovile di Cristo. Forse Lutero sarebbe sorto, se Roma avesse dato retta a Girolamo Savonarola? Abbiasi per indubitato che il palliar le colpe dei potenti le accresce; e che la viltà degli animi favoreggiando la corruttela, prepara e produce tosto o tardi la fellonia. L'evangelio vieta il silenzio, poiché prescrive la correzione; la quale dee esser pubblica quando lo scandalo è pubblico. Ed essendo fraterna, ella si stende quanto il debito di fratellanza, abbracciando i superiori non meno che gli uguali e i subordinati<note place="foot"><p>ldquo;<quote>Tu dei onorare il papa, come tuo maggiore; ma non per questo però ti è proibito di potere riprendere gli errori che e' fa e commette come uomo e come cristiano, purché e' si faccia con quella reverenza che insegna la carità e lo amore del prossimo; e che questo sia il vero, tu ne hai lo esempio in Paulo apostolo, il quale dice che riprese Piero, che era suo maggiore, perché egli era riprensibile</quote>.” (<bibl>Gelli, <title>Capricci del bottaio</title>, 5.</bibl>)</p></note>. Io chiamerò dunque a sindacato senza scrupolo il regno civile di Pio nono; e non che mancargli del dovuto rispetto, stimo di fargli quel maggior servigio che può uomo privato; imperocché, come nota un antico,“<quote>la sola cosa che manchi a coloro che posseggono tutte le cose, si è uno che dica loro il vero liberamente</quote><note place="foot"><p><bibl>Sen. <title>De benef.</title> VI, 29</bibl>.“<quote lang="lat">Suadere principi quod oporteat, multi laboris: adsentatio erga principem quemcumque sine adfectu peragitur</quote>.” (<bibl>Tac. <title>Hist.</title> I, 15.</bibl>)</p></note>. “<quote>Che se”, <seg type="inciso">come dice Dante</seg>, “ciascuno vero rege dee massimamente amare la verità</quote><note place="foot"><p><bibl><title>Conv.</title> IV, 16.</bibl></p></note>,” ciò ha luogo sovrattutto quando gli obblighi del principe sono accresciuti ed avvalorati dalla sacra dignità del pontefice.</p>
<p>Pio nono è senza alcun dubbio il principe più singolare. Il suo regno si può distinguere in due epoche distinte e contrarie; la seconda delle quali consiste nel distruggere le opere della prima. Come Clodoveo di Francia, egli brucia ciò che adorava e adora ciò che dava alle fiamme; e a guisa di Penelope disfà nella notte la tela intessuta nei dì sereni della sua potenza. Per modo che si può dire aver egli adunato nel breve corso di questa ogni sorta di contraddizioni politiche e dissonanze. Benedice e consacra l'indipendenza d'Italia, e chiama nel seno di essa ogni generazione di stranieri e di barbari. Dà a' suoi popoli un civile statuto e lo ritoglie. Biasima i tempi gregoriani e peggiorati li rinnovella. Parteggia pei popoli contro le avanie dei principi e si collega coi principi a sterminio dei popoli. Loda l'insegna patria di Carlo Alberto e applaude alla tirannide di Ferdinando. Abbandona e scaccia i Gesuiti, poi li richiama e dà loro in pugno il maneggio delle cose sacre e civili. Abbraccia Antonio Rosmini e gli promette la porpora; poi lo tradisce in mano degli sgherri di Napoli e lascia che i suoi libri si censurino, la sua dottrina si calunnii, il suo nome si laceri. Concede al Parmense e al Borbone napoletano<note place="foot"><p>Sulle violenze del re di Napoli verso Montecassino, vedi il Massari, (<bibl><title>Il Risorgimento</title>, 6 aprile 1850</bibl>).</p></note> di violare i chiostri illibati, all'imperatore tedesco di scacciare i preti della carità cristiana, di esautorare, sbandire, incarcerare, straziare, uccidere il fior del clero ungherese non reo di altro che di avere amata e servita la patria; e nel tempo stesso inveisce contro i sovrani dei Belgi e dei Sardi, perché con leggi eque e mansuete aboliscono gli abusi e frenano le prepotenze dei chierici. Vieta a' suoi figli il combattere a difesa d'Italia gli Austriaci, e invita gli Austriaci a pugnare contro l'Italia e i suoi figli. Chiama i Francesi a Roma per difenderlo e li ringrazia come liberatori; poi li prende a sospetto e vorrebbe rimandarli come nemici. Rende caro e venerando il nome ortodosso anco agli eretici e agl'infedeli in Europa, in America, in Oriente; e poi lo fa odiare ai cattolici nelle terre italiane e in Roma medesima. Il suo regno mirabile e funesto acchiude nel corto giro di un'olimpiade lo spazio di molti lustri. Nel primo periodo giovò più egli solo a rimettere la fede in onore e preparare la ribenedizione dei popoli che non i suoi precessori da tre secoli; laddove nel secondo più valse a partorir l'effetto contrario che una generazione di eretici e una seguenza di antipapi.</p>
<p>Queste ripugnanze parranno tanto più strane, quanto che in Pio come uomo e come sacerdote non vi ha che riprendere. Anzi tutto nel privato è degno di lode: costumi innocenti, aspetto venerando ed amabile, contegno grave e irreprensibile, animo benevolo e inclinato alla mansuetudine, coscienza timoratissima, zelo sincero e ardente di religione, cuore intrepido ai pericoli della persecuzione e del martirio. Egli sarebbe buono e gran principe, se a tal effetto bastasse l'esser pio di fatto come di nome, e se la santità annullasse quella legge di natura, per cui il valere in politica è proporzionato al sapere. Ma nel maneggio degli affari prova assai meglio una virtù mezzana accompagnata da sufficienza, che una virtù eroica, ma imperita; perché l'accortezza pratica e non mica la bontà dell'intenzione fa conoscere gli uomini e le cose loro. Dedicatosi fin da principio al nobile e faticoso ufficio delle missioni, e poi assunto a un grado elevato di amministrazione ecclesiastica, Giovanni Mastai non ebbe tempo né agio di vacare agli studi; cosicché eziandio nelle materie sacre egli è costretto di ricorrere al giudizio degli altri, che facilmente ne abusano. Quindi è che alcune sette sono oggi più potenti che sotto papa Gregorio; nuovo anch'egli alle cose del secolo, ma versato nelle teologiche; cattivo principe, ma pontefice dotto e prudente, che seppe resistere a chi volea servirsi di Roma per violare la libertà cattolica e proscrivere gli scritti che non piacciono ai faziosi<note place="foot"><p>Egli è noto con che costanza Gregorio decimosesto si oppose alla fazione gesuitica chiedente e solicitante la proibizione del <title>Trattato della coscienza</title> del Rosmini e i miei <title>Prolegomeni</title>.</p></note>. La fermezza del Capellari non passò nel successore; il quale ha una di quelle nature buone, candide, amorevoli, ma deboli e irresolute, che non sapendo deliberare da sé medesime, sono ludibrio dei raggiri altrui e preda dei falsi consigli. Benché forte e inflessibile nell'osservanza del dovere, egli varia nella sua estimazione; perché dipendendo questa dai giudizi pratici, egli è nel formarli facilmente ingannato dagli astuti che s'impadroniscono dell'animo suo; come si narra di Claudio Cesare<note place="foot"><p>“<quote lang="lat">Nihil arduum videbatur in animo principis, cui non judicium, non odium erat, nisi indita et jussa</quote>.” (<bibl>Tac. <title>Ann.</title> XII, 3.</bibl>)</p></note>. “<quote>Aggiungi che non avendo ferma la salute e patendo di nervosa passione, reliquia del suo male antico, più soffre quanto più ha l'animo mosso ed inquieto; ragione pur questa di oscitanze e di mobilità</quote><note place="foot"><p><bibl>Farini, <title>Lo stato romano</title>, t. II, p. 68.</bibl></p></note>.” Laonde per tali parti non meno che per la rettitudine dell'animo e la santità della vita, egli somiglia a Celestino quinto; ma più di esso infelice; perché continuando a regnare, in vece di <hi rend="italic">fare il gran rifiuto</hi>, egli spense i suoi principii gloriosi coll'esito più miserando. Caso degno di eterne lacrime, presso che unico nella storia; ma imputabile a quei soli che con arte infernale convertirono in lutto tanta gioia e tante speranze.</p>
<p>Si dirà che anch'io mi contraddico, parlando in tal forma di un pontefice, del quale a principio celebrai il valore. Ma io posso fare una girata dello sbaglio a' miei onorandi compatrioti; perché essendo allora lontano e non conoscendo altrimenti il nuovo papa, io fui semplice ripetitore in Parigi di quanto si diceva, si scriveva, si acclamava in Roma e per tutta Italia. Chi non si ricorda le lodi straordinarie che con voce unanime si davano all'eletto? Ma sin dallo scorcio del quarantasette io cominciai a rimettere della mia fiducia<note place="foot"><p>I miei timori trapelano nel primo capitolo dell'<title>Apologia</title> scritto nei principii del 48. E gli esprimevo più chiaro in una lettera privata del 47, che riferirò più innanzi. Inf. lib. II, cap. 3.</p></note>. Se non che, era senno il fare ogni sforzo per tenere in credito il nome e in sesto i consigli dell'uomo necessario a compiere l'incominciato; e per impedire che il promotore diventasse nemico. Né vuolsi condannare l'universale, se passò il segno negli applausi; trattandosi di un fatto così inaudito e insperato come l'avvenimento di un papa liberatore. I principii di Pio nono furono in vero maravigliosi e palesarono quanto un uomo eziandio mediocre si possa innalzare, allorché segue gl'impulsi di un cuore benevolo e della pubblica opinione. La lettura di alcuni scritti gli avea persuasa fin da che era cardinale la necessità di una riforma negli ordini civili pel ristoro delle credenze. Fatto papa, pose mano all'opera; e in quella tristizia del mondo gregoriano fu solo a volere il bene: da ciò la sua grandezza<note place="foot"><p>ldquo;<quote>Il popolo acclamando al pontefice, gridava: viva Pio, ma solo! No, non è solo, eroico popolo di Roma, poiché gli sei compagno; ma tu hai ragion di dolerti che nei gradi più alti del civile consorzio egli non abbia ancor trovati degni esecutori e interpreti de' suoi pensieri</quote>.” (<bibl><title>Apologia</title>, p. 325</bibl>).</p></note>. Ma il buon volere senza il buon giudizio vale bensì a cominciare le imprese, non a condurle saviamente ed a compierle. Il primo debito di un riformatore è di fermar sin dove le innovazioni si debbono stendere, secondo la qualità dei luoghi e dei tempi; e di ovviare ai rischi che porta seco nei popoli novizi ogni sorta di cambiamento. Pio nono ebbe appena un'idea dell'assunto che intraprendeva: non antivide alcun pericolo: non usò veruna cautela: credendo bonamente che si sarebbe potuto arrestare al segno che avrebbe voluto. Dalle riforme passò allo statuto senza saper che fossero gli ordini costituzionali, né conoscere i primi elementi della politica; il che era un impaccio e una tribolazione non piccola pe' suoi ministri. Pellegrino Rossi fu talvolta presso a disperare di cavarne qualche costrutto; e ad un altro valentuomo non riuscì mai di fargli intendere che l'Italia fosse una nazione. Così andando innanzi, portato dal voto pubblico anzi che dai propri consigli, e vedendo sorgere da ogni lato e moltiplicare i contrasti del ceto clericale, cominciarono a nascere nell'animo suo mille dubbi sulla opportunità dell'opera che imprendeva; i quali nudriti artatamente dai tristi, gli posero alla fine in odio le idee che aveva proseguite con tanto amore. Il suo regresso infelice nacque adunque da quella stessa bontà di cuore che gli avea suggeriti i primi progressi; la quale avendolo indotto come principe ad abbracciare la patria, lo mosse ad abbandonarla come pontefice, quando i suoi nemici gli ebbero persuaso che il riscatto d'Italia danneggiava la religione.</p>
<p>Ma laddove egli fu quasi solo a volere il bene, e a operarlo; ai mali che sottentrarono diede il nome più spesso che il concorso. Imperocché dai 29 di aprile in poi il governo effettivo di Roma cominciò a passare dalle sue mani a quelle dei cardinali. Il che sotto un papa debole era inevitabile; e sarebbe avvenuto più tardi in qualunque modo, stante che il corpo di quelli è sovrano negl'interregni. Per assicurare i nuovi ordini, uopo era rinnovare il sacro collegio; e rinforzare i pochi buoni che ci sono coll'aggiunta di molti ottimi. Ma il consiglio non piacque<note place="foot"><p><bibl><title>Il Gesuita moderno</title>, cap. 12.</bibl></p></note>; e d'allora in poi il disordine è sempre cresciuto. Oggi si può dire che l'interregno ha preso il luogo del regno; perché Pio comanda in nome, i cardinali in effetto; e quantunque il papa sia vivo, la sede, a dir proprio, è vacante. Laonde l'Alighieri potrebbe ora scrivere con verità non minore, benché per altro rispetto, che <quote rend="italic">vaca il luogo di Pietro nella presenza del figliuol di Dio</quote><note place="foot"><p><bibl><title>Par.</title> XXVII, 23, 24.</bibl></p></note> e in quella degli uomini; intendendo degli ordini temporali. E come in ogni oligarchia usurpatrice è naturale che i peggiori prevalgano, così nel sacro collegio sono esclusi dal potere e ridotti all'ufficio di opponenti non solo i benevoli e i virtuosi, ma eziandio quelli che sotto papa Gregorio erano in voce di tristi. Né i pessimi che sovrastanno, come inesperti e mediocri che sono, hanno il primo indirizzo delle cose; il quale è ricaduto alla triplice setta dei sanfedisti<note place="foot"><p>Parlo degli uomini che già assumevano questo nome, e dei loro continuatori.</p></note>, degli Austrorussi e dei Gesuiti, come ai tempi del Capellari. Le quali fazioni possono ancora non poco nell'animo scrupoloso del papa, mediante i consigli intimi e le arti di chi regge la sua coscienza. Pio nono cadde sventuratamente nel laccio che gli fu predetto, e pose Roma in servitù dei Padri; che non ci furono mai potenti come ora; tanto che la chiesa, per ciò che riguarda gli accessorii, è oggimai divenuta una confraternita ausiliare della Compagnia.</p>
<p>Le prime riforme di Pio nono costernarono i faziosi; e il terrore fu tale che gli sarebbe probabilmente toccata la sorte del Ganganelli, se avesse avuto il petto animoso di questo pontefice. Ma ai malvagi che conoscevano la sua tempera parve bastevole l'ucciderlo moralmente. Il che fu loro agevolato dalla morte del Graziosi e del Silvani, uomini onesti e liberali, l'uno dei quali avea l'arte di tranquillare l'ombrosa religione di Pio, e l'altro, benché laico, possedeva la sua fiducia. La prima occasione di aggirarlo nacque dai puritani e municipali, e fu maestrevolmente usufruttuata dai retrogradi. Gli eccessi civili e l'irreligione mal disinfinta dei primi diedero materia acconcia ai secondi per insinuare al pontefice che la nuova libertà offenderebbe la fede cattolica e la santa sede; e la colpa di pochi uomini senza cervello fu accomunata a tutti i liberali, come se la loro riserva fosse ipocrisia per deludere e trarre a rischiose condiscendenze il capo supremo della religione. La calunnia prese talmente radice nell'animo di lui che persino i plausi delle popolazioni gli divennero sospetti; e l'accordo unanime degli acattolici a celebrarlo non gli parve, com'era, effetto di un'ammirazione più forte degli spiriti faziosi, ma un artificio di questi per renderlo complice delle loro mire. Ombre e sospizioni lontanissime dal vero; giacché la parte dei liberali che soprastava per numero e per credito, non che odiar le credenze, vedeva in esse un conservativo di moralità efficace e si rallegrava che il pontefice le ristorasse. Lo stesso sentimento animava le nazioni forestiere e le rendeva benevole o meno avverse agl'instituti ortodossi; imperocché le eresie e l'incredulità moderna essendo nate così dai vizi e dall'ignoranza dei chierici, come dalla lega di Roma coi despoti e dalle gesuitiche corruttele, il ritirare la religione cattolica verso le massime fraterne dell'evangelio e l'amicarla alla coltura, era un renderla di nuovo credibile e veneranda<note place="foot"><p><bibl>Cons. <title>Apologia</title>, cap. 1.</bibl></p></note>.</p>
<p>La fazione municipale di Torino contribuì per più capi ad accrescere il male. L'impresa di Carlo Alberto e l'ordinamento del regno dell'alta Italia tendevano a ravvivare le vecchie massime della corte romana e degli altri principi sull'equilibrio della penisola, e a destare il timore che l'instituzione del nuovo stato nol turbasse con grave pregiudizio degli altri dominii e sovrattutto della santa sede. Unico rimedio, ma efficacissimo, contro tali paure era la lega italica; che fu chiesta più volte e sollecitata, ma invano, da Pio. L'iterata ricusa accrebbe le gelosie e le conghietture sinistre: il sospetto diventò certezza; massime che il primo rifiuto venne da Cesare Balbo, il quale in teorica avea consigliato ciò che in pratica disdiceva. Né il male fu medicato dai successori, anzi accresciuto in un certo modo; perché le pratiche introdotte da loro essendo state a poco andare rotte dal Pinelli, Roma si confermò vie più nel pensiero che il re di Sardegna aspirasse al principato di tutta Italia; quando i ministri che voleano da senno la confederazione non aveano potuto tenere il grado che pochi giorni. Anche qui il pontefice mal s'apponeva, attribuendo all'ambizione di Carlo Alberto (scrupoloso all'eccesso in tutto che riguardasse Roma) gli effetti della grettezza e imperizia municipale. Ma le apparenze favorivano il presupposto; e si capisce come Pio, tenendosi per depositario anzi che padrone dei dominii ecclesiastici, si staccasse da chi era in sembiante e in voce di appetirli.</p>
<p>Il rifiuto della lega accrebbe la mala volontà del papa anco per un altro verso, distogliendolo dalla guerra patria.“<quote>Pio nono era proclive alla lega e alla dieta per due motivi: il primo per togliersi d'impaccio nella spinosa faccenda della dichiarazione di guerra e far tacere gli scrupoli religiosi che con artifizio infernale erano stati accesi ed alimentati dal ministro austriaco conte Lutzoff. Abbandonando il palazzo di Venezia e la eterna città, l'aulico diplomatico si vantò di aver lasciata una <hi rend="italic">spina</hi> nel cuore di Pio nono; ed ora tutti sanno cosiffatta spina essere la minaccia di uno scisma nelle province cattoliche di Germania, ove il pontefice avesse dichiarato la guerra alla maestà imperiale ed apostolica di Ferdinando primo. Con l'ordinamento della dieta la gran difficoltà svaniva: non più il pontefice, ma la dieta dichiarava la guerra: la coscienza di Pio nono rimaneva illesa da qualsivoglia rimorso. La seconda ragione che spingeva il papa a porgere favorevole orecchio alla proposta del governo napoletano era un certo sentimento puerile e muliebre di gelosia verso Carlo Alberto, del quale Pio nono stesso non aveva forse coscienza, ma che il cardinale Antonelli e i suoi acoliti si studiavano scaltramente di attizzare e di far crescere</quote><note place="foot"><p><bibl>Massari, <title>I casi di Napoli</title>, p. 135, 136. Cons. Farini, <title>Lo stato romano</title>, t. II, p. 91–94.</bibl></p></note>.” Io mi penso che il timor dello scisma anzi che lo scrupolo della guerra operasse nell'animo di Pio; non potendo egli affatto ignorare quante volte i papi eziandio buoni combattessero per ragioni men gravi e giustificate di quelle che allora correvano. Quando“<quote>i pontefici ora per carità della religione, ora per loro propria ambizione, non cessavano di chiamare in Italia umori nuovi e suscitare nuove guerre, e poiché egli avevano fatto potente un principe se ne pentivano e cercavano la sua rovina, né permettevano che quella provincia, la quale per loro debolezza non potevano possedere, altri la possedesse</quote><note place="foot"><p><bibl>Machiavelli, <title>Stor.</title> 1.</bibl></p></note>;” l'intento era forse più giusto e pietoso? Né importa che il nemico fosse della nostra fede; perché le guerre giuste sono lecite contro tutti, le inique contro nessuno. Forse i principi e i popoli a cui i papi del medio evo bandivano la croce addosso erano tutti eretici od infedeli? Tali son forse i Romani d'oggi, contro cui Pio nono concitò le armi nazionali ed esterne? O la difesa della patria è cosa empia, e sante sono al contrario la guerra fraterna e l'invasione forestiera?</p>
<p>Ma vi sono certi scrittori più timorati del papa medesimo.“<quote>Il rifiuto animoso di far la guerra fu non solo una risoluzione santa, ma uno degli atti più ragionevoli di Pio nono. L'unità politica d'Italia capitanata dal pontefice tornava a scapito dell'unità religiosa, rendendo, per così dire, italico il papato. E contro chi si voleva ch'egli gridasse la croce? Contro popoli cristiani, che in verità inimicano l'Italia, ma pur sono figliuoli della chiesa. Questa confusione dei due ordini avrebbe allo scisma temporale dei Romani sostituito lo spirituale dei Tedeschi; tanto che un nuovo Arrigo ottavo potea nascere nel campo di Pio nono</quote><note place="foot"><p><bibl>Lemoine, <title lang="fre">Affaires de Rome</title>, Paris, 1850, p. 36.</bibl></p></note>.” La nota di confondere i due ordini tocca in vece all'autore ed è la base del suo discorso. Il quale riesce alle conseguenze più assurde; perché se il papa non può far guerra a un popolo cristiano per paura di renderlo scismatico, egli non potrà né anco inseguire e castigare gli scherani e i corsali cattolici per non indurli a impenitenza e mandarne l'anima in perdizione. Il timore di uno scisma alemanno era vanissimo; e ora che si conoscono i fatti, è ridicolo l'allegarlo. Il credere che oggi si trovi acconcia materia a una division religiosa, come nel secolo sedicesimo, è un ignorare il genio dell'età nostra e confondere insieme tempi disparatissimi: un nuovo Arrigo è tanto impossibile quanto un Calvino e un Lutero. E anche allora lo scisma si accese, perché l'esca ne era pronta; e se il divorzio del principe ne fu il pretesto, le ricchezze dei chierici e le corruttele ne furono la cagione. A leggere il prefato scrittore si direbbe che in addietro i papi non sieno mai venuti alle mani con popoli e principi cattolici; ovvero che facendolo, la concordia cristiana ne scapitasse. Ma infinite sono le guerre politiche a cui essi parteciparono dentro e fuori d'Italia senza pur l'ombra di tal effetto. Che se l'impresa nazionale di Giulio in età differentissima dalla nostra fu seguita da un sembiante di rottura; la vanità di questa conferma appunto come un atto di giustizia, benché spiacente e in tempi proclivi ai dissidii religiosi, non basti a sviare le popolazioni. L'allegare il Chiaramonti che non volle combatter gl'Inglesi innocui per compiacere all'oppressore di Europa<note place="foot"><p><bibl><hi rend="italic">Ibid.</hi> p. 35, 36.</bibl></p></note> è al tutto fuor di proposito; se già fra una guerra capricciosa, iniqua, imposta da cenni despotici e stranieri, e una guerra patria e giusta non corre divario alcuno. Ma perché non menzionare Pio nono, il quale protestando contro l'invasa Ferrara, fece segno che avrebbe usato le armi, se la presa momentanea trascorreva in occupazione? Ché certo non saria stato né savio partito né lecito il rinunziare ai propri diritti e soggiacere a un male certo e presente per tema dei futuri pericoli. Ora se il papa, come papa, non può far guerra ai popoli, sieno essi cristiani o infedeli, il papa può e dee farla, come principe, agl'ingiusti invasori, qual sia il culto a cui appartengono. L'autore disdice tal facoltà al principe, perché il pontefice non la possiede; e incorre, così ragionando, nella confusion dei poteri che imputa altrui. Il principe ha non pure il diritto, ma il debito di tutelare i suoi sudditi; e siccome un dovere non può essere annullato da un altro, il sovrano di Roma può far la guerra, ancorché il pontefice sia obbligato alla pace. Il supporre che le obbligazioni dell'uno annullino i carichi dell'altro è un travolgere i concetti più chiari e aprire il varco a ogni assurdo; conciossiaché a tal ragguaglio Roma non potrà giudicare, sentenziare, punire i delinquenti, perché i rigori criminali e le giustizie civili si disdicono alla mitezza del sacerdozio.</p>
<p>Se il papa, come principe, dee proteggere i suoi soggetti, non dovrà egli, come membro d'Italia, cooperare alla difesa della nazione? Certo quest'obbligo è non meno fondato dell'altro, se la nazionalità e la comune patria non sono chimere; e tanto maggiore, quanto è più grande il bene a cui si provvede, e quanto la nazione più importa della provincia. Le guerre nazionali sono le più giuste di tutte, perché riguardano l'essere o il non essere<note place="foot"><p>ldquo;<quote lang="lat">Pro salute, non pro gloria certare</quote>.” (<bibl>Sall. <title>Jug.</title> 114.</bibl>)</p></note>; onde gli antichi e i moderni le chiamano <hi rend="italic">pietose</hi><note place="foot"><p>ldquo;<quote lang="lat">Pia arma</quote>.” (<bibl>Liv. IX, 1; XXX, 31.</bibl>)“<quote lang="lat">Pium bellum</quote>.” (<bibl><hi rend="italic">Ibid.</hi> IX, 8; XXXI, 36; XLII, 23. Sil. XV, 162.</bibl>)“<quote>Armi pietose</quote>.” (<bibl>Machiavelli, <title>Princ.</title> 26. <title>Stor.</title> 5.</bibl>)</p></note>. L'oppressione esterna è il massimo dei mali, e quasi una guerra interiore, incessante, perpetua, più vergognosa di ogni rotta e più importabile di ogni assalto. Tal si era la guerra italiana; la qual mirava alla difesa e non all'offesa; e da un nemico straniero, che assediandoci e struggendoci in casa, accoppiava il carattere del tiranno domestico a quello dell'invasore. Pio stesso non la sentiva altrimenti quando nel fine di marzo del quarantotto, benediceva i guerrieri andanti alla pugna.“<quote>Le insegne pontificie erano maritate ai colori nazionali: la croce era in cima alla bandiera d'Italia: Italia non aveva più nemici fra noi: i cuori che non palpitavano per la sua libertà, palpitavano per la grandezza del papato; santa era reputata la guerra. E santa era, perché era guerra d'indipendenza. Imprudente o no, essa era santa, e più se era imprudente, perché l'audacia e il sacrificio aggrandiscono e santificano le opere umane. Santa, perché una guerra d'indipendenza è santa sempre: essa è legittima guerra a quel modo che legittima è la difesa e che l'uomo ha diritto di uccidere l'assalitore. Guerra pur sempre e solo di difesa; perché respingere o scacciare dalla patria lo straniero importa difendere il nostro bene, il nostro onore, i nostri sepolcri, tutto ciò che l'uomo ha di più caro e di più sacro, dall'altare di Dio sino al bacio dell'amata. E lo straniero dominatore è tiranno sempre; ei non può essere che tiranno: anche la sua civiltà, la sua mansuetudine, la sua liberalità sono raffinamento di tirannide. Santa dunque la guerra dell'indipendenza; santo l'entusiasmo che a quella infervorava i popoli dello stato romano nella primavera del 1848; santi i doni, santi i sacrificii che fecero. Ogni anima italiana il consente, né le calamità e le infamie susseguite dissacrare possono ciò che virtualmente è sacro: oggi pure ogni Italiano piangente sui mali e sulle vergogne postume rialza lo spirito ritornando a quelle memorie benedette</quote><note place="foot"><p><bibl>Farini, <title>Lo stato romano</title>, t. II, p. 26, 27</bibl>. All'autorità di Pio nono si aggiunge eziandio quella (<foreign lang="lat">horresco referens</foreign>) del cardinale Antonelli. “<quote>L'eminentissimo Antonelli è il tipo dell'astuzia cardinalizia, e il futuro storico che narrerà di lui e delle sue politiche geste non dubito avrà a ripetere col Dalhmann esser davvero difficilissima cosa vincere in astuzia un cardinale. L'accorto porporato fu largo di cortesi accoglienze agli inviati napoletani e spesse volte prorompendo in patriotiche giaculatorie diceva ad essi rincrescergli amaramente che la sua augusta dignità di sacerdote e di ministro di santa chiesa gli vietasse di brandir le armi e correre sui campi della santa guerra a combattere per la redenzione d'Italia</quote>.” (<bibl>Massari, <title>I casi di Napoli</title>, p. 135.</bibl>)</p></note>.” Sacra era ancora la guerra patria per un'altra ragione; cioè pel nuovo splendore che avrebbe dato a Roma spirituale, mostrandola tenera e sollecita dei diritti delle nazioni. Dove che per evitare uno scisma chimerico in Germania l'infelice pontefice ne suscitò uno effettivo e doloroso in Italia, alienando da sé e dalla fede cattolica molti di coloro che argomentando dalla sua risoluzione, giudicano il riscatto patrio incompatibile col papato.</p>
<p>Che un conservatore francese impugni queste dottrine così chiare, cattoliche, irrepugnabili, non può far meraviglia; ma è doloroso a vedere che sieno ripetute in Italia. “<quote>L'Italia,” <seg type="inciso">dice Amedeo Melegari,</seg> “ha cercato e cerca ancora un sussidio alla ristaurazione della nazionalità con perenne illusione nella memoria delle sue passate grandezze. Essa l'ha cercato più volte nella chiesa e sempre invano; poiché la chiesa per la sua propria indole non è un elemento favorevole alla costituzione né della nazionalità italiana, né di una nazionalità qualunque. Non vi poteva essere errore più funesto di questo e alla chiesa e alla nazionalità; alla chiesa, perché facendosi nazionale avrebbe falsata e abdicata la sua missione che è <hi rend="italic">universale cattolica</hi>; infatti nulla di men religioso, nulla di men cattolico a nostro credere delle celebri parole attribuite a Giulio secondo: esse sono politiche, sono pagane, non cristiane, non cattoliche: non vi sono barbari, non vi possono essere stranieri nella chiesa di Cristo. Quest'errore fu impedimento alla nazionalità, perché appunto essa cercava d'essere dov'era la perpetua cagione del suo non essere, chiedeva la vita politica alla potestà che non poteva per sua indole comunicarla. L'unità religiosa è un gran benefizio per le nazioni; ... ma il nodo della nazionalità deve essere essenzialmente giuridico e politico. La religione nostra non può essere un centro nazionale: essa ha una sfera più grande; è destinata a legare insieme tutti i popoli della terra, a ricostituire il nodo della disciolta cristianità, non le nazionalità. Il principio nazionale può dirsi, se non in urto collo spirito della chiesa, almeno estraneo a lei: essa non si lascia costringere negli stretti limiti della nazionalità</quote><note place="foot"><p><bibl><title>Rivista italiana</title>, 15 agosto 1850, p. 134.</bibl></p></note>.” Egli è difficile il cumular più errori in pochi periodi. L'autore in prima dimentica nel suo discorso che il papa è cittadino e principe italico; e che l'obbligo di amare e tutelare la nazionalità italica, dee almen corrergli come principe e cittadino. Laonde tanto è il levargli questo carico, quanto il torgli cittadinanza e principato. La signoria di uno stato italico e la partecipazione della nazionalità comune sono cose indivise; perciò i diritti dell'una importano i doveri dell'altra. Se ciò non piace al papa, lasci il temporale; ma finché lo tiene, dee adempierne le obbligazioni. Strano sarebbe che fra i rettori d'Italia quello di Roma fosse solo a prevaricare la prima legge della monarchia italiana; e dovesse farlo appunto perché investito di un grado spirituale che ingiunge più strettamente l'osservanza di ogni debito. “<quote>Se il papa,” <seg type="inciso">dice lo scrittor francese testé allegato,</seg> “non dee esser francese, né austriaco, né spagnuolo, egli non dee tampoco essere italiano</quote><note place="foot"><p><bibl>Lemoine, <hi rend="italic">Op. cit.</hi> p. 8.</bibl></p></note>.” Giustissima illazione, ma condizionale; cioè posto che il papa non regni e non risegga in Italia; com'egli non è francese, né austriaco, né spagnuolo per ragione di domicilio e per diritto di corona.</p>
<p>Ma sarebbe altresì gravissimo errore il dire che tocchi al papa di abbracciare la nazionalità italiana solamente come principe. Certo al solo principe si aspetta di propugnarla colle armi; e quando il signor Melegari mostra di credere che Giulio, come papa, facesse la guerra ai barbari, egli ragiona così dirittamente come se dicesse che le palle con cui li tempestava erano bolle e scomuniche. Quando un uomo è investito di due uffici diversi, la natura delle sue azioni può sola determinare a quale di quelli ciascuna di esse si riferisca; e però convien dire che Giulio come pontefice uffiziasse in Roma, e come sovrano temporale intervenisse all'assedio della Mirandola. Se poi altri dicesse l'unione di carichi sì disparati aver molti e gravi inconvenienti, io non vorrei contraddirgli; ma conchiuderei non mica che il papa debba pregiudicare al principe, sì bene che il papa non dee esser principe. Se non che quand'anco il papa non fosse principe, egli dovrebbe pure proteggere la nazionalità italica coll'autorità del grado e l'efficacia della parola. E perché? Perché la nazionalità è un diritto e un dovere; e il sommo sacerdote dee esser banditore e tutore di ogni diritto e di ogni dovere. Perché il violare la nazionalità altrui è ingiustizia; e il vicario di Cristo dee condannare le ingiustizie di ogni genere. Perché la nazionalità italiana fu educata, nudrita, accresciuta dai papi; cosicché questi sono obbligati a difenderla, se non altro, come opera loro. Leggasi Giuseppe di Maistre, autore non sospetto quando si scorda le sue dottrine illiberali, e vedrassi come i papi più virtuosi e santi concorressero a risuscitare l'Italia come nazione<note place="foot"><p><bibl><title lang="fre">Du pape</title>, pass..</bibl></p></note>; pogniamo che altri pontefici ambiziosi e tristi distruggessero la loro opera. Anzi la storia ne insegna che i buoni e savi pontefici ebbero anche parte nella procreazione e nel tirocinio delle altre nazioni europee; plasmando le minori sorelle colle stesse mani che educavano la primogenita. Il qual fatto palesa come poco s'intenda di nazionalità chi la crede aliena dal genio cosmopolitico del Cristianesimo e degli ordini cattolici. Anzi io noto che il concetto adequato, compito, maturo dell'essere nazionale dei popoli mancò agli antichi, che solo rozzamente lo possedevano; e però, come proprio dei secoli moderni, è un portato e un progresso della civiltà cristiana.</p>
<p>E in vero il primo e supremo precetto dell'evangelio è l'amor di Dio e del prossimo; il qual prossimo abbraccia la nazione e la patria, come il genere contiene le varie specie. Cristo non disse patria e nazione, perché parlava anche agli uomini e ai popoli che per condizioni naturali o accidentali non hanno nazione né patria; ma per quelli che posseggono questi beni, il prossimo nei casi più ordinari e frequenti è la somma dei compatrioti e dei nazionali. Quindi è che la società spirituale fondata da Cristo, non che escludere il principio della nazionalità, se lo fece proprio; e avendo bisogno di suddividersi, come ogni vasto aggregato, si scompartì naturalmente, secondo gli stati, i popoli, le nazioni; onde vi furono chiese nazionali, sinodi nazionali, libertà e prerogative nazionali, senza detrimento dell'unità cattolica e comune. Imperocché queste varie divisioni non si distinguono fra loro che per gli accidenti: l'essenza dei dogmi, dei riti, degl'instituti è dovunque tutt'una; come tutt'una nella sostanza è la costituzione sociale dell'umanità civile, non ostante le differenze dei dominii, dei popoli e delle nazioni. Oh la chiesa è universale, e però si chiama cattolica. Certo sì, ma l'universale non esclude il particolare; anzi questo in ogni categoria di cose è necessario a quello. Che idea si fa il signor Melegari dell'essere nazionale, se lo crede contrario al cosmopolitico? Quando se fosse, dovrebbe abbominarsi non solo nel religioso, ma ancora nel civile; poiché annullerebbe la società del genere umano e il giure divino delle genti. Nazionalità e cosmopolitìa sono due oppositi, non sofistici, ma dialettici; sono due correlativi che a vicenda si presuppongono. Havvi certo un cattivo genio nazionale e un falso amor patrio, che si debbono combattere, perché distruggono il consorzio e la carità generale; come accadeva a quei popoli antichi, per cui straniero era sinonimo di nemico. Così anche negli ordini ecclesiastici può darsi una nazionalità acattolica, che rompa la comunione universale; come per esempio, l'anglicana e la russa, che disgiunte da Roma, sono in divorzio col resto del mondo cattolico. Ma l'abuso in ambo i casi argomenta la legge; come il divorzio dei coniugi arguisce la distinzione e autonomia sessuale. L'universalità insomma nello spirituale come nel temporale, non che escludere le nazionalità, le comprende, come la società, lo stato, la patria comune contengono le province, le città, i municipii, le famiglie e i particolari uomini. Le nazionalità infatti sono verso il nostro genere quel medesimo che gl'individui verso la civil comunanza; e nel modo che questa consta di quelli, similmente la nostra specie è composta d'individualità nazionali che concorrono al suo essere come le varie membra a quello del corpo umano. Le divisioni etnografiche danno ordine e concretezza all'umanità generale; che fuor di loro, diventa un'astrazione o un guazzabuglio. Perciò le nazionalità non sono opere artificiali, ma naturali e divine, come vedremo; cosicché, se il Cristianesimo e il cattolicismo fossero <hi rend="italic">perpetua cagione del loro non essere</hi>, ne seguirebbe che entrambi ripugnano alle leggi primarie di natura.</p>
<p>Ma il detto di Giulio è pagano e non cristiano. Pagano e non cristiano è il liberar l'Italia dai barbari! E queste parole si stampano in Torino anzi che a Vienna! Si scrivono da un Italiano, mentre sono ancor calde sui campi lombardi le ceneri dei generosi! Questi dunque morirono per un'idea pagana? Pagano era Carlo Alberto che consacrolle lo scorcio de' suoi giorni, il trono, la vita? Pagani erano quei pontefici che assai prima di Giulio capitanavano le leghe dei popoli italici contro gl'imperatori? Pagano in fine era lo stesso Pio nono quando diceva di affidarsi che “<quote>la generosa nazione tedesca onestamente altera della nazionalità propria non metterebbe l'onor suo in sanguinosi tentativi contro la nazione italiana, ma piuttosto nel riconoscerla nobilmente per sorella, come entrambe sono figliuole nostre e al cuor nostro carissime, riducendosi ad abitare ciascuna i naturali confini con onorevoli patti e con la benedizione del Signore</quote><note place="foot"><p>Lettera all'imperatore in data dei 3 di maggio del 1848 (<bibl>Farini, <hi rend="italic">Op. cit.</hi> t. II, p. 137</bibl>).</p></note>?” Io non so che concetto si formi il signor Melegari del paganesimo e del Cristianesimo; giacché non posso credere che un tal uomo misuri i sensi dell'evangelio dalle dottrine incivili ed imbelli dei falsi mistici e dei Gesuiti. Se il culto della patria si chiama pagano, perché gli antichi lo praticarono, converrà altresì vituperare le virtù morali e civili, perché professate da loro ed esercitate a singolare eccellenza. Io crederei che la nota di paganesimo tocchi piuttosto a coloro, i quali si fanno delle nazioni e delle patrie un'idea schiettamente pagana, credendo che <hi rend="italic">i centri nazionali</hi> si oppongano alla <hi rend="italic">religione</hi>, come quella che ha una <hi rend="italic">sfera più grande</hi>. A questa norma converria smantellare i capiluoghi delle province per amore della metropoli. L'asserzione al più potrebbe esser vera di quelle nazionalità antiche o barbariche, che spesso erano o sono in conflitto le une colle altre. Ma le attinenze delle nazioni moderne e civili sono differentissime, avendo per fondamento, non la guerra ma la pace, non l'odio e l'orgoglio, ma la carità e la fratellanza, non l'offesa, la conquista, il dominio, la disgregazione, ma la difesa e l'aiuto reciproco. Che se questi fondamenti sono talvolta dimenticati nella pratica, ciò nasce che i popoli odierni non hanno una civiltà perfetta, e tengono ancora del ruvido e del selvaggio. Il ripudiar l'amore per odio dell'egoismo patrio, sarebbe come il vietare le guerre giuste, perché non di rado se ne fanno delle inique.</p>
<p>Quindi è che la nazionalità cristiana è un bene comune in solido a tutti i popoli, che non si può offendere in alcuno di essi senza che tutti se ne risentano. Tanto è lungi pertanto che quella d'Italia sia ingiuriosa e pregiudiziale alle altre, che anzi le presuppone, atteso che il principio nazionale offeso in uno, periclita in tutti i membri della famiglia. La nazionalità, verbigrazia, dei Tedeschi, degli Ungheri, dei Polacchi, è così necessaria alla sicurezza della nazionalità italiana, come questa a quelle di tutto il mondo. Chi spegne una di esse, le minaccia tutte; come nell'uomo innocuo ucciso dall'assassino si sente violata e percossa tutta la cittadinanza. Non che dunque ripugni all'ufficio del supremo pastore, il patrocinio delle nazioni è conforme al suo grado cosmopolitico; quando egli non è tutore di una sola, ma di tutte. E se accade che pigli in particolare la difesa di una contro i suoi oppressori, egli viene a tutelare per indiretto in essa tutte le sue compagne; come la pubblica giustizia nel cittadino offese tutti gl'innocenti. Così Pio nono, abbracciando la causa della nazionalità italica, provvedeva al bene delle europee in generale: provvedeva in ispecie alla germanica; come risulta espressamente dalle parole sopraccitate; dove egli colloca la relazione di essa colla nostra, non mica nella gara e nella inimicizia, ma nel nodo soave di scambievole sorellanza. Che se Giulio chiamava barbari gli stranieri accampati in Italia, egli avea ragione; perché la carità cristiana non può contraddire alla verità e alla giustizia, né mutar la natura delle cose o i vocaboli che le rappresentano. Il popolo più civile diventa barbaro se si rende invasore e oppressore, come il cittadino più illustre merita il nome di ladro se irrompe nell'altrui casa e colla forza se ne fa padrone. Non credo che il papa, sotto pena di riuscir pagano, debba chiamar galantuomini i malandrini che infestano gli stati della chiesa, benché sieno suoi figli; né che il signor Melegari sia per usar termini onorevoli a chi scalasse di notte o con mano armata assalisse di giorno il suo domicilio, quantunque fossegli in virtù del battesimo fratello in Gesù Cristo. Si predichi e s'inculchi con ogni eloquenza la santa fraternità dei popoli, ma non si scordino i sacri loro diritti; e sovrattutto non s'insegni ai giovani italiani che il <quote rend="italic">liberar l'Italia dai barbari</quote>, secondo l'assunto di Giulio e l'invito del Machiavelli<note place="foot"><p><bibl><title>Princ.</title> 26.</bibl></p></note>, sia un'impresa paganica<note place="foot"><p>Niuno vorrà stupirsi della franchezza con cui io combatto l'opinione del signor Melegari, atteso l'importanza della cosa e l'autorità meritata del proferente. Il quale è uno dei viventi onori dell'ateneo di Torino; e quanto vaglia nelle materie civili anche i lontani possono ritrarlo da un suo recentissimo scritto, piccolo di mole ma pieno di senno, intorno <quote rend="italic">alle competenze rispettive delle due camere del parlamento in fatto di sussidii</quote> (<bibl><title>Il Risorgimento</title>, 29 e 31 maggio 1851</bibl>).</p></note>.</p>
<p>Giulio pontefice fu senza alcun dubbio uno degli uomini più insigni d'Italia; e per l'altezza incredibile dei pensieri e dell'animo, l'ardente desiderio di gloria, gli spiriti popolani, la lealtà e la generosità dell'indole, l'efficacia delle parole e della presenza, il fuoco, l'audacia, l'impeto, l'intrepidità, la costanza indomabile nelle deliberazioni e nelle azioni, e in fine la grandezza delle imprese, ha pochi pari e pochissimi superiori in tutta la memoria dei secoli; anzi per alcune di queste parti io non rinvengo nell'età moderna chi meglio renda qualche similitudine di quell'antico, onde assunse il nome e invidiava la fama unica<note place="foot"><p><bibl><title>Documenti e schiarimenti</title>, XVI.</bibl></p></note>. Ma le virtù del gran papa furono, come in quello, miste ai vizi del suo secolo; i quali egli prese dal Borgia e trasmise al Medici successore; migliore però a gran pezza dell'uno e dell'altro, e indegno di essere paragonato al primo. Che se i principii della sua vita politica furono colpevoli, sublime ne fu la fine; e quando egli fosse stato capo e moderatore della liberazione patria, come il terzo Alessandro, per modo che le azioni del principe non detraessero al decoro del pontefice, la magnanima impresa avrebbe rapito di maraviglia eziandio i suoi nemici. Pio nono in congiunture assai più propizie e con molta più agevolezza potea fornire il desiderio di Giulio, se alla bontà dell'animo fosse stato pari l'ingegno. Ma quel poco che fece bastò pure a mutare le condizioni italiane; tanto che s'egli avesse operato per <quote rend="italic">errore</quote>, come afferma il signor Melegari, non che potersi tal errore giudicar <quote rend="italic">funesto alla nazionalità nostra</quote>, dovrebbe dirsi felice e di gran profitto. Perocché quando il ristauro italico non si fosse incominciato dal papa, non potremmo oggi sperare che sia per compiersi senza il papa. Ma di ciò altrove.</p>
<p>Non bastava ai faziosi il ritirar Pio dalla guerra, se non lo inducevano ancora a stracciar lo statuto e rimettere in piede l'oligarchia clericale. A tal effetto era d'uopo strapparlo da Roma, dividerlo dal suo popolo; e assieparlo in guisa che i malvagi fossero padroni delle udienze e non pervenisse al suo orecchio né informazione dei fatti, né bontà e opportunità di consigli. Ma come indurlo ad abbandonar la sua sede? I tumulti di Roma e il fiero caso del Rossi e del Palma giunsero a proposito; i puritani servirono agl'illiberali meglio che questi potessero desiderare. La fuga del papa fu un grave errore, dando ai nemici della libertà e a quelli della monarchia l'acconcio di colorire i loro disegni; ma gravissimo il ricoverare in tal luogo che né dentro né fuor d'Italia potea darsi il peggiore. Pio, volendo lasciar Roma, non dovea uscire dagli stati ecclesiastici, o almeno dall'Italia libera; e il Piemonte gli porgeva un asilo decoroso, patrio e sicuro dai demagoghi. Se questo non piaceva, meglio era al postutto ricoverare in Francia che in casa di un rinnegato italiano. Ma a coloro che avevano consigliata la fuga troppo caleva di cavarne profitto; onde l'elezion dell'ospizio doveva esser tale da poter maturare i frutti che si promettevano.</p>
<p>Gaeta fece per Pio nono presso a poco l'effetto della vicina Capova per Annibale; togliendogli le forze e la riputazione. Il divorzio da Roma non fruttò mai alla potenza né alla fama di alcuno, da Pompeo magno insino ai papi avignonesi. A proposito dei quali frà Venturino da Bergamo notava “<quote>che non era niuno degno papa, se non stesse a Roma, alla sedia di san Pietro</quote><note place="foot"><p><bibl>Giovanni Villani, XI, 23.</bibl> “<quote>Il buon frate ne fu punito; perché questi,” <seg type="inciso">nota lo storico,</seg> “sono i buoni meriti che hanno le sante persone da' prelati di santa chiesa</quote>.” (<bibl><title>Ibid.</title></bibl>).</p></note>.” Il soggiorno napoletano, come il francese, non fu orrevole asilo, ma ontoso e funesto servaggio. La cattività gaetina sarà ricordata lungamente con dolore, come l'avignonese, da chi ama l'Italia e venera la religione<note place="foot"><p>“<quote>Le pontife” <seg type="inciso">(Urbano quinto)</seg> “<foreign lang="fre">mit la main à d'importantes réformes; il accomplit la plus inespérée: aux acclamations de l'Italie, il reporta le saint siége dans la ville éternelle. On crut que finissait pour toujours la <hi rend="italic">captivité d'Avignon</hi>. A quelque temps de là, sous la pression d'influences plus fortes que sa volonté, Urbain V abandonnait Rome, et, abdiquant sa pensée première, <hi rend="italic">celui de qui les voeux du monde attendaient la transformation du siècle</hi>” <seg type="inciso">(parole del Petrarca),</seg> “ramenait le saint siége dans l'exil</foreign></quote>.” (<bibl>Rendu, <title lang="fre">Conditions de la paix dans les états romains</title>, Paris, 1849, p. 84</bibl>). L'egregio, autore riferisce altri squarci del Petrarca in tal proposito che quadrano al caso presente in modo maraviglioso. “<quote lang="lat">Nobile incoeptum iniquissima susurronum persuasione destituit, ut daret intelligi non magna aggredi, sed perseverare difficile</quote>.” (<bibl><hi rend="italic">Ibid.</hi> p. 85, note.</bibl>) Chi non ravvisa in Urbano quinto Pio nono?</p></note>. Pio ci perdette quel resticciuolo di spiriti italici che tuttavia serbava e la balìa di sé; divenuto, di capo della chiesa, prigione e pupillo di Ferdinando. I pochi buoni che lo seguirono nel suo esilio furono ben tosto vilipesi, manomessi, scacciati; e non si volle né anco perdonarla ad Antonio Rosmini. Questi aveva rifiutato il grado di ministro offertogli dal papa nell'ultimo subuglio, non parendogli che la nomina fosse abbastanza libera; e per affetto, per divozione, per riverenza, lo accompagnava nella sua fuga. Egli era dunque non solo ospite, ma benemerito del pontefice; lasciando stare i molti e rari titoli che aveva come chierico, scrittore e institutore di un pio sodalizio, alla riconoscenza della sedia apostolica. E in fatti Pio in quel principio, seguendo l'impulso del suo cuore e il pubblico voto, gli promise la porpora. L'ingresso di un tal uomo nel concistoro spaventò il re di Napoli, che odiava in esso l'amatore della patria e degli ordini liberi: spaventò quei prelati che l'invidiavano come dotto e virtuoso, struggendosi che dove il loro nome era oscuro in Roma, quello di un semplice prete fosse chiaro e venerato anche fuori d'Italia: spaventò più di tutti i Gesuiti per gara di chiostro e dispetto di amor proprio, essendo stati vinti e svergognati più volte nella sciocca guerra che gli mossero per quindici anni (e non è ancor finita), dal falso Eusebio sino all'ignobile e miserabile Ballerini. Tutti costoro si congiurarono a diffamar l'uomo illustre, e a torgli l'onore promesso, la confidenza e l'affetto del pontefice. Ma chi vorrà credere che Pio nono desse nelle reti? Che si lasciasse indurre a venir meno della parola data, violar la persona di chi aveva anteposto al governo di Roma il privilegio di partir seco l'esilio, tradire in mano degli altrui sgherri l'ospite onorando e l'amico? Che, papa e principe, usasse tali termini, di cui avrebbe onta un privato? L'insulto gravissimo non tornò a disdoro del Rosmini, che uscì più grande da tale persecuzione. Ma il vituperio fu pur troppo, e bisogna dirlo, di chi lo permise; di chi, scordatosi l'osservanza delle promesse, la benevolenza, la gratitudine, lasciò avvilire da un tiranno il principato ecclesiastico, e conculcare al cospetto del mondo il decoro della santa sede.</p>
<p>Il Rosmini avrebbe onorata la porpora, che non poteva aggiunger pregio alla sua persona, né splendore alla sua fama<note place="foot"><p>Egli è da dolere che fra i detrattori del Rosmini a costa dei Gesuiti e dei retrivi si trovino anco alcuni uomini liberali e onorandi per ogni rispetto. L'error di costoro forse dipende dal confondere il capo coi sudditi e coi discepoli, attribuendo a quello le colpe di questi; o dal parer loro che la speculativa e la politica del Rosmini non corrispondano da ogni lato al bisogno dei tempi. Ma ancorché questo sia vero, non sarebbe un gran bene per la nostra Italia, se tutti i preti l'amassero e filosofassero come il Rosmini? E non è forse indiscrezione il chiedere ai chierici tutti quei civili incrementi che altri può promettersi ed esigere dai secolari?</p></note>. Anzi egli dee rallegrarsi di non aver sortito un grado, onde fu decorato Giacomo Antonelli, degno omonimo di quel Leonardo, che vituperava nel secolo scorso gli oracoli di Clemente<note place="foot"><p><bibl><title>Il Gesuita moderno</title>, cap. 11.</bibl></p></note>. Egli è fatale che da Fabrizio Ruffo in poi (per non parlar dei tempi più antichi), il quale ampieva di sangue e di cadaveri il Regno, le miserie d'Italia abbiano quasi sempre sortito per complice e ministro un cardinale; e che Roma sia profanata con indegne opere da chi dovrebbe averne più a cuore la riputazione. L'Antonelli non ha lealtà né fermezza di professione politica: colà si getta, dove scorge il suo utile; onde s'infinse liberale nel quarantotto, come oggi supera di veemenza le furie dei sanfedisti. Nelle quali fa miglior prova, perché seconda la sua natura, scolpita nel volto sparso di fiele, negli occhi torvi, nel cipiglio falso e feroce. Scarso di vero ingegno, privo di dottrina, destituito di ogni pratica e cognizione politica, ma ricco di quei raggiri e scaltrimenti in cui spesso valgono gli spiriti mediocri, egli seppe nella ritirata di Gaeta insignorirsi con arti ipocrite dell'animo di Pio, chiuderne gli orecchi al vero e il cuore alle buone inspirazioni, rendersi arbitro de' suoi sensi e de' suoi voleri. Se i diplomatici, come si disse, obbligassero il povero pontefice a deporre con formale promessa ogni potere politico nelle mani del porporato che più di tutti andava loro ai versi, non posso affermarlo di certo. A ogni modo l'Antonelli fu d'allora in poi solo principe, e se non primo autore, esecutore onnipotente di quella politica, per cui Roma oggi gareggia con Napoli nel primato della sventura.</p>
<p>Riconciliarsi col popolo romano, rientrare pacificamente in Roma, mantener lo statuto, rifiutare i soccorsi stranieri, non accettare altro aiuto e altra guardia che quella di armi libere e nazionali, parvero al buon prelato cose indegne di un principe italico e del vicario di Cristo. Egli voleva a ogni costo vendetta e sangue: voleva saper grado del ripatriamento ai barbari, e tornare a casa con tedesco corteggio, e piena balìa di rappresaglie. Perciò non solo rifiutò le amichevoli e generose offerte del Piemonte, ma cercò colle parole e coi fatti di rendere impossibile ogni accordo, spingere le cose al peggio, fare in guisa che la licenza e gli eccessi giustificassero i castighi<note place="foot"><p><bibl>Farini, <title>Stato romano</title>, t. III, p. 217, 218, 219.</bibl></p></note>. I suoi discorsi erano pieni d'ira e di furore; più dicevoli a un agà o ad un bascià turco che ad un principe di santa chiesa: univa l'atroce al plebeio; chiamando <quote rend="italic">governo di assassini</quote><note place="foot"><p><bibl><hi rend="italic">Ibid.</hi>.</bibl></p></note> quello in cui risedevano un Mamiani e un Muzzarelli; quasi che fossero comuni a questi valentuomini le glorie domestiche di Terracina<note place="foot"><p>Culla del cardinale. Vedi a questo proposito le <title>Lettere di un eremita</title> stampate nella <title lang="fre">Presse</title> di Parigi.</p></note>. L'arte ebbe il suo effetto; e l'Antonelli colle durezze, le minacce, le ingiurie, la scomunica e il ricorso straniero fu il fondatore della repubblica romana e l'artefice dei mali che la seguirono, come Pio nono colle sue vacillazioni e colla fuga ne era stato il preparatore.</p>
<p>L'intervento straniero, non che increscere al porporato, favoriva mirabilmente le sue intenzioni. Per la qual cosa, in vece di star contento a uno od a pochi aiutatori, li chiamò tutti; escludendo però i più degni. Non volle Toscana e Sardegna; perché italiche e libere: fece grazia a Napoli italiano, ma apostata. Se il pudore vietogli di chiamare il Russo ed il Turco, egli avrebbe antiposto l'Austriaco ad ogni altro, quando a lui occupato in Ungheria, in Lombardia, in Venezia, fosse abbondato il potere come il volere. Fu però forza consentire che Francia avesse le prime parti, ma temperata da un polso di soldati spagnuoli. Né potea spiacere al cardinale il concetto di richiamare in Italia un potentato che in addietro la travagliò lungamente, e che di tutti i dominatori estrinseci fu il più duro ed intollerabile. Il Guicciardini osserva che “<quote>la corruttela generale della milizia del suo tempo avea preso esempio dagli Spagnuoli, perché se bene per molti secoli fosse stata grande in Italia la licenza dei soldati, nondimeno l'avevano infinitamente augumentata i fanti spagnuoli<note place="foot"><p><bibl><title>Stor.</title> XVII, 3.</bibl></p></note>. Gli Spagnuoli primi in Italia cominciarono a vivere totalmente delle sostanze dei popoli, dando cagione e forse necessità a tanta licenza l'essere dai suoi re per l'impotenza loro male pagati; dal quale principio ampliandosi la corruttela.... cominciarono poi e gli Spagnuoli medesimi e non meno gl'Italiani a fare, o siano pagati o non pagati, il medesimo; talmente che con somma infamia della milizia odierna non sono più sicure dalla scelleratezza dei soldati le robe degli amici che degl'inimici</quote><note place="foot"><p><bibl><hi rend="italic">Ibid.</hi> III, 3.</bibl></p></note>.” Lo stesso storico osserva che nei soldati tedeschi (e non è dir poco) “<quote>era più modestia e mansuetudine<note place="foot"><p><bibl><hi rend="italic">Ibid.</hi> XVII, 3.</bibl> Leggasi ivi la descrizione delle atrocità commesse dagli Spagnuoli in Milano e il discorso fatto al duca di Borbone da uno del popolo in quel proposito.</p></note>; essendo la natura degli Spagnuoli avara e fraudolente; e quando hanno facoltà di scoprire gl'ingegni loro, insolentissima</quote><note place="foot"><p><bibl><title>Stor.</title> XVI, 3.</bibl></p></note>;” cosicché il marchese di Pescara “<quote>altiero, insidioso, maligno, senza alcuna sincerità, spesso diceva desiderare di avere avuto per patria più presto Spagna che Italia</quote><note place="foot"><p><bibl><hi rend="italic">Ibid.</hi> V.</bibl></p></note>.” Andrea Gritti chiamava gli Spagnuoli “<quote>gente infedele, rapacissima, insaziabile sopra tutte le altre</quote><note place="foot"><p><bibl><hi rend="italic">Ibid.</hi> XV, 1.</bibl></p></note>;” e Torquato Tasso lamenta “<quote>il fasto, l'arroganza, l'insolenza e l'avarizia spagnuola</quote><note place="foot"><p>Nel Gonzaga. Vedi pure nel Machiavelli un cenno di paragone tra gli Spagnuoli e i Francesi in questo proposito (<title>Ritr. di Francia</title>).</p></note>.” Io arreco questi giudizi, perché al dì d'oggi non vi ha più pericolo che offendano la Spagna o accendano alcun dissapore fra i suoi figliuoli e quelli d'Italia. Le qualità rare ed eroiche del popolo iberico risplendono nelle storie recenti e sono consentite e ammirate da tutti; e il signor Quinet a questi giorni osservava che “<quote>la Spagna zelantissima degli ordini cattolici, ma stata sempre libera da ogni giogo barbarico, non venne mai disciplinata dai Gesuiti</quote><note place="foot"><p><bibl><title lang="fre">Le National</title>, Paris, 2 juillet 1851.</bibl></p></note>;” vera e non piccola lode. Ma giova il vedere come gli scrittori italiani del secolo sedicesimo ne parlassero, affinché si conosca che anco le nazioni più illustri incorrono in gravi biasimi quando diventano usurpatrici. Né anche allora la colpa era della nazione, ma di quelli che la guidavano; genia perversa, corrotta, rapace, la quale non fu ad alcuno più grave che alla Spagna medesima. Per simile la spedizione recente non fu pensiero del popolo, ma di una corte corrotta che volle coll'atto pinzochero coonestare le sue turpezze. Laonde oggi, come in antico, fu solo generosa in parole, verificando eziandio in questo la sentenza del Guicciardini, “<quote>non potersi aspettare di Spagna altri aiuti che larghissime promesse e fama grandissima di apparati, ma effetti piccolissimi e tardissimi</quote><note place="foot"><p><bibl><title>Stor.</title> I, 2.</bibl></p></note>.”</p>
<p>Il partito preso dal cardinale Antonelli fu inescusabile, perché iniquo ed atroce. Iniquo, perché viola il diritto comune delle nazioni; non potendosi gli esterni ingerire d'Italia più che Italia degli esterni. Né si giustifica dicendo col ministro Pidal che l'intervento ebbe per unica mira l'autorità spirituale, il cui patrocinio appartiene a tutti i cattolici; verso la quale il poter civile è un semplice accessorio<note place="foot"><p>“<quote lang="spa">Pero se dice: el Pontefice es un Soberano temporal; pero tened entendido que el Prìncipe, el Rey no es el Papa, sino al contrario, el Papa es el Rey. Es decir, que el poder temporal es lo accesorio, y la prueba de ello es que lo que se elige es el Papa, no el Rey. De conseguiente cuando traeis la consideracion de Prìncipe temporal, esa no influye nada, porqué lo que se nombra sìempre es el Papa, el Prìncipe es una cosa accesoria. Pero accesorio ò no ¿ quién lo elige? ¿ lo elige à caso ese pueblo romano que pretende sobreponerse à todos los del mundo por la posicion en que se encuentra? ¿ lo eligen à caso los ciudadanos de Roma? No, señores, no. Ese Prìncipe temporal, puesto que asì lo queremos nombrar, es elegido por los Cardenales de la Iglesia catòlica; a los subditos de la Reina de España pertenece el elegirlo y tiene el derecho de concurrir à dàrsele à Roma</quote>.” (<bibl><title lang="spa">Gaceta de Madrid</title>, 20 de mayo 1849.</bibl>)</p></note>. Il che è troppo assurdo; essendo le due giurisdizioni essenzialmente distinte, e avendo così la natura come l'origine differente. L'origine della sovranità temporale è in Roma come altrove la volontà della nazione; né Carlomagno avria potuto senza il consenso del popolo dare ad altri un diritto che non aveva egli stesso. Che se in Roma il principato è un accessorio del sacerdozio, si dovrà dire altrettanto di ogni paese cattolico, e in particolar della Spagna, dove anticamente i vescovi sovrastavano quasi ai principi, come si raccoglie dai sinodi di Toledo. Il papa sarà superiore in virtù della tiara a tutti i potenti: potrà spogliarli, privarli, combatterli, ucciderli; e la dittatura straordinaria dei tempi barbari sarà il giure consueto e perpetuo dei civili. E avendo soggetti i principi, avrà pure gli stati: terrà il supremo dominio delle armi loro e delle finanze: potrà obbligarli a far guerra, come nei secoli delle crociate; partirne i conquisti, come fece Alessandro sesto; regolarne i commerci, le navigazioni, le spese, secondo la bolla famosa di Pio quinto. Perciò se ai cenni del pontefice poté la Spagna assalire il popolo di Roma (il quale non <hi rend="italic">desidera di sovrapporsi a tutti i popoli del mondo</hi>, ma solo di essere padrone di sé stesso come tutti i popoli liberi), l'Italia potrà al comando di Roma armarsi contro la regina di Spagna e in favore del pretendente. Se l'illazione non piace al signor Pidal, io lo consiglio a studiar meglio nel giure moderno. Peggio è ancora il ricorrere ai cardinali elettori del papa; i quali sono elettori, non come sudditi di questo o quel principe, ma come principi essi medesimi della chiesa. E la loro sovranità per ciò che riguarda il temporale, si fonda, come quella del papa, nel consenso della nazione. Se il diritto di elezione onde sono investiti procedesse dalla sudditanza, anche l'eletto saria suddito; e Isabella avrebbe Pio nono tra i suoi vassalli; tanto più nel caso (come pare che creda il signor Pidal), che il sacro collegio sia tutto spagnuolo. E in ogni modo il papa saria soggetto a quanti potentati hanno sudditi nel conclave. Né tornerebbe men vano l'allegare i trattati, che non vietano l'intervento. Sia pure, ma né anche il permettono; e quando lo permettessero, non potrebbero annullare il diritto di natura e l'autonomia nazionale anteriori e superiori alle convenzioni. Nel modo che le leggi positive non prevalgono contro la naturale che ne è la radice e il fondamento; per simile gli accordi pattuiti dagli stati non militano contro gli ordini della nazionalità e della indipendenza, che sono il decalogo politico delle genti incivilite. Ma Roma, essendo capo del mondo cattolico, è una città cosmopolitica e non italica. Forse anche questo è scritto nei trattati? O fu definito come articolo di fede dai padri scettrati del concilio di Vienna? Il confonder la chiesa colla città, perché l'una alberga accidentalmente nell'altra, è così ragionevole, come se un ammiraglio si credesse signor del mare che fende col suo vascello.</p>
<p>Il partito fu atroce, perché tale è ogni guerra che un principe fa a' suoi popoli senza necessità estrema; e più ancora, se esso principe è il padre dei Cristiani e investito di un sacerdozio che ha per carattere essenziale il perdono e la mansuetudine. Ora la necessità non v'era, perché i Romani a principio non pensavano a mutare il governo ed erano inclinati a comporre; e il Piemonte offriva le sue armi per assicurare il pontefice da ogni pericolo. Ma l'aggiustamento e il presidio vennero rifiutati, perché appunto si voleva la guerra; perché questa si desiderava, non come via di ristauro, ma come pretesto di riscossa per violare il patto e lacerar lo statuto. Perciò quando Pio scrisse al generale Oudinot che <quote rend="italic">il suo animo abborriva dal sangue sparso</quote><note place="foot"><p><bibl>Lettera dei 5 di luglio del 1849 (<title lang="fre">Le journal des Débats</title>, 17 juillet 1849.</bibl>)</p></note>; queste parole giustificano le intenzioni del papa, non i fatti e i consigli del suo ministro. Se questi ripugnava davvero a spargere il sangue, perché scagliare l'anatema? Versarsi nelle contumelie? Irritare il popolo? Respingere ogni accordo? Ributtare la mediazione? E insomma recar le cose al disperato? Il Guicciardini stima a buona ragione “<quote>indegno che il pontefice vada personalmente negli eserciti contro alle terre dei Cristiani</quote><note place="foot"><p><bibl><title>Stor.</title> IX, 4.</bibl></p></note>.” Ma forse stà meglio sottrarsi al pericolo e combattere non solo i Cristiani, ma i figli, col braccio straniero? Io per me antepongo Giulio infermo e decrepito, che corre i rischi dell'ultimo soldato per redimer la patria, a chi diserto il suo popolo, si nasconde, e gli concita addosso gli oltramontani per espugnarlo e rimetterlo in catene. Singolare sventura dei nostri tempi che rinnovano le colpe degli avi senza le loro virtù, e rifioriscono le opere acerbe e spietate colla viltà e la codardia.</p>
<p>Ma se il disonore e l'infamia bene stanno al ministro di tanti mali, non è cuore umano e cattolico che non intenerisca e non pianga a rappresentarsi il buon Pio, il promotore del Risorgimento, il capo supremo della religione, reduce nella città santa, calpestando i cadaveri de' suoi figliuoli. Né ci ritorna libero com'era prima di lasciarla; ma trae seco a Roma i ferri di Gaeta. Ché oltre all'avere i tristi coi falsi rapporti, i perfidi consigli, gli scrupoli della coscienza e i terrori dell'altra vita, mutato affatto l'animo suo e alterato il giudizio, gli hanno messo attorno una piccola corte di prelati spigolistri e fanatici a guisa di custodi e dinunziatori. Cosicché il povero papa, carcerato nel suo palazzo, non può leggere o scrivere una lettera, ricevere una visita o un'imbasciata, spedire un ordine, se non a posta dei monsignori di anticamera; più schiavo di Ludovico tredecimo e dei re facinulla, e assai più infelice, avendo per correttori, in vece di un Richelieu e dei maggiordomi di Austrasia (che erano cime d'uomini), i creati dell'Austria, l'Antonelli e i Gesuiti. Lascio stare lo scandalo e il danno che torna alle credenze da un sovvertimento così capitale della gerarchia ecclesiastica, non potendo l'autorità suprema riscuotere ossequio e ubbidienza, quando i più la stimano ligia di una fazione abborrita e corrotta. Nelle cose civili il peggioramento si lascia addietro i tempi gregoriani; fin da quando, presa Roma, i triumviri del papa fecero benedir mille volte quelli della repubblica. E il male va tuttavia crescendo: i ribaldi esaltati alle cariche: i sanfedisti e i Gesuiti onnipotenti: uomini onorandi condannati alla galea, perché applaudirono al popolo: altri spogliati od uccisi, perché lo servirono: uomini benemeriti, esautorati, scacciati, manomessi<note place="foot"><p>Mi sia lecito il fare special menzione del Gazzola, del Gigli e del Muzzarelli; tutti e tre chiari e benemeriti per singolare amore di patria e culto felicissimo delle lettere italiche.</p></note>: uomini illustri e difensori del principato, il Canuti, il Farini, il Mamiani, il Minghetti, il Montanari, il Pantaleoni, perseguitati o fuggiaschi; e per colmo di bruttura, le crudeli vendette condite di religione e le rabbie clericali santificate dai miracoli.</p>
<p>L'abrogazione dello statuto fu il degno suggello dell'invasione straniera e delle altre enormezze. Io scriveva nel principio del quarantotto che “<quote>il reggimento costituzionale è fatto a bella posta per gli stati ecclesiastici</quote><note place="foot"><p><bibl><title>Apologia</title>, p. 405.</bibl></p></note>;” cosicché se fosse stato ignoto o insueto all'Europa, era d'uopo inventarlo per Roma. Coll'aiuto suo si poteva, senza torre al pontefice il dominio temporale, assegnarne a' soli laici il maneggio, riservando alla dieta federativa la guerra. Né la stampa libera e l'indirizzo laicale dell'instruzione, delle ambascerie, dei negozi esteriori erano impossibili a comporre colle condizioni e cogli obblighi del potere ecclesiastico. Pellegrino Rossi (col quale ne discorsi lungamente in Roma) non riputava il nodo intricato impossibile a sciorre; e l'avrebbe sciolto allorché fu ministro, se il ferro non troncava i suoi giorni. E però quando un lodatore della spedizione francese<note place="foot"><p>Lodatore in alcune pagine e riprenditore nelle altre; tanto la politica della spedizione era concorde a sé stessa.</p></note> viene a insegnarci con singolare franchezza che “<quote>ogni cattolico dee necessariamente volere e richiedere che il papa, essendo principe temporale, sia anche sovrano assoluto, perché dato che riconoscesse il principio della sovranità nazionale, e fosse, come i principi civili, soggetto alla legge, in vece di esserne autore e arbitro, egli diverrebbe suddito romano e la libertà cattolica perirebbe colla sua<note place="foot"><p><bibl>Lemoine, <hi rend="italic">Op. cit.</hi> p. 8, 9.</bibl></p></note>;” <seg type="inciso">e conchiude che</seg> “Pio nono ebbe mille ragioni di abolir gli ordini liberi, e la Francia il torto di volerglieli imporre</quote><note place="foot"><p><bibl><hi rend="italic">Ibid.</hi> p. 5, 6.</bibl></p></note>;” egli non merita altra risposta che quella di essere mandato a leggere prima di decidere, e di giustificare con puerili sofismi una solenne e brutale violenza. Ancorché fosse stato imprudente il dar lo statuto, era imprudentissimo il torlo; onde il Bernetti, il Lambruschini e altri cardinali abborrenti dai liberi instituti per genio e per consuetudine, opinavano risoluti pel suo mantenimento; e la lealtà, l'onore ci obbligavano Pio. Oh non ci fu giuramento. Basta bene che ci fosse impegno; che risultava dal fatto medesimo; giacché posto che le franchigie date dai principi si potessero ripigliare, elle non sarebbero un benefizio, ma uno scherno e un oltraggio. E se al pontefice fosse onesto ciò che si disdice a un principe secolare, converrebbe dar ragione a Benvenuto Cellini per ciò che disse della fede dei papi<note place="foot"><p>“<quote>Allora subito io alzai la voce e dissi: Io ringrazio Iddio, che ora io so ragionare com'è fatta la fede dei papi.</quote>” (<bibl><title>Vita</title>, I, 12.</bibl>)</p></note>; e al Guicciardini affermante che “<quote>i pontefici per giustificare le fraudi loro hanno statuito tra le altre cose che la chiesa, non ostante ogni contratto, ogni promessa, ogni benefizio conseguitone, possa ritrattare e direttamente contravvenire alle obbligazioni, che i suoi medesimi prelati hanno solennemente fatte</quote><note place="foot"><p><bibl><title>Stor.</title> VIII, 1.</bibl></p></note>.” Tanto più che i cattivi esempi di Roma non sono mai infecondi, e servono d'iniquo pretesto e di scusa agli altri principi. Forse Toscana e Napoli avrebbero osato rompere il patto, se Pio non toglieva loro il rossore di essere i primi?</p>
<p>Vano d'altra parte sarebbe il dire che le sommosse, le ribellioni, l'attentato verso il Rossi e la bandita repubblica, essendo altrettante violazioni del patto politico, diedero al papa balìa d'infrangerlo. Né al popolo, che era una delle parti, dovevansi imputare i torti e gli eccessi di pochi, né il fatto può mai spegnere il diritto. Chi ha mai udito dire che la violazione di una legge l'abroghi? O che l'ingiuria abolisca la giustizia? Anzi si suol dire che la conferma. Che nuova spezie di giuspubblico è questo, che per restituire e risarcire l'ordine offeso, ci aggiunge nuove prevaricazioni? Che abilita il principe per correggere i sudditi a ripetere aggravate le loro colpe? E quando esso principe non è fatto come gli altri, ma tien le veci di colui che fu il modello di ogni virtù e di ogni perfezione. Forse i ribaldi che rompono gli statuti civili autorizzano chi regge a fare altrettanto? Per quanto sieno stati enormi gli eccessi di novembre, il principato civile continuò a essere il governo legittimo di Roma, perché un contratto non si può sciogliere senza l'assenso formale delle due parti. E siccome quegli eccessi non furono meno contro la legge che contro il principe, essi non poterono derogare allo statuto più che nuocere giuridicamente al principato. Or se Pio non ha mai lasciato di esser vero principe, parimente lo statuto fu sempre il giure comune. Né l'introduzione che ebbe luogo in appresso degli ordini repubblicani fece abile il papa a recedere; sia perché si può dubitare se esprimessero davvero il voto universale, e perché furono causati dalla partenza di Pio e dalla ripulsa di ogni accordo. Quando un sovrano abbandona la sede del governo e usando modi acerbi e inflessibili spinge i sudditi alla disperazione, egli non ha buon garbo a richiamarsi dei loro eccessi. Lo statuto fu sospeso dalla fuga del principe assai prima che dalla repubblica: non poté essere annullato da questa più che da quella; e cessati i due ostacoli, dovea riprendere il suo vigore. Strano sarebbe il punire i delinquenti, imitandoli; e se il partito può esser utile, non è certo evangelico. La costituzione porgeva il solo modo legale e il più acconcio al castigo dei trasgressori. I disordini seguiti non furono opera dei costituzionali; i quali anzi li deplorarono, ebbero a soffrirne e corsero gravi pericoli<note place="foot"><p>Niuno ignora il caso del Pantaleon e del Perfetti (<bibl>cons. <title lang="fre">Annotations historiques rétrospectives des constitutionnels romains</title>, Italie, 1851, p. 6, note</bibl>).</p></note>: più coraggiosi del papa, poiché non fuggirono, e più ancora di esso odiati dai puritani. L'abolizione dello statuto quanto riuscì dolorosa agli uni, tanto agli altri fu lieta, come quelli che amano meglio di veder l'Italia serva e teutonica che libera a principato. La pena cadde adunque sugl'innocenti e sui benemeriti, e fu di compiacimento a coloro che soli erano in colpa. Questa giustizia castigativa è forse degna del santo padre?</p>
<p>Ma vedete come Iddio è giusto e rigido punitore di quelli che abusano il suo nome per coonestare le crudeli vendette. Il ministro di Pio nono intendeva assai meno a castigar le violenze di pochi immoderati, che a vendicarsi dell'odio universale dei buoni contro l'oligarchia ecclesiastica. A tal effetto non si fece coscienza di spingere artatamente i Romani a repubblica per avere un pretesto specioso di chiamar gli esterni e violare il patto civile; dando opera assidua a tutte quelle ribalderie accessorie, che si richiedevano a colorire la principale. Ora l'intervento impetrato e lo statuto abolito, che furono le maggiori colpe del regno di Pio, sono eziandio gli apparecchi più efficaci della sua rovina. Il primo di tali partiti diede al popolare governo un lustro, un prestigio, una gloria di cui dianzi mancava; e il secondo rendette odioso, anzi impossibile il principato. Le brutture di Gaeta e le violenze dell'Antonelli cancellarono la memoria di quelle dei puritani; e laddove saria stato facile ai rettori ecclesiastici il volgere a loro pro l'indegnazione suscitata dalle ultime, essi peggiorarono, imitandole, lo stato proprio. “<quote>La repubblica,” <seg type="inciso">dice un testimonio oculato,</seg> “cadeva da sé a tracollo il marzo e l'aprile. Due cose la mantennero dopo: l'insolenza colla quale i Francesi parlavano degl'Italiani giunta all'ingiustizia di vedere una repubblica combattere altra repubblica identica per l'origine, e l'odio e la rabbia contro gli ordini antichi</quote><note place="foot"><p><bibl>Lettera dei 22 di luglio 1849 (<title>Il Risorgimento</title>, 28 luglio 1849)</bibl></p></note>.” L'eroica difesa rese ammirabile il nuovo governo eziandio a coloro che prima lo vedevano di mal occhio; e lo splendore dei fatti più recenti cancellò la memoria dei preceduti. L'estinzione di ogni ordine libero e la rincrudelita tirannia pretesca fecero desiderar la repubblica; la quale sopravvive nel cuore del popolo come il culto dei generosi che diedero per essa il sangue e la vita. Ora gl'instituti che perennano nell'affetto e nella meraviglia sogliono per ordinario risorgere; e ai tempi che corrono la rinascita delle repubbliche è forse meno difficile che quella dei regni. Pio nono è presentemente in peggior condizione che non era quando lasciò la sua sede. Allora il trono di lui vacillava: ora è moralmente abbattuto. Tutto adunque giocò a rovescio: la perfidia, gli scandali, il sangue sparso non valsero ad altro che a rendere il male incurabile; e l'Antonelli disonorando il nome glorioso di Pio nono per ristorare la sua potenza, ne apparecchiò la rovina. L'avvenire accerterà quello ch'io dico; e già i fatti d'ora lo presagiscono. Ammirate, signor cardinale, come il cielo si ride dei pravi consigli e rivolge i trionfi colpevoli a pena dei delinquenti. Voi avevate in pensiero di far capo alle armi austriache e doveste contentarvi delle francesi; né bastò chiamarle a rimettere un dominio abborrito, ma vi fu d'uopo ritenerle acciò lo difendano. Ora quei prodi che astretti da militar disciplina oppressero a malincuore la romana repubblica sono essi d'insegna e di spiriti repubblicani; tanto che i distruttori della libertà fanno in suo favore l'ufficio di apostoli. Chi può aver dubbio che il sangue dei martiri non sia per fruttare quando è avvalorato dalla parola di chi lo versava? Verrà tempo, in cui avrete le maledizioni degli oppressori, come riscotete fin d'ora quelle dei miseri oppressi; e odiato, vilipeso, abbominato da tutti, riporterete il premio dicevole a chi bruttava di sangue la porpora sacerdotale.</p>
<p>Gli uomini virtuosi e zelanti d'Italia si consoleranno dello spirare del tristo regno; ma soffrono a vedere che i suoi ultimi aneliti costino troppo alla religione. Alcuni senatori sardi, perorando la causa di questa, si dolsero pubblicamente che ella fosse continuo bersaglio agl'insulti di certi fogli<note place="foot"><p>Nella tornata dei 12 di novembre 1849.</p></note>. Non so se la querela fosse fondata; so bene che quando Roma vitupera sé stessa coi fatti, ella non può rammaricarsi se altri l'offende colle parole. Allorché il padre dà pessimi esempi, è egli da stupire che i figliuoli gli manchino di riverenza? I maggiori oltraggi che a Roma si facciano sono i portamenti di Roma: correggetela, se volete che il mondo veneri i suoi oracoli. Ella fu già adorata e potente quando stimava suo ufficio “<quote>spegnere le tirannidi, opprimere i cattivi, esaltare i buoni; le quali cose debbe con ogni opportuno rimedio fare;</quote>” come disse uno de' suoi pontefici<note place="foot"><p>Sisto quarto presso il Machiavelli, <bibl><title>Stor.</title> 8.</bibl></p></note>. Oggi avviene il contrario, e il male è tanto più scandaloso, quanto meno aspettato, procedendo dall'uomo che ebbe principii così diversi. Che se le rette intenzioni di lui sono conte e la debolezza scusata; chi è che possa dire altrettanto de' suoi consiglieri e ministri? Quando (per usar le parole del Guicciardini in somigliante proposito), “<quote>a ciascuno apparisce gli autori muoversi da fini ambiziosi e involti nelle cupidità delle cose temporali, e sotto colore del bene universale contendersi degl'interessi particolari; e i popoli hanno in orrore che sotto pietosi titoli di cose spirituali si procurino per mezzo delle guerre e degli scandali le cose temporali</quote><note place="foot"><p><bibl><title>Stor.</title> X, 2.</bibl></p></note>.” Se i prelati oligarchi amassero davvero l'indipendenza della chiesa e il bene della religione, darebbero forse in preda l'una e l'altra alle armi straniere e ai Gesuiti? Le stringerebbero in lega con Napoli, coll'Austria, colla Russia? Le macchierebbero colle violenze e col sangue? Ma quei pochi che girano il tutto vogliono conservare i benefizi, i privilegi, le cariche, le ricchezze, le delizie, le pompe; e rifuggono di ritornare alla semplicità e santità della vita apostolica. Che la fede ne scapiti, l'eresia si sparga, l'empietà imperversi, poco loro importa; e tale anteporrebbe per salvare il grado i riti dell'alcorano a quelli dell'evangelio. E facendolo, sarebbe forse peggiore? “<quote>Come!” <seg type="inciso">esclamava il gesuita Segneri, parlando dell'estremo giudizio,</seg> “un Cristiano rimproverato da un Tartaro? Un Cristiano accusato da un Turco? Un Cristiano condannato da un infedele? Oh che grave smacco</quote><note place="foot"><p><bibl><title>Quares.</title> V, 6.</bibl></p></note>!” Il Turco, il Tartaro, l'infedele sorgono oggi in giudizio contro Roma, poiché la vincono di umanità, di giustizia, e si portano assai più cristianamente. Non si creda che io esageri, quando i fatti gridano più che io non dico. Il gran signore ricusa di tradire gli Ungheri fuggiaschi in mano al nemico minacciante e potentissimo; e pure egli è laico e maomettano. Roma cristiana e sacerdotale non si appaga di scacciare, incarcerare, spogliare, uccidere i suoi figliuoli, ma vorrebbe dannati eziandio quelli che lo straniero assolve<note place="foot"><p>È noto il fatto di Enrico Cernuschi.</p></note>. Non li consegna veramente all'Austria, ma la invita a pigliarseli nel grembo suo. L'invita al macello non di stranieri e di uomini di altra fede, ma d'Italiani cattolici e suoi propri sudditi, chiari per vita innocente, venerabili per professione di chiostro e dignità di sacerdozio; e le armi assassine di Ugo Bassi sono benedette dalla destra di Pio.</p>
<p>Quattro anni sono, beatissimo padre, io v'indirizzava poche parole per celebrare l'alto presagio che porgevate di voi. Ora debbo adempiere di nuovo lo stesso ufficio; ma quanto diversamente! Che divario da quei giorni al dì d'oggi! Voi siete ancora il capo supremo della chiesa, e il vicario di Cristo pei buoni cattolici; ma tutto il resto è mutato. Oimè, santo padre! in che abisso siete caduto! Com'è oscurato il vostro nome! Com'è avvilita la vostra riputazione! Che dolore a paragonar ciò che siete con quello che foste e che potreste essere! Io debbo perciò parlarvi tanto più sinceramente. So che son solo e che porgo un esempio unico. Ma la solitudine, non che spaventarmi, mi anima e mi conforta. Le parole di verità soneranno vie più autorevoli fra il silenzio dei falsi prudenti e il romore delle adulazioni. Che se io aprendovi con riverenza certi veri spiacevoli non ho compagni, mi giova il ricordare che non ne ebbi pure quando alcuni anni sono esortavo il pontificato all'impresa che fu poscia assunta da voi. Perciò al mio nuovo discorso arrogerà qualche peso il suo ragguaglio coll'antico. Così potessi sperare che sia per giungere al cospetto vostro, e che trovi il vostro animo abbastanza libero da fare equa stima de' miei sentimenti.</p>
<p>Niuno riconosce più che io mi faccia la santità esemplare della vostra vita e la bontà delle vostre intenzioni. So che parlando ai pochi buoni, i quali per un caso straordinario possono penetrar sino a voi, vi mostrate tuttavia benevolo alla libertà e alla causa italica. Ma come va che le vostre opere sieno tanto discordi dalle parole? Se si trattasse di altri, si direbbe che queste non sono sincere; ma un tal sospetto non può cader su di voi. Dunque la vostra volontà è impedita: non siete libero, né signore, ma servo dei servi di coloro che ci opprimono. In voi si verifica il divino pronostico fatto al primo dei vostri precessori: “<quote>In verità, in verità ti dico: quando eri giovane, ti cingevi la veste e andavi dove ti pareva; ma quando sarai vecchio stenderai le tue mani, e un altro ti cingerà e ti condurrà dove non vuoi</quote><note place="foot"><p><bibl>Joh. XXI, 18.</bibl></p></note>.” Per qual fato, beatissimo padre, voi vi levate i buoni e i valenti d'attorno, e date solo accesso e fiducia ai dappochi e ai cattivi? Fra i cardinali, fra i prelati, fra i laici, lasciate gli ottimi che pur vi sono, e scegliete i pessimi? Uomini chiari, prudenti, leali, che vi diedero tante prove di affetto e di devozione, e posposero al vostro servigio la grazia popolare, il grado, la sicurezza, esulano dagli stati vostri. E chi sono coloro che preferite? Arrossirei a nominarli; quando non si trova pure nei più di loro quella pietà e costumatezza che nel concetto di certi spirituali può supplire alla sufficienza. Il cielo vi aveva messo innanzi un uomo, in cui la virtù è pari alla dottrina e all'ingegno; uno di quei pochi che di rado si trovano nelle corti e nelle reggie. Un altro pontefice gli avrebbe dato il primo luogo ne' suoi consigli; e voi permettete che i suoi nemici lo strappino dal vostro seno e manomettano la sua persona; che falsi chierici lo spaccino per eretico, e vili sgherri lo trattino da malfattore. Il vostro servigio e le vostre camere, sicure ai tristi, sono infide e di periglio solo ai virtuosi. In ogni elezione particolare che fate (singolare infortunio) vi appigliate al peggio. Per ministro assortite l'Antonelli: per alleato l'Austria: per rifugio Gaeta. Mentre togliete Ferrante Aporti alla chiesa di Genova, tutti sanno a cui sia permessa la balìa dell'universale. Fra i chiostri prediligete i Gesuiti: fra i principi accarezzate i nemici del nome italico. E mentre astiate in Carlo Alberto il campione dell'indipendenza e nel suo erede il mantenitore dello statuto, levate a cielo Ferdinando di Napoli, e chiamate piissimo un principe ladro, spergiuro e tiranno. Che avrebbero detto i Cristiani del primo secolo, vedendo Pietro abbraciar Nerone?</p>
<p>Il male che il vostro regno fece all'Italia non ha più rimedio; ma almen si salvi quella religione che siede in cima del vostro cuore. Ora a che stato ella sia ridotta ciascun sel vede. Grave errore è il credere che i potentati ne sieno solleciti, perché alcuni di essi corsero a rilevare il vostro trono. Non tanto che abbiate a rallegrarvi del loro aiuto, ma dovreste dolervene; ché essi intendono a valersi di voi, come di scudo ai propri interessi e di puntello alla loro potenza. Non zelo di fede né divozione alla chiesa gli adduce ai piè vostri, ma codardia di cuore e spavento dei demagoghi. Nei pericoli adorano voi, come adorerebbero il Turco, se volesse aiutarli; come adorerebbero l'anticristo ed il diavolo, se fossero conservatori. Ma passata la paura, vi sprezzeranno, vi derideranno, v'insulteranno, e useranno ogni termine per ischiacciarvi, come spesso fecero in addietro. E che amore di religione può trovarsi in uomini cupidi, ambiziosi, dissoluti, oppressori del popolo, sommersi in ogni corruttela, la cui vita è una continua bestemmia dell'evangelio? Credete forse, santissimo padre, che il Borbone, ingolfato nei supplizi, vi sia devoto ed amico? Quando molti sanno che dopo avervi baciati i piedi in Gaeta egli soleva deridervi in Napoli. Credete che l'antipapa cosacco e il successore del Barbarossa, nemici di ogni umanità, sieno teneri dei fatti vostri? Che i burberi politici di Parigi usati da venti o trent'anni a sfatare ogni credenza, sien divenuti ad un tratto teneri della santa sede? Potete argomentare ciò che si pensa in Francia dai fatti di Roma; dove assai de' soldati che vi rimisero in seggio non osano fregiare il petto dei vostri doni. Fino gli uomini e i paesi che ostentano più zelo non dovrebbero nutrire la vostra fiducia; poiché quanto son larghi di parole, tanto riescono vuoti o scarsi di effetti. Il barchereccio che salpò verso Roma non somiglia all'<hi rend="italic">invincibile armata</hi>; e ci toglie ogni meraviglia se anche nella Spagna cattolicissima voi non trovate oggi a raccorre uno scudo o un manipolo. Né al male rimediano coloro che rimpiangono i tempi di Filippo secondo, e aspirano a farli rivivere; anzi lo aggravano notabilmente. Tali sono in universale quei giornalisti e oratori sacri e civili, che predicano in Francia e in Italia una religione mitissima coi sensi feroci delle età barbare; e sotto larva gesuitica compiono l'opera dei Volteriani. Tal è in particolare quel Carlo di Montalembert che testé visitava Roma straziata a sua indotta dalle palle francesi, per pascer gli occhi nei vestigi recenti della vittoria<note place="foot"><p>“<quote lang="lat">Vestigia recentis victoriae lustrare oculis concupivit</quote>.” (<bibl>Tac. <title>Hist.</title> II, 70.</bibl>)</p></note>; al quale e a' suoi compagni Cristo, in vece di lode, avrebbe gridata la tremenda parola: <quote lang="lat">Nescitis cujus spiritus estis</quote> <note place="foot"><p><bibl>Luc. IX, 55.</bibl></p></note> Vedete adunque a che la fede sia ridotta, poiché le si torce contro lo zelo de' suoi difensori. Voi la faceste rinverdire per un istante, piissimo padre, ritornandola qual era, quando nutriva co' suoi frutti e consolava colla sua ombra i poveri e gl'infelici; giacché la divina pianta non cresce all'uggia dei potenti e traligna se non mette nel popolo le sue radici. L'error di Roma da tre secoli è appunto l'aver fatto divorzio dal popolo e posto il suo fondamento in quelle classi privilegiate, che Cristo fulminava sotto il nome di <hi rend="italic">mondo</hi>, come nidi ed artefici di ogni corruzione. Ma voi non potrete, santo padre, aver l'alleanza e l'affezione dei popoli, se i vostri ministri non rinunziano a quella del mondo e non ritornano alla perfezione dei tempi apostolici. Gli apostoli non si curavano che di carità, di giustizia, di buone opere, e delle dottrine vitali del Cristianesimo; laddove i vostri ministri procacciano sopra ogni cosa di mantenere ed accrescere le curiali e politiche giurisdizioni. Per un pollice di territorio che si tolga alla chiesa, mettono l'Europa a romore; ma non hanno una parola di dolore e di sdegno per lo strazio dei popoli e il traffico delle nazioni. Se i liberali toccano loro i latifondi e le prebende, e se un governo cattolico ricovera i suoi diritti con qualche piccolo danno temporale della romana curia, gridano alle stelle, e usano uno stile pieno di orgoglio e di rabbia che supera il <hi rend="italic">raca</hi> minacciato dall'evangelio<note place="foot"><p>Veggasi, per esempio, la protesta del cardinale Antonelli contro i compratori dei beni ecclesiastici in data dei 19 di febbraio 1849.</p></note>. Non dico che ai minori interessi si manchi; ma troppo scandaloso è il recare nella lor tutela un'enfasi furibonda, mentre si tollera che dai faziosi si guasti l'etica e si laceri l'innocenza, purché difendano Roma. Strano procedere è questo nei seguaci e nel luogotenente di chi pose nella rinunzia dei beni temporali la cima della perfezione; volle poveri i suoi discepoli, e fu povero egli stesso; né ebbe durante il suo benefico pellegrinaggio<note place="foot"><p><bibl>Act. X, 38.</bibl></p></note> dove posare il divino suo capo<note place="foot"><p><bibl>Matth. VIII, 20. Luc. IX, 9.</bibl></p></note>.</p>
<p>La cima della religione è la morale; alla quale lo stesso dogma (benché di sommo rilievo) sottostà di peso in ordine alla salute; laonde nella formola del supremo giudizio Cristo non parla di riti e di credenze, ma di amore e di misericordia. La carità similmente alla fede sovrasta; perché “<quote>sebbene io parlassi il linguaggio degli uomini e degli angeli, se non ho carità sono come un bronzo che suona e un cembalo squillante. E quando pure io fossi profeta e intendessi tutti i misteri e tutto lo scibile, e avessi tutta la fede in modo da traslocare i monti; se non ho carità, io sono un bel nulla</quote><note place="foot"><p><bibl>I. Cor. XIII, 1, 2.</bibl></p></note>.” La città santa, beatissimo padre, non può aver per male che di lei si dica quanto afferma di sé stesso il vaso di elezione; cosicché se ella non ha carità, non ostante le sue uniche prerogative, viene a essere <hi rend="italic">come un bronzo che suona e un cembalo squillante</hi>. E in effetto non mancano a Roma esemplari cultori delle virtù più insigni; ma questi non sono per ordinario assortiti a reggerla civilmente. Che carità e mansuetudine risplende in coloro che oggi ne giran le sorti? Anzi che giustizia? Erano forse giusti e caritatevoli quei giudici, che condannarono a morte <hi rend="italic">senza dibattimento, senza appello, senza revisione</hi> sei infelici tirati dall'altrui furore a barbara rappresaglia? Uno dei quali fu giustiziato sopra la fede di un solo testimonio e un semplice indizio<note place="foot"><p><bibl><title>L'Opinione</title>, Torino, 1 febbraio 1851.</bibl></p></note>. Son forse umani quegli uffiziali che rinnovano l'uso infame del cavalletto<note place="foot"><p>Vedi in questo proposito una lettera recentissima di Carlo Farini (<bibl><title>Il Risorgimento</title>, 21 agosto 1851</bibl>).</p></note>? Né parlo di casi straordinari; ché il foro iniquo creato da papa Gregorio sotto il nome di sacra consulta (orribile antifrasi) fu ancora aggravato da chi regge in nome vostro; e la giustizia sommaria che vi si pratica è così sprovveduta di ogni guarentigia, che i Barbareschi e i Turchi ne pèrdono. E chi sono i giudici? Uomini per lo più diffamati per viltà di costumi e reità di opere, che in vece della sedia tribunale meriterebbero il remo o il patibolo<note place="foot"><p><bibl><title>L'Opinione</title>, ibid..</bibl></p></note>. L'eminentissimo Antonelli non solo v'impone cotal giustizia, ma vi toglie persino quella prerogativa che preme più di tutte ai buoni principi; interdicendo a voi, vicario di Cristo, il perdono e la clemenza. E quando andaste a Napoli, vi lasciò forse seguire gl'impulsi del vostro cuore? Il mondo stava ad occhi aperti e sperava che avreste consolata con qualche tratto paterno la città infelice. Ma il cardinale non vel permise: onde il vostro soggiorno non fu abbellito e consacrato da alcun'opera benefica: la vostra lingua non ebbe voci di benedizione che pel re omicida e pe' suoi satelliti. Oh santo padre! Forse il Dio Uomo, di cui fate le veci, encomiava Erode e i percussori degl'innocenti? Non doletevi adunque se i popoli che tanto vi amarono ora vi abbandonano; se i Romani tacciono fremendo al cospetto vostro, e se foste solo acclamato in Napoli da poche labbra immonde e prezzolate.</p>
<p>Quando testé, padre santo, sfolgoravate coll'autorevole vostra parola quelle utopie false e pericolose che minacciano la proprietà e la famiglia, e sotto nome di rimedio promettono lo sterminio, tutti i buoni se ne rallegrarono, e i poveri non meno dei ricchi ve ne furono riconoscenti<note place="foot"><p><bibl>Enciclica degli .di dicembre 1849.</bibl></p></note>. Ma dolse a tutti il vedere che i sapienti consigli sieno stati accompagnati da certe frasi che possono pregiudicare alla loro efficacia. Imperocché taluno le interpretò in guisa come se condannaste in universale tutte le riforme economiche, non lasciando agl'infelici altra fiducia che i beni del cielo e la pietà dei doviziosi. Ma voi non potete ignorare che i compensi futuri non suppliscono ai bisogni né cancellano i diritti presenti; e che le speranze del paradiso non sono una buona ragione per fare che il nostro mondo sia ai miseri un inferno. La misericordia privata fu rimedio scarso e insufficiente anche nei secoli religiosi e fervidi; quanto più oggi che la fede è spenta nei cuori, e i fortunati del secolo mettono in deriso i terrori e i guiderdoni dell'altra vita. Oltre che mal si provvede alle necessità della plebe con iscapito del suo decoro; come accade per lo più quando la beneficenza ha forma di aiuto individuale e non di comune e pubblica retribuzione. La limosina fu e sarà sempre un supplemento necessario ai mancamenti della carità civile; ma ella non proscioglie i governi dagli obblighi della medesima. L'ignoranza che impediva alle età rozze di esercitarla, non iscusa la nostra; onde sono tanto più da lodare quei savi che ricordano a chi regge il suo debito, e i modi migliori di adempierlo gli suggeriscono. Che se taluno di loro per eccesso di zelo trasmoda e propone spedienti non acconci o anche pericolosi, perché inveire contro di esso, in vece di correggerlo paternamente? Perché accusarne le intenzioni? Perché buttargli addosso un torrente d'ingiurie, che a niuno tanto si disdicono quanto al padre supremo dei Cristiani? “<quote>La sapienza del pontefice,” <seg type="inciso">scriveva un grande e pio Italiano,</seg> “non dee sdegnarsi con quelli che sono in qualche errore, ma piuttosto benignamente illustrarli</quote><note place="foot"><p><bibl>Tasso, <title>Della dignità</title>.</bibl></p></note>.” Sfortunatamente Roma non ricorda sempre questa massima evangelica ne' suoi brevi e nelle sue bolle. Ma ciò che muove ancor più a dolore si è che mentre voi vi mostrate singolarmente sollecito degli agiati per assicurare <quote rend="italic">il godimento dei beni che Iddio diede loro</quote><note place="foot"><p><bibl><title>Lett. sup. cit. al generale Oudinot</title>.</bibl></p></note>, il vostro governo accresce la miseria degl'indigenti, mantenendo il giuoco del lotto; e v'ha chi osa difenderlo pubblicamente in Roma, tassando chi lo biasima di licenzioso<note place="foot"><p>Altrettanto ha fatto in Francia il signor Romieu nel suo libro o libello intitolato <title lang="fre">Le spectre rouge</title> </p></note>. L'immoralità intrinseca e i danni di questo giuoco non han più oggi mestieri di essere dimostrati; ben è da stupire che i suoi difensori non si avveggano di professare il peggior genere di comunismo. Imperocché laddove i comunisti ordinari vogliono spogliar gli opulenti del loro superfluo a benefizio dei poveri, essi tolgono ai poveri il necessario a vantaggio dei ricchi, e ciò che è peggio ancora, estinguono nella plebe col seducente e ingannevole attrattivo quelle abitudini di previdenza, di risparmio, di aggiustatezza, che sono la guardia più efficace delle sue virtù e il miglior sollievo delle sue miserie.</p>
<p>Già scandalo immenso e dolore a tutti i buoni cattolici si è il vedere che infelicissimo di tutti i popoli della terra sia quello che dal cielo è commesso alla vostra custodia. Ma quasi che ciò ancora non basti, i vostri ministri, sotto colore dello spirituale, cercano d'imporre un giogo importabile alle altre nazioni, e di far loro gustare un saggio di quella felicità che privilegia gli stati ecclesiastici. Tacerò del Belgio, dove da voi non istette che si rivocasse una legge savia sul pubblico insegnamento, perché non accomoda a una setta. Tacerò della Inghilterra, dove un vostro ordine, dettato da pio e ottimo intendimento, ma biasimatovi eziandio dai cattolici più giudiziosi come inopportuno<note place="foot"><p>Vedi il discorso di Giovanni Russel ai comuni nei 5 di febbraio del 1851, e quello del Comoys ai signori sotto la stessa data.</p></note>, diede origine a deplorabili profanazioni in Londra e a sanguinosi tumulti nelle province<note place="foot"><p>In Liverpool ai 27 di novembre dei 1850.</p></note>: ridestò le ire e le rabbie religiose estinte o almeno sopite da lungo tempo; e fece in pochi mesi più scapitare il cattolicismo che non aveva acquistato in molti anni addietro. Che divario, beatissimo padre, da quei giorni, in cui il vostro nome era applaudito nella maggior Bretagna non meno che in Roma; e la vostra venerata effigie, tratta poco dianzi alle gemonie da un volgo infuriato, pendeva in segno di omaggio da tutte le pareti! Se aveste proseguito nella stessa via, la metà dell'Inghilterra sarebbe ora ribenedetta; doveché coi nuovi spedienti, la torrete al dogma anglicano per renderla razionale. Ma non posso passare in silenzio il procedere dei vostri riguardo al Piemonte. Questa povera provincia dopo le passate tempeste avea bisogno almeno di essere lasciata in pace per potere attendere alla tutela de' suoi ordini liberi mal veduti e minacciati da tutta Europa. I vostri all'incontro fecero ogni opera per agitarla, e da lor non rimase che il paese non arda di guerra civile, perché con legge equissima e santissima il governo ha sciolto i chierici da una profana ingerenza e ripigliati i suoi doni. La plebe subalpina per buona sorte fu più assennata dei vostri ministri; e gli sforzi sediziosi fatti per abbottinarla non riuscirono ad altro che a smacco degl'indocili e a credito di chi regge il Piemonte. Così Roma, in vece di accrescere la sua potenza e riputazione, va rimettendo ogni giorno dell'una e dell'altra; e ciò succede, perché si consiglia coi Gesuiti atti solo a rovinare ogni causa che abbracciano. È gran tempo, padre beatissimo, che uomini leali e zelanti del bene vi rappresentano gli errori, gli eccessi, le corruttele dell'ordine famoso, visibili a tutto il mondo; ma voi, in vece di aprir gli occhi, chiudete loro la bocca. E non dovrebbe bastare a disingannarvi la smisurata ambizione di quei claustrali; e l'uso costante che hanno di perseguitare colle invettive, le maldicenze, le calunnie gli uomini intemerati che non gli approvano o gl'ingelosiscono? Le quali enormità non sono già licenza di pochi, ma instituto dell'ordine; poiché le rimostranze non valgono a correggerle; anzi ogni giorno si moltiplicano coll'approvazione e la lode del generale. Credete forse che possano essere colonne della chiesa coloro che spiantano e calpestano ogni giorno i precetti dell'evangelio? Ma che maraviglia se Roma tollera ed abbraccia i calunniatori, poiché il suo governo non si vergogna di spargere e accreditare i libelli più infami<note place="foot"><p>Il libello del visconte di Arlincourt intitolato <title lang="fre">L'Italie rouge</title> fu tradotto e sparso in Roma e negli stati con manifesto favore del governo ecclesiastico.</p></note>?</p>
<p>Sapete, padre santo, qual sia per essere l'ultimo esito di tanti scandali? Bisogna pure che riverentemente io vel dica; giacché in tanto pericolo sarebbe colpevole ogni dissimulazione. L'esito finale sarà la ruina della fede cattolica in Italia; e l'Italia forse troverà chi la segua. I popoli diranno: a che pro un'instituzione che rende infelice la patria nostra? A che pro l'imperio di un uomo che ci togli autonomia, libertà, unione, ricchezza, cultura, potenza, gloria; e fa sì che la prima sia l'ultima delle nazioni? A che pro una corte, la quale mentre insegna la morale in parole, ci strazia colle opere e ci corrompe con pessimi esempi? I nostri antichi ben fecero ad aver cara un'instituzione che, se non sempre, sovente almeno, predicava coi fatti la carità e la giustizia, e abbracciava animosamente la causa degli oppressi. Ma il papato moderno è in lega perpetua cogli oppressori e oppressore egli stesso: attende di continuo a cure profane e mondane di privilegi, d'interessi, di giurisdizioni: trasanda la legge evangelica: permette che la religione di Cristo traligni in farisaismo: presta facile orecchio ai faziosi che abusano l'autorità sua a danno e discredito degl'innocenti; e quel poco che fa di sacro, versa per lo più intorno a certi accessorii di astruserie teologiche e di divozioncelle, che fruttano assai meno alle anime che ai Gesuiti. Ora non è verosimile che un tale instituto sia opera divina; e che rendendoci miseri in terra, ci possa fare beati in cielo. A che dunque serbare nel cuor d'Italia un verme che la divora? Perché non imiteremo quei popoli di oltremonte e di oltremare che da secoli scossero l'indegno giogo; e specialmente quegl'Inglesi, la cui florida grandezza cominciò col divorzio da Roma? Io ricordo senza scrupolo tali bestemmie; perché se grave duolo ne arreca l'udirle, a maggior danno tornerebbe il trascurarle. Le quali già suonano sulle labbra di molti: già per noi ricominciano gli anni anteriori alle riforme del Tridentino, quando uomini generosi e illibati, che uno sdegno fierissimo spingeva lungi dalla patria loro, scambiavano colle credenze di Vittemberga e di Ginevra i riti augusti di Roma. Non passa quasi giorno che tali esempi non si rinnovino in qualche parte della penisola; e ciò che ora si fa dagl'individui, col tempo si farà dai popoli. Che se i buoni cattolici hanno in orrore tali discorsi; quanti sono al dì d'oggi i buoni cattolici? Certo la virtù vera, come ho già detto, non è spenta in Roma, e il papato non è sindacabile delle colpe degli uomini e della tristizia dei governi. Ma il volgo misura le cose dalle apparenze; e gli enormi disordini di Roma temporale dando negli occhi a ciascuno, oscurano ogni merito e avviliscono ogni pregio. Il cattolicismo non verrà meno, perché le divine promesse sono immortali. Ma non vi ha parola che ne assicuri il possesso perpetuo all'Italia; e questa può perderlo, può rigettarlo, come altre nazioni nobilissime. Perciò sarebbe tentare Iddio il chiedergli un miracolo; qual faria di mestieri, se in questa civiltà crescente, in questo corso incessante di tutti i popoli verso la libertà e la nazionalità loro, il primo di tutti dovesse rinunziarci in grazia della santa sede. La Providenza lascia per ordinario che i mortali ricolgano i frutti dei loro errori. Quattro secoli fa, un uomo intemerato, pio, dotto, eloquentissimo tonava in Firenze contro i disordini della corte di Roma, annunziava i mali e gli scismi sovrastanti, e chiedeva la riforma del capo e delle membra ecclesiastiche. Il papa di allora, in vece di dargli retta, gl'impone silenzio, lo condanna, lo scomunica, lo fa cogliere come un eretico, digradare, sentenziare alle fiamme. Or chi si appose? Il frate o il pontefice? Le ceneri del martire erano ancor calde quando Martino Lutero ribellava da Roma la metà di Europa. Noi abbiamo in voi, padre santo, un papa degno per le sue virtù dei tempi apostolici; tuttavia il male dura, perché i ribaldi regnano in nome vostro. Se non ci ponete rimedio, le calamità future della religione e della chiesa saranno più gravi e terribili delle passate; e le mie parole, oggi forse derise, verranno ampiamente giustificate dall'avvenire.</p></div2>
<div2>
<head>CAPITOLO DECIMOQUARTO<lb/>
DI CARLO ALBERTO</head>

<p>L'adulazione verso i morti è più ancora colpevole, vergognosa e pregiudiziale che verso i vivi; conciossiaché col falsare i fatti ne togli l'utile, e col guastare i precetti li rende dannosi; levando ai potenti il maggior freno che abbiano cioè la temuta censura de' posteri. Vile poi e perniciosa sopra ogni altra è la piacenteria verso i principi estinti, sia perché l'altezza del grado fa sì che i mali esempi riescano più contagiosi, e perché ivi il dissimulare non può essere scusato da ragioni di civil prudenza; come quando si tacciono i falli commessi e non rimediabili di chi regna, per non torgli il credito necessario a governare, né avvilirne la maestà. Gli Egizi, i quali non aveano altro che lodi pel re vivente, e accumulavano i biasimi da lui meritati sul capo dei ministri<note place="foot"><p>A proposito di questa usanza il Bartoli fa l'avvertenza che segue. “<quote>Era il sì mentecatto che non s'avvedesse, altrettanto che le sue lodi esser suoi i vituperi che si scaricavano sopra i suoi ministri? Così tristi gli ha eletti? Così malvagi li tollera? A cui conto vanno in prima i lor falli, se non di chi e non gli ha eletti buoni dovendolo, e malvagi, non dovendolo, li sostiene?</quote>” (<bibl><title>Simboli</title>, III, 15.</bibl>)</p></note> (accennando in tal forma all'inviolabilità dell'uno e alla sindacabilità civile degli altri, secondo l'uso delle monarchie civili e moderne), convenivano in giudizio, processavano e sentenziavano severamente i principi defunti non meno che i sudditi; condannando i più tristi a esser privi di sepoltura<note place="foot"><p><bibl>Diod. 1, 6.</bibl> Vedi intorno alla severità che si dee usare verso i principi estinti, Michele di Montaigne (<bibl><title>Essais</title>, I, 3</bibl>).</p></note>. Dei morti illustri si dee dir tutto; imperocché se lodi i meriti e taci i demeriti, o dei fare altrettanto verso i minori, e in tal caso a che si riduce la storia? O sei parziale ed iniquo, usando rigore ai piccoli e indulgenza a coloro che per la potenza e pel debito di ben fare, meritano, peccando, più inesorabile punizione. Senza che cotale benignità a sproposito può aver pessimi effetti; perché i successori del morto e gli altri potenti, vedendo che le colpe degli estinti si passano in silenzio o anche si lodano, e che il regno fa ottenere leggermente l'apoteosi, vengono a mancare di un ritegno e stimolo fortissimo per fuggire l'imitazione dei falli e rendere da ogni parte virtuosa la loro vita. Troppo importa il mostrare ai principi che se essi sovrastanno ai privati di grado e di potenza, sono loro uguali nel soggiacere alla pubblica opinione; e che se mentre vivono le loro colpe si tacciono per ossequio o per paura, tanto è maggiore l'obbligo postumo di ricordarle. Gli scritti fatti in altro modo sono inutili a chi regna, e non adempiono il voto di Demetrio di Falera, il quale volea che “<quote>quanto non ardiscono dire gli amici ai re loro, si trovi scritto nei libri</quote><note place="foot"><p><bibl>Plut. <title>Apopht.</title>.</bibl></p></note>.” Laonde io non istimo (massime quando si tratta degli uomini di grande affare) che le virtù debbano far porre in obblivione le colpe; anzi credo col Machiavelli che “<quote>nelle repubbliche bene ordinate non si debbono mai cancellare i demeriti coi meriti e compensare gli uni cogli altri</quote><note place="foot"><p><title>Disc.</title> I, 24.</p></note>.” Anche in religione il fallo non si cancella che con la pena; la quale negli ordini civili e per gli uomini chiari consiste principalmente nella severità della storia e nel giudizio universale degli avvenire.</p>
<p>Pochi principi furono vivi così lacerati, e morti così esaltati dai medesimi uomini, come il re Carlo Alberto. Tale suol essere il costume predominante nei paesi poco esperti alla vita civile, nei tempi torbidi e presso gli animi appassionati; i quali, come Aristotile dice dei giovani, <quote rend="italic">troppo amano o troppo odiano</quote><note place="foot"><p><bibl><title>Rhet.</title> II, 12.</bibl></p></note>, e come Tacito osserva del volgo, non tengono la via di mezzo, versandosi nel favore come nel suo contrario con pari intemperanza<note place="foot"><p>“<quote lang="lat">Est vulgus utroque immodicum</quote>”, (<bibl><title>Hist.</title> II, 29.</bibl>) “<quote lang="lat">Ut est mos vulgus mutabile subitis, et tam pronum in misericordiam, quam immodicum saevitia fuerat</quote>.” (<bibl><hi rend="italic">Ibid.</hi> I, 69.</bibl>) “<quote lang="lat">Quae (adulatio) moribus corruptis, perinde anceps, si nulla, et ubi nimia est</quote>.” (<bibl><title>Ann.</title> IV, 17.</bibl>)</p></note>. I liberali di municipio lo levarono alle stelle quando diede le riforme e lo statuto, atteso che questo e quelle per più rispetti loro gradivano e per niun verso gl'ingelosivano; ma la guerra lombarda, il regno dell'alta Italia, l'egemonìa subalpina, il timore di perdere la capitale, il dover dare tesori e uomini pel riscatto comune, cominciarono a freddar l'entusiasmo; e i primi disastri lo spensero. Durante il tempo che si agitò la mediazione, essi gareggiavano coi retrivi più arrabbiati nel levare i pezzi dell'infelice; il quale lo sapeva e mel disse più volte. Più scusabili a dolersene sarebbero stati dopo il fatto di Novara e la rinunzia (calamità causate da colpevole elezione), se quei medesimi che allora più facevano a straziarlo, sino a dire che fosse la principal ruina d'Italia (e io fui parecchie volte testimonio di tali querele), poco tempo dopo, mutando tenore, non avessero preso a pubblicarne le maraviglie<note place="foot"><p>“<quote lang="lat">Tradito more quemcumque principem adulandi, licentia adclamationum et studiis inanibus</quote>.” (<bibl>Tac. <title>Hist.</title> I, 32.</bibl>)</p></note>;</p>
<quote rend="block">
<lg><l>“Poiché, nefando stile</l>
<l>Di schiatta ignava e finta,</l>
<l>Virtù viva sprezziam, lodiamo estinta”</l></lg><note place="foot">
<p><bibl>Leopardi, <title>Opere</title>, t. I, p. 20, 21.</bibl></p></note>.</quote>

<p> Più giustificati sono gli encomii dati al prode e sventurato principe dai democratici; i quali ne avevano detto bene anche quando gli altri lo malmenavano. La pietà sincera di tanto infortunio, l'ammirazione della morte rassegnata ed intrepida, la gratitudine ai benefizi di cui fu autore, l'amor della causa per cui combatté e perì, il nobile intento di fare con tale omaggio una spezie di protesta contro l'Austria e il Mazzini, unanimi nell'odiarlo e nel calunniarlo, e di lanciare un biasimo obliquo ai principi fedifragi dell'Italia inferiore, spiegano e discolpano l'eccessivo di tali lodi. Degno di singolare commendazione è il pietoso concorso dei Toscani e di molti esuli italici nell'onorar le ceneri e la memoria dell'estinto; quasi pegno e attestato di amorevole fratellanza verso il Piemonte e di riconoscenza verso la patria sua impresa. Non vorrei né anco dar biasimo ai ministri di Novara, paragonandoli ai Farisei rimproverati da Cristo, perché innalzavano monumenti ai profeti trucidati dai padri loro<note place="foot"><p><bibl>Luc. XII, 47.</bibl></p></note>; imperocché celebrando Carlo Alberto, essi fecero atto di giustizia e porsero un tardo compenso all'uomo, che riconobbe da loro la disfatta, l'esautorazione e la morte. Con ragguaglio più appropriato e onorevole si possono assomigliare agli antichi Romani, i quali deificavano i principi defunti e li mettevano in cielo dopo avergli uccisi.</p>
<p>Sia stato pure opportuno l'eccedere nel preconio quando era fresco il dolore; ché l'affetto non va colle seste, e le ampliazioni oratorie non sono uno storico giudicato. Ma gli onori funebri non debbono essere perpetui e vogliono, passato un certo tempo, dar luogo alla verità. Gl'Italiani debbono ormai sentire di Carlo Alberto in modo degno di un popolo libero; e cansare quelle esagerazioni che nocciono più ancora dei biasimi alla fama del trapassato. Le iperboli tolgon la fede, le lodi false cancellano le vere; e i difetti, gli errori, i traviamenti del re sardo son noti a tanti, che il volerli coprire dà presa a chi gli amplifica e si studia di accumulare sulle ceneri auguste ogni sorta d'infamia. Il che non fu avvertito dal signor Gualterio; il quale nella sua istoria, mosso da buona intenzione e pieno di sdegno contro gl'iniqui accusatori, cadde nell'eccesso opposto, e volendo giustificare le colpe, diede in un certo modo credito alle calunnie. E nocque anche alle altre parti del suo lavoro; perché la storia non ha fede se si muta in preconio, e orma le tracce di Velleio e del Giovio anzi che quelle di Tacito e del Machiavelli. Perciò il parlare di Carlo Alberto con giudizio imparziale di storico anzi che con entusiasmo di oratore o di poeta dovrebbe ormai venir conceduto anche dai fervidi amatori; con tutto che essi testé riprendessero non solo le critiche odierne, ma le preterite<note place="foot"><p>Vedi quello che il signor Gualterio dice del Berchet e dei Giusti in questo proposito (<bibl><title>Gli ultimi rivolgimenti</title>, ecc. P. II, p. 95, 99</bibl>).</p></note>. Ben si richiede che l'ufficio venga adempiuto da un uomo che non cada in sospetto di volersi vendicare sopra un sepolcro; e che, pogniamo che sia stato offeso, abbia dato prove antiche e recenti di sapere, occorrendo, perdonare anche ai principi.</p>
<p>Io tacqui nel lutto recente e quando saria stato intempestivo e indecoroso il turbare colla memoria dei falli il compianto dovuto a un transito lamentabile e virtuoso. Ma ora scorsi due anni, parlerò imparzialmente; e niuno è più autorizzato a farlo di me. Catturato, imprigionato, esiliato senza processo e ingiustamente, perseguitato nel mio stesso esilio dal re Carlo Alberto, io fui primo e solo in quei tempi a lodarlo, e ad incorrere per amor suo nella taccia di adulatore: ricambiai le ingiurie col benefizio; esempio forse unico nella storia dei fuorusciti. Gli feci il maggior servigio che uom privato possa ad un principe, additandogli la via dell'ammenda e della gloria; e il mio procedere fu netto di ogni mira personale, avendo rifiutati i doni offertimi e la facoltà di ripatriare. Venuto poscia in Italia quando le sorti di essa cominciarono a voltarsi in meglio, io lo stimai placato a mio riguardo; ma i fatti non risposero alle parole; e due volte astretto di chiamarmi o tollerarmi al governo, due volte egli colse per allontanarmi la prima occasione e usolla poco sinceramente. Ciò nulla meno io difesi il suo nome, mentre i municipali e i puritani a gara lo laceravano: spesi per ultimo l'aura popolare di cui godevo e arrischiai la vita a salvezza della sua corona. Non avendo adunque premuto l'orma delle sette nel biasimo, niuno potrà incolparmi se non le imito nella lode; tanto più che avendo notati severamente gli errori dei principi viventi, che equità e imparzialità mostrerei, se tacessi quelli del re subalpino? Seguirò adunque l'esempio degli antichi, maestri impareggiabili di veracità e di decoro; e in particolare quello di Tacito, illibatissimo degli storici: il quale encomia e riprende gli stessi uomini, secondo le loro opere; e notata, verbigrazia, con acerbi rimproveri la vita colpevole di Ottone imperatore, ne celebra con singolare affetto e magniloquenza la morte.</p>
<p>L'equità vuole che discorrendo i difetti dei principi, non si scordi la parte notabile e quasi fatale che vi hanno i cattivi influssi del grado e dell'instituzione. La prima giovinezza di Carlo Alberto fu quasi ineducata; non per colpa della madre, donna ottima e virile, ma dei tempi. Da che egli cominciò a regnare, l'adulazione e la viltà cortigiana lo avvezzarono talmente a non trovare chi replicasse, che in ultimo quando la gravità e l'imminenza del pericolo indusse molti a dirgli il vero, le rimostranze e le ammonizioni tornarono inutili. Amava per natura la gloria; ma l'amore tralignava spesso in invidia e gelosia meschina; quasi che l'altezza degli altri la sua aduggiasse. Voleva aver solo il nome, il credito e il merito delle imprese; e non essendo capace di condurle col proprio senno, astiando quello degli altri, le rovinava senza rimedio. E siccome non poteva affatto ignorare la tenuità delle proprie forze, quelle degli altri lo ingelosivano; stimando con quell'antico imperatore “<quote>pericoloso se un cittadino privato ha più rinomo del principe</quote><note place="foot"><p><bibl>Tac. <title>Agr.</title> 39.</bibl> “<quote lang="lat">Regibus boni quam mali suspectiores sunt, semperque his aliena virtus formidolosa est</quote>.” (<bibl>Sall. <title>Cat.</title> 7.</bibl>) “<quote>Ogni maggioranza d'ingegno suol essere odiosa al principe</quote>.” (<bibl>Tasso, <title>Il Malpiglio</title>.</bibl>)</p></note>;” e recando tale angustia d'animo non solamente nel governo del regno, ma eziandio nell'indirizzo della famiglia. Sventura antica d'Italia, poiché già il Machiavelli si doleva a' suoi tempi che “<quote>i principi italiani quella virtù che non era in loro, temessero in altri e la spegnessero; tanto che non l'avendo alcuno, esposero quella provincia a quella rovina, la quale dopo non molto tempo la guastò ed afflisse</quote><note place="foot"><p><bibl><title>Stor.</title> 7.</bibl></p></note>.” La vaghezza di primeggiare influiva forse senza sua saputa nella religione che professava. La quale non era finta ed ipocrita, come dissero i suoi nemici; ma tendente a superstizione; parte per abito di natura, e parte per difetto di tirocinio. Guidata dal terrore anzi che dall'amore; meno sollecita della sincerità e generosità delle parole e delle opere, che delle pratiche esterne, delle divozioni, delle penitenze; nelle quali egli eccedeva a scapito della salute; tanto che un cortigiano ebbe a prenunziargli che un dì sarebbe adorato sopra gli altari. Pia adulazione, ch'egli ributtava con umiltà cristiana, ma forse non senza un certo diletico d'involontario compiacimento.</p>
<p>Era irresoluto in eccesso; e quindi incostante: dal che nacquero le sue vicissitudini politiche e in gran parte i suoi traviamenti. Pose mano da giovane a una grande impresa, poi se ne ritrasse. Divenuto principe, ondeggiò lungamente fra le massime più contrarie; ora mostrando buon viso ai liberali, ora dandosi in preda ai retrogradi. Il governo stretto però si affaceva meglio del largo alla sua tempera. Niuno ignora quanto penasse a dar le prime riforme; e come le sue esitanze gli procacciassero il soprannome di <hi rend="italic">re tentenna</hi>. Le perplessità dello spirito erano in lui accresciute dalla fievolezza di cuore; tanto timido nei pericoli civili, quanto intrepido nei marziali. Singolare accozzamento in un solo animo di due nature diverse e quasi repugnanti; le quali il rendevano più che uomo in sui campi, e men che femmina nel suo palazzo. Quindi è che nei tempi torbidi era altrui facile l'aggirarlo collo spavento; e a tal cagione, anzi che a natura perversa e crudele, si vogliono attribuire le sue colpe nel ventuno, e le fiere esecuzioni che macchiarono di sangue il nascente suo regno. Gli uomini deboli sogliono essere cupi ed infinti; cercando di supplire colla simulazione e l'astuzia al vigore ed al senno di cui si sanno manchevoli. A questa tendenza, naturale massimamente nei grandi, si aggiunse in Carlo Alberto la consuetudine contratta da privato; tenuto lungamente come servo, benché principe succedituro, e per cancellare le memorie passate costretto a nascondere tutti i suoi pensieri. Imperò egli apprese a praticare fin dai primi anni la massima di Ludovico undecimo re di Francia: <quote lang="lat">qui nescit simulare, nescit regnare</quote>; usandola eziandio nei pubblici negoziati; il che gli tolse di fuori ogni credito e concorse a render più gravi le sue ultime sciagure. Tanto in politica la lealtà prova meglio del suo contrario! Coloro che ebbero occasione di praticarlo sanno molto bene come fosse abile a coprir l'avversione e il dispregio colle carezze. E come godesse a burlarsi delle persone, aggirarle, commetter male fra loro; non per nequizia, ma per sollazzo; e anche per un certo amor proprio, stimando di mostrarsi superiore agli altri con tali prodezze.</p>
<p>Questi difetti parte naturali, parte causati dall'educazione, erano però compensati da molte buone parti. La sua persona, non bella, ma decorosa e piena di una certa maestà antica, e i suoi portamenti signorili, ma senz'ombra di artifizio, rendevano immagine di un crociato illustre del medio evo. Volto pallido, occhio fino, sorriso amabile; benché talvolta nel conversare trascorresse in ghigno falso. Nelle udienze affabile, ma riservato, dignitoso, ma non superbo: del suo largo, ma non prodigo: astinentissimo dall'altrui: nei doni magnifico, ma senza sfoggio: lauto e splendido in pubblico, ma con misura: in casa semplice più che uomo privato, sobrio ed austero come un anacoreta. Vago del ritiro e alieno dal frammettersi nei diletti del volgo, più per timidità che per boria: sprezzatore dei vani applausi e delle frivolezze. Amatore del giusto, se non quanto la paura e i falsi consigli poteano fargli velo al giudizio. Di dubbia fede nelle promesse, non tanto per cattività d'animo, quanto perché stimava il non attener la parola esser privilegio de' principi. Non mancava d'ingegno né di coltura: scrivea in francese (essendo stato creato in Francia) con proprietà ed eleganza: recava acume e prudenza nei minuti particolari dell'amministrazione e della politica; ma inetto ai grandi e incapace di abbracciar col pensiero un vasto disegno e di antivedere un lungo corso di conseguenze. Sprezzatore in battaglia dei rischi e spensierato della vita sino alla temerità; e quindi più eroe all'antica che capitano e principe alla moderna; a cui “<quote>non conviene esporsi a que' medesimi pericoli, ai quali si espongono i soldati, se non in pochissime occasioni</quote><note place="foot"><p><bibl>Tasso, <title>Risp. di Roma</title>.</bibl></p></note>.” Onde al contrario del volgare precetto, egli solea “<quote>mettersi in luogo dove la sua persona portasse molto pericolo</quote><note place="foot"><p><bibl>Giambullari, Stor. 3.</bibl></p></note>;” e rovinava le imprese per bravura e baldanza cavalleresca; come quando, disfatto e in fuga il suo esercito, egli corse a Milano in vece di riparare a Piacenza.</p>
<p>Nella vita politica i suoi principii furono lieti e tristi, degni di lode e di biasimo egualmente. Mosso dagli altrui conforti e da giovenil vaghezza più che da seria considerazione, abbracciò la causa patria e aspirò per un momento alla gloria di liberatore. Ma l'ingegno e l'animo gli mancarono nelle prime difficoltà; e il terrore gli chiuse gli occhi al vituperio in cui incorreva, abbandonando alle regali vendette i generosi che in lui si affidavano. Volle tenere una via di mezzo (che in tali frangenti suol essere la peggiore), e incorse nel biasimo di tutte le parti. Volle accordare insieme atti e propositi ripugnanti: promuovere ad un tempo l'indipendenza e ubbidir puntualmente a un principe che l'odiava. Laddove avrebbe dovuto eleggere tra il re e la nazione: se aderiva a quello, rifiutar lo statuto; se a questa, mantenerlo e assumerne la difesa. Né giova il dire che per difetto di forze non potea difenderlo, o che l'impeto del popolo gli tolse di ricusarlo; e che la fuga era necessaria per salvare il Piemonte da invasione e il trono da successione tedesca. Imperocché niun pericolo scusa la violazion dell'onore; e se per evitare mali certi o probabili fosse lecito il prevaricarlo, i nomi più puri della storia si sarebbero macchiati con infinite viltà. La prudenza prescriveva al Carignano di ributtare la costituzione spagnuola a ogni costo, se prevedeva di non poter mantenerla: gli prescriveva di non cedere a una furia di popolo assai minore di quella a cui seppero resistere il Boissy d'Anglas e Alfonso di Lamartine in tempi e congiunture di gran lunga più formidabili. Ma dopo che l'avea giurata, non dovea dividere la sua sorte da quella de' suoi compagni, checché potesse avvenire. Meglio era un momentaneo insulto dell'Austria (ché al dominio ovviavano le condizioni europee) che tradir gl'infelici e macchiare il nome di Carignano; meglio era perdere il regno, che disonorarlo. Ma non l'avrebbe perduto; poiché nel peggior presupposto, il Piemonte non sarebbe mai stato docile alle trame dei diplomatici, e la rivoluzion francese del trenta (che precedette la morte di Carlo Felice) le rendeva d'impossibile esecuzione. Carlo Alberto avrebbe recato sul trono un nome puro da ogni parte; e quando riassunse più tardi l'antica opera, le passate memorie, non che raffreddar, come fecero con grave danno, avrebbero infervorate le popolazioni a seguirlo. Tanto è savio e opportuno in politica il non trapassare di un filo i termini dell'onore; lasciando la cura degli effetti che ne possono nascere al tempo e alla Providenza.</p>
<p>Tuttavia io non voglio imputare all'animo di Carlo Alberto i torti politici del suo procedere in quell'occasione; giacché l'età tenera, la natura irresoluta e timida, l'inesperienza e i cattivi consigli, lo scusano moralmente. Ma ciò che non può recarsi a semplice error d'intelletto si è il non aver fatto un tentativo né detto una parola per salvar dal supplizio l'infelice Laneri e il buono, il prode, il generoso Garelli, colpevoli di un assunto, ond'egli era stato pubblico capo e giuridica insegna. Quasi al tempo medesimo che i due infortunati spiravano sul patibolo, Gaetano Castillia era sostenuto in Milano a causa di un viaggio fatto poco dianzi per invitare il Carignano a trasferirsi in Lombardia. Giorgio Pallavicino, che gli era stato compagno e poteva fuggire, si rappresenta al governo e si rende spontaneamente prigione, dicendo: “<quote>Io strascinava il Castillia in Piemonte. Se la gita è delitto, io solo ne sono colpevole, e a me solo si aspetta la pena</quote>.” L'atto magnanimo non mosse quei giudici; e dopo un biennio di carcere ordinario il Pallavicino fu condannato a vent'anni di ergastolo a Spilberga<note place="foot"><p>Il Pallavicino sta preparando un racconto del suo processo e della prigionia che gli tenne dietro; nel qual racconto egli emenderà le gravi inesattezze di cui son piene a tal proposito le Memorie dell'Andryane.</p></note>. Oh perché Carlo Alberto non imitò quel generoso? Tanto più che potea farlo senz'ombra di pericolo. Egli dovea correre a Torino, gittarsi ai piedi del principe, intercedere pel capo di due uomini non rei di altro che di aver seguito il suo esempio; la morte dei quali, lui impunito, sarebbe al suo nome d'infamia e al suo cuore di rimorso eterno. Se pur gli era disdetto di adempiere quest'ufficio in persona, potea farlo per lettera; e sarebbe stato esaudito; ché Carlo Felice, malgrado le preoccupazioni politiche, era uomo di sensi cristiani e mitissimi; capace di comprendere le ragioni onorate, di apprezzare e riconoscere le virtuose ed eroiche intenzioni. Non meno inescusabile fu il concorso alla spedizione di Francia contro le franchigie spagnuole, impostogli dall'Austria, quasi espiazion del suo fallo e a fine di <hi rend="italic">comprometterlo coi liberali</hi><note place="foot"><p><bibl>Gualterio, <hi rend="italic">Op. cit.</hi> P. I, p. 599.</bibl></p></note>. Per questa ragione appunto la buona politica gliel divietava; come la coscienza e l'onore non gli permettevano di prender parte a un'impresa iniqua e contraria al giure delle nazioni. E non può dirsi che fosse forzato né anco moralmente; perché l'averne menato vanto nel bando che poscia annunziò il suo regno, e i sussidi porti in appresso ai pretendenti della penisola iberica, escludono ogni violenza estrinseca e argomentano una libera elezione<note place="foot"><p>Il signor Gualterio per giustificare la partecipazione di Carlo Alberto alla spedizione di Spagna, dice che essa “<quote>non era nell'interesse della Santa alleanza, la quale sperava più la sconfitta che la vittoria delle armi francesi, perché sarebbero subentrati gli alleati del nord, e la costituzione francese sarebbesi spenta unitamente alla spagnuola</quote>.” (<bibl><hi rend="italic">Ibid.</hi> p. 600, nota.</bibl>) Queste cose eran buone a dirsi dagli autori e consiglieri dell'impresa; che non avendo ragioni plausibili per giustificare una solenne ingiustizia, ricorsero ai sofismi. I quali, non che avere il menomo fondamento, erano smentiti dallo stato delle cose e dalle condizioni dei popoli e dei potentati in quel tempo. Se nel quattordici e nel quindici Luigi decimottavo diede ripugnante alla Francia vinta e abbattuta uno statuto civile, e la lega vincitrice e onnipotente dei despoti boreali non osò contrastarvi, come mai esso statuto si sarebbe potuto abolire nel ventitrè dopo tanti progressi nella pubblica opinione, massime da tre anni, in ogni parte di Europa? Il menomo conato a tal effetto e l'entusiasmo ingenerato dal trionfo dei costituzionali spagnuoli avrebbero accelerata la rivoluzione del trenta. La Santa alleanza il sapeva; e lasciò andare i Francesi in Ispagna, solo perché lo stato de' suoi eserciti, la geografia, i patti di famiglia non le permettevano di andarci essa. E se era poco atta a domare la Spagna sola; come avrebbe potuto soggiogare la Spagna e la Francia infervorate da una vittoria dei liberali, e dal consenso dell'Italia, del Belgio, della Svizzera e di alcuni popoli della Germania? Arzigogoli politici di tal sorta non poteano persuader gli assennati; e né anco affacciarsi allo spirito di Carlo Alberto. Chiunque ha conosciuto questo principe sa ch'egli era incapace di ogni combinazione mentale un po' estesa e intranciata, e non porrà in dubbio che accettando l'invito o il comando che vogliam dire, non ebbe altro fine se non quello di acquistar lode come guerriero e assicurarsi la successione futura; pensando tanto a premunire la carta francese contro lontani pericoli, quanto il papa a riedificare il tempio di Gerusalemme.</p></note>.</p>
<p>Strano in vero sarebbe stato il preludio, se chi mirava dalla lunga a stabilire la libertà e la nazionalità in Italia, si fosse apparecchiato all'opera, violando l'una e l'altra in un paese vicino e presso un popolo nobilissimo. Perciò il benigno presupposto del signor Gualterio che fin d'allora e nei principii del suo regno Carlo Alberto si preparasse “<quote>a portar la bandiera dell'indipendenza<note place="foot"><p><bibl><hi rend="italic">Op. cit.</hi> P I, p. 656.</bibl> “<quote>La sua vita fu tutta consacrata alla nostra indipendenza</quote>.” (<bibl><hi rend="italic">Ibid.</hi> p. 528.</bibl>)</p></note>, ottenere una lega fra i diversi stati italiani<note place="foot"><p><bibl><hi rend="italic">Ibid.</hi> P. II, p. 23, 24.</bibl></p></note> e educare i suoi popoli al sistema rappresentativo</quote><note place="foot"><p><bibl><hi rend="italic">Ibid.</hi> p. 39.</bibl></p></note>,” non può esser fatto buono, senza grave anacronismo; qual sarebbe il trasportare a quei tempi i pensieri che gli entrarono nell'animo molti anni dopo. Né vale l'allegare in prova certe parole scritte privatamente o profferite poco innanzi al morire; le quali paiono conchiudere che il disegno del riscatto italico non avesse in lui posa per un solo istante. Ben si sa come anche senza impostura l'amor proprio inganni l'uomo in simili casi e gli faccia parere antico ciò che è nuovo, continuo ciò che è interrotto, costante ciò che è sfuggevole; come trasformi le velleità in desideri, e induca anche i buoni a un po' di esagerazione per iscusa innocente di sé stessi, e per far buona mostra nel cospetto dei posteri. A ogni modo la verità storica sarebbe ita, se le parole bastassero ad annullare i fatti; i quali nel nostro caso escludono manifestamente le chiose benevole immaginate dal signor Gualterio. Certo il principe che ammogliava il suo primogenito a una principessa austriaca e affidava per tanti anni la politica esterna al conte Solaro della Margarita, permettendogli di darle un pessimo indirizzo, di spedire alle corti straniere oratori retrogradi<note place="foot"><p>Il signor Gualterio nomina fra gli altri il Broglia, il Carrega o il Crotti come uomini che <hi rend="italic">tradivano le intenzioni di re Carlo Alberto</hi> in Roma, in Toscana e in Isvizzera; e imputa al conte Solaro la cattiva scelta (<bibl><hi rend="italic">Ibid.</hi> P. II, p. 25–28</bibl>). Ma questo in primo luogo presupporrebbe in Carlo Alberto una semplicità incomprensibile; qual si era il lasciare che le commissioni più importanti si dessero agli uomini men capaci di eseguirle; e ciò non una volta e per poco, ma di continuo e per molti anni. In secondo luogo ripugna a ciò che afferma ivi medesimo l'illustre autore dicendo che “<quote>il re voleva comandare personalmente, tutto vedere co' suoi occhi e padroneggiare l'andamento degli affari</quote>.” (<bibl><hi rend="italic">Ibid.</hi> p. 25.</bibl>) Il che è verissimo, e chiarisce non solo impossibile che i predetti operassero di proprio moto; ma che il Solaro contro gli ordini regii <hi rend="italic">trascurasse le relazioni con la Prussia e coll'Inghilterra (Ibid.)</hi>, e sovvenisse i pretendenti di Portogallo e di Spagna; presupposto che troppo ripugna alla natura ombrosa del principe, e al genio timido e servile del ministro medesimo. Chi conobbe l'uno e l'altro ha per fermo che il secondo non fece niente d'importante senza il consenso espresso o almen tacito e presunto del primo; il quale, mantenendo in seggio un tal uomo, mostrava qual fosse il suo proponimento. Il signor Gualterio ciò reca in più luoghi al desiderio di non irritar l'Austria con un ministro liberale, e di bilanciar nel consiglio le due fazioni contrarie. Ma se cotal bilancia veniva rivolta a preparare l'indipendenza, era troppo strano l'assegnare gli affari esterni a un nemico sfidato di essa; e l'Austria si potea tranquillare, preponendovi un uomo, di cui il re fosse sicuro e che non avendo nome né precedenze politiche, non desse paura a nessuno. Quanto più si esamina il procedere di Carlo Alberto nei tempi che precorsero l'ultimo lustro della sua vita, tanto più apparisce contraddittorio all'ipotesi del suo apologista; dove che tutto si spiega a meraviglia, se si suppone ch'egli mirasse non mica all'Italia e alla libertà, ma solo al Piemonte e alle riforme legislative e amministrative. In questo modo Carlo Alberto concorda a sé stesso: si capisce il componimento dei liberali favorevoli al progresso coi retrogradi tenaci dell'assoluto: si capisce l'eccessivo timore dell'Austria, incompatibile colle idee di un uomo che mulinasse la redenzione d'Italia e conoscesse lo stato di Europa dopo il trenta; si capisce la potenza del conte della Margarita, la scelta degli ambasciatori e via discorrendo. Si capiscono finalmente gli apparecchi militari, bastevoli alla difesa, insufficienti all'offesa. Il che tanto è vero che anche nel quarantotto, si dovette differire (con grave detrimento) il passaggio del Ticino per difetto di preparazione; onde si vede quanto tardi l'irresoluto animo del re abbia fermamente abbracciato il concetto della guerra patria.</p></note> e di soccorrere con laute somme Carlo di Spagna e Michele di Portogallo, non pensava a ordire una <hi rend="italic">lega e portar la bandiera dell'indipendenza</hi> contro l'Austria. Il principe, che incatenava la stampa, proteggeva i Gesuiti, dava loro in balìa l'educazione, penava a concedere liberali riforme anche quando Pio nono ne avea già dato l'esempio, e incominciava il suo regno con politiche carnificine, non si proponeva di <hi rend="italic">educare i suoi popoli al sistema rappresentativo</hi>. Le giustizie del trentatré furono orrende e inescusabili anche a detta del signor Gualterio<note place="foot"><p><bibl>Gualterio, <hi rend="italic">Op. cit.</hi> P. I, p. 649–652.</bibl></p></note>; e superarono per ogni verso quelle di dodici anni prima. Le quali punirono una rivoluzione formata e compiuta; le altre, una semplice congiura di nessun polso. Quelle si esercitarono in due soli uomini, la cui reità (secondo gli ordini antichi del regno) non avea dubbio: questa in una folla di giovani o innocenti o più sviati che colpevoli per l'età troppo degna di venia e di compassione. Vero è che la colpa di tanta crudeltà si dee imputare più ai consiglieri che al principe; il quale ne ebbe in appresso pentimento e rimorso<note place="foot"><p><bibl><hi rend="italic">Ibid.</hi>.</bibl></p></note>. Ma anche nel ventuno si sarebbe assai più incrudelito, se Carlo Felice non si opponeva; ancorché egli non avesse mai fatto buon viso alle idee nuove, né dato ad alcuno l'esempio o l'occasione di ribellarsi.</p>
<p>Coloro che per lodar Carlo Alberto scambiano i tempi, ripetono oggi fuor di proposito ciò che io scriveva nel quarantatré, nel quarantacinque e nel quarantasette<note place="foot"><p>Nel <title>Primato</title>, nei <title>Prolegomeni</title> e nel <title>Gesuita moderno</title>.</p></note>. “<quote>Carlo Alberto,” <seg type="inciso">io diceva fra le altre cose,</seg> “precorse almen di vent'anni i recenti scrittori nell'idea italica; ondeché furono essi che misero in parole i fatti di Carlo Alberto, e non Carlo Alberto che mettesse in fatti le parole degli scrittori</quote><note place="foot"><p><bibl><title>Ges. mod.</title> t. III, p. 572, nota.</bibl> Leggasi tutta la nota: essa contiene abbozzato in poche parole, come parenesi, il tenore di apologia svolto ed esposto dal signor Gualterio, come storia.</p></note>.” Niuno allora prese inganno intorno al senso dell'encomio; essendo chiaro ch'io teneva lo stile già seguito con qualche frutto nelle opere anteriori, e aveva l'occhio all'avvertenza del Tasso, che “<quote>le lodi sono quasi consigli ed avvertimenti del meritarle, e fanno vergognare della propria imperfezione colui che non se ne conosce degno</quote><note place="foot"><p><bibl><title>Il Manso</title>.</bibl></p></note>.” L'amor proprio dei potenti è tenero e schizzinoso: non solo si sdegnano dei rimproveri, ma vogliono aver tutti i meriti, e spesso rifiutano i buoni partiti, se tocca ad altri l'onore di averli dati. Questa delicatezza ambiziosa di tempera predominava massimamente in Carlo Alberto; tanto che per muoverlo alla rendizione d'Italia, bisognava attribuirgli il concetto generoso, coprire gli errori suoi, coonestare i principii del suo regno, e palpare insomma il leone per ammansarlo. Io poteva usare tali artificii rettorici senza taccia di bugia, quando non ingannavano alcuno; e senza nota di adulazione, poiché erano dettati dall'amor del pubblico bene. Ma se allora giovavano all'Italia, ora le nocerebbero, alterando l'istoria e inducendo i dominanti a credere che sia loro facile l'aggirare i coetanei e il fuggir la giustizia espiatrice dei futuri.</p>
<p>Il vero si è che il re sardo avea deposto dal ventuno in poi ogni serio pensiero delle cose italiche, pogniamo che talvolta la memoria delle umiliazioni e ingiurie sofferte dall'Austria e la brama di vendicarsene si ridestassero nell'animo suo. Ma esse non riuscivano ad alcun disegno formato; e quando salì al trono, i folli tentativi e gli scritti intemperati di Giuseppe Mazzini, non che fargli riprendere le idee della sua giovinezza, gliele resero odiose, come infeste alla sua potenza. Tornò in appresso a vagheggiarle, mosso dalla nuova scuola italiana, che le pose in altro aspetto, e le mostrò accordabili colla monarchia e la religione, anzi atte a farle rifiorire e rinnovarne l'antica gloria. L'invito che io gli feci nominatamente nel <title>Primato</title> risvegliò nel cuor suo concetti e desideri assopiti da lungo tempo: gli mostrò il modo di cancellare un'onta vecchia e non dissipata dalle regie grandezze, di rendere una la sua vita politica, di giustificare le antecedenze e i principii e far glorioso lo scorcio del suo regno. Non si vuol però credere che sin da quel punto l'impresa italiana pigliasse nella sua mente atto di ferma risoluzione; poiché l'indole dubitosa e perplessa non gli consentiva una mutazione troppo subita, e le esitazioni seguenti provano che penò a lungo prima di decidersi a trarre l'ultimo dado. Il cambiamento succedé a poco a poco per la forza crescente della pubblica opinione, l'esempio di Pio nono, e gli eventi che sottentrarono di mano in mano dentro Italia e fuori; i quali in fine resero necessità ciò che dianzi poteva essere elezione.</p>
<p>L'esito delle imprese dipende in gran parte dal fine; e suol essere infelice ogni qual volta l'intenzione che le muove non è abbastanza retta e non risponde alla loro grandezza. Questo difetto originale fu la cagione precipua degl'infortunii di Carlo Alberto; e giova dirlo a instruzione dei regnanti e di tutti coloro che intraprendono cose insigni, affinché si persuadano che la perfetta moralità del proposito è condizion capitale della buona riuscita. Quello del re subalpino era generoso, ma non abbastanza netto di considerazioni, di affetti e d'interessi personali. Le rappresaglie di un principe che sente offeso nella propria persona il suo popolo sono certo legittime e sante, poiché si confondono colla giustizia. Ma Carlo Alberto sventuratamente divideva troppo l'esser suo da quello d'Italia; la sua gloria particolare dal bene pubblico; mettendo questo a ripentaglio piuttosto che far cosa che nella sua opinione potesse diminuire la pienezza di quella. Né aveva un vero concetto della nazionalità comune: mirava piuttosto ad accrescere i suoi dominii, secondo la volgare ambizione dei re e la vecchia pratica di casa Savoia, che a redimere la penisola; onde l'assunto suo, benché altamente nazionale in mostra, teneva in effetto del municipale. Municipali erano stati gli apparecchi militari, cioè bastevoli alla difesa del Piemonte, impari a quella d'Italia; segno che l'impresa non era stata voluta né preveduta; e che il re sardo non avea per tal rispetto seguito il consiglio del Machiavelli, “<quote>facendo con industria capitale dei tempi pacifici, per potersene valere quando si muta la fortuna</quote><note place="foot"><p><bibl><title>Princ.</title> 14.</bibl></p></note>.” Né il ministro Broglia seppe o volle ricuperare il tempo perduto; onde l'esercito passò il Ticino, che il Tedesco era già fuor di Milano stata sola al cimento e alla gloria di metterlo in fuga; il che la raffreddò all'unione e diede forza ai bramosi di repubblica.</p>
<p>Il non volere od osar bandirsi di proprio moto signore dell'alta Italia fu errore di mente; o che nascesse da timidità naturale; o da scrupolo di legale osservanza, o da capriccio di generosità cavaliera e fuor di proposito. Ma colpa di ambizione e di boria dal canto del principe fu il pigliare la condotta di un'opera che soverchiava di gran lunga la capacità sua, per non averne a partire con altri la gloria. Non solo Carlo Alberto “non aveva in alcun modo la mente di capitano<note place="foot"><p><bibl>Pepe, <title>L'Italia</title>, ecc. p. 118.</bibl></p></note>,” ma era digiuno, com'è notorio in Piemonte, fin dei primi elementi della milizia<note place="foot"><p>“<quote lang="lat">Praecipuum ipse Vitellius ostentum erat; ignarus militiae, improvidus consilii, quis ordo agminis, quae cura explorandi, quantus urgendo, trahendove bello modus.... peritissimis centurionum dissentientibus, et si consulerentur, vera dicturis. Arcuere eos intimi amicorum Vitellii, ita formatis principis auribus, ut aspera quae utilia, nec quidquam nisi jucundum et laesurum acciperet</quote>.” (<bibl>Tac. <title>Hist.</title> III, 56.</bibl>)</p></note>. Ora se gli fosse stato veramente a cuore la salute d'Italia, non ne avrebbe, come fece, giocate le sorti per vanità presontuosa e puntiglio di comando; ma lasciato questo al generale Bava; uomo di vivo ingegno, di antica esperienza, d'animo invitto; riputato anche fuori d'Italia; i cui disegni e provvedimenti riscossero (buon testimonio) la lode stessa degli inimici. Ma i suoi consigli ed avvertimenti erano per lo più negletti<note place="foot"><p>“<quote>Le mie parole suonarono al deserto</quote>” (<bibl>Bava, <title>Relazione delle operazioni militari</title>, p. 26.</bibl>) “<quote>Tutte le mie ragioni non valsero a rimuovere il re dal suo disegno</quote>.” (<bibl><hi rend="italic">Ibid.</hi> p. 52</bibl>).</p></note>; tanto che “<quote>il solo e vero rimprovero che gli possa toccare si è quello di avere accettato un comando, che non era se non di nome</quote><note place="foot"><p><bibl><hi rend="italic">Ibid.</hi> p. 28.</bibl></p></note>,” com'egli confessa candidamente nella sua scrittura. Nella quale si possono vedere accennati in parte i molti e gravi errori commessi dal principe o da lui tollerati nei subalterni; dico in parte, perché non si poteva dir tutto e interamente. “<quote>Difetto visibile dei primi elementi dell'arte di combattere<note place="foot"><p><bibl><hi rend="italic">Ibid.</hi> p. 10. “Dimenticanza dei principii elementari.” (<hi rend="italic">Ibid.</hi> p. 25.) “Dimenticanza di principii.” (<hi rend="italic">Ibid.</hi> p. 26.) “Generali e soldati che non sapevano né appostarsi, né governarsi, né difendersi.” (<hi rend="italic">Ibid.</hi>.)</bibl></p></note>, e di unità di comando<note place="foot"><p><bibl><hi rend="italic">Ibid.</hi> p. 25, 26, 101.</bibl></p></note>; divisione delle forze<note place="foot"><p><bibl><hi rend="italic">Ibid.</hi> p. 45, 46, 48, 49.</bibl></p></note>; ritardo negli ordini; mosse ineguali e protratte<note place="foot"><p><bibl><hi rend="italic">Ibid.</hi> p. 26, 48, 49.</bibl></p></note>; compagnie d'una forza sproporzionata con quadri insufficienti<note place="foot"><p><bibl><hi rend="italic">Ibid.</hi> p. 101.</bibl></p></note>; indisciplina e insubordinazione<note place="foot"><p><bibl><hi rend="italic">Ibid.</hi> p. 27.</bibl></p></note>; privazione di tutti i servizi speciali in un paese dove le proprietà e le persone erano cosa sacra per noi</quote><note place="foot"><p><bibl><hi rend="italic">Ibid.</hi> p. 101.</bibl></p></note>;” “<quote>cattivi ordini di vettovagliare; traino incomodo e pernicioso di corte<note place="foot"><p> “<quote>Questa costumanza del re di portarsi col suo quartier generale agli avamposti era, per vero dire, cosa di somma conseguenza e cagione di gravi inconvenienti nell'esercito, sia perché obbligava l'esercito stesso a tenere quasi inerte una considerevole porzione delle sue truppe a custodia dell'augusta sua persona, sia perché rendeva più esposta l'intendenza generale d'armata che gli veniva dietro e faceva immensamente ingombro il luogo pei molti carri di equipaggi che la seguitavano; era insomma una vera inopportunità, per tutte quelle altre ragioni che ognuno può facilmente immaginarsi per poco ch'egli abbia conoscenza dell'arte della guerra</quote>.” (<bibl><hi rend="italic">Ibid.</hi> p. 20.</bibl>)</p></note>; mancanza assoluta di esploratori<note place="foot"><p><bibl>Bava, <title>Relazione delle operazioni</title>, ecc. p. 49.</bibl></p></note>, e perfino di carte geografiche e topografiche</quote>”<note place="foot"><p><bibl><hi rend="italic">Ibid.</hi> p. 11.</bibl></p></note>; “<quote>languidi e freddi bullettini, e deplorabile silenzio sui fatti d'armi più brillanti che parve tendesse a nascondere al paese gli sforzi coraggiosi e patriotici de' suoi figli</quote><note place="foot"><p><bibl><hi rend="italic">Ibid.</hi> p. 101.</bibl></p></note>.” Un esercito in tali condizioni e così guidato non potea vincere se non per miracolo; onde anche senza far conto delle altre cause notate altrove, non è da stupire se tutto andasse in perdizione<note place="foot"><p>Non era d'uopo esser soldato a scorgere i gravi falli commessi nella prima campagna. Benché fossi lontano, io ne toccai alcuni ne' miei discorsi (<bibl><title>Operette politiche</title>, t. II, pass.</bibl>).</p></note>.</p>
<p>Ai falli militari si aggiunsero i politici; dei quali abbiamo già fatto parola. E benché il torto principale della mediazione accettata e del rivocato intervento, si debba riferire ai ministri che allora sedevano; dalle cose discorse si è potuto raccogliere che il principe non ne fu affatto innocente. Fin da quando io era ancora assente e fu commesso a Cesare Balbo di fare una nuova amministrazione, questi mi desiderò per compagno senza che io fossi informato dell'atto amichevole; ma il re non ne volle sapere. Ora io posso dolermene senza taccia di ambizione; poiché se la proposta riusciva, si sarebbe messo mano senza intervallo alla lega politica che con tante istanze io sollecitava da Parigi; la quale avrebbe accresciute le forze, agevolata la guerra, tenuti in fermo il papa e Napoli, posti in sicuro gli ordini liberi delle varie province. Ciò mostra che gli antichi rancori non erano spenti; i quali contribuirono a darla vinta ai municipali e ai democratici, allorché dopo i disastri della prima campagna si dovea eleggere tra il ripigliare la guerra coll'aiuto di Francia e la mediazione, tra il componimento e l'abbandono dell'interna penisola. Forse parve al principe indegno della sua corona che un esule ripatriato girasse le sorti del regno; o gli erano spiaciute le eccessive dimostrazioni di amore che io aveva ricevute nei vari paesi. Forse anche non essendo avvezzo agli ordini costituzionali, non amava di avere un ministro libero e indipendente, che non pensasse col senno d'altri e volesse governare a suo modo<note place="foot"><p>Io lascerei indietro tal presupposto, atteso che nel corso della mia amministrazione Carlo Alberto non fece mai il menomo segno di riprovare i partiti che gli proponevo (salvo quelli di occupare a tempo Ancona e un altro forte ecclesiastico) e di disapprovare la mia politica; onde non surse mai alcun urto tra lui e il consiglio. Lo lascerei dico indietro, senza una parola profferita da lui (come seppi di buon luogo) dopo la mia caduta. <hi rend="italic">Finalmente</hi>, <seg type="inciso">diss'egli,</seg> <hi rend="italic">sono libero da un uomo che voleva farla da Richelieu e governare in mia vece</hi>.</p></note> Como ciò sia, egli rigettò due volte la mia politica, benché fosse la sola onorata e sicura: due volte rese vane le pratiche da me incominciate per salvare l'Italia: due volte mi abbandonò alle fazioni cospiranti alla patria rovina: due volte mi pospose ad uomini, certo stimabili, ma che in fatto di sufficienza e di meriti civili, io potea senza orgoglio rifiutare per uguali, non che accogliere per superiori. Contribuì anche a divolgerlo dall'intervento una certa antipatia verso il granduca (della quale potei accorgermi in più occasioni) e un'altra ragione che mi resta a raccontare. Discorrendo meco un giorno del partito già preso, egli entrò a dire essere il taglio opportuno per unire al Piemonte la Lunigiana e la Garfagnana. Risposi con rispettosa franchezza che né la giustizia, né la politica consentivano che si togliesse ai Toscani pure un palmo di territorio; atteso che se la nostra spedizione veniva a dar vista di cupidità ambiziosa ci avrebbe alienati gli animi in vece di conciliarli, scemato il credito in cambio di accrescerlo, avvalorate le gelosie dentro e fuori, e tolto il modo di rappaciare le scredenti province. Il re non replicò nulla e gli apparecchi continuarono come dianzi; ma dal volto mutato e dagli ulteriori ragionamenti mi avvidi ch'era men caldo all'impresa, da che non poteva rivolgerla ad ampliamento de' suoi dominii<note place="foot"><p>S'ingannerebbe di gran lunga chi da questa scappata fortuita di Carlo Alberto inferisse ch'egli aveva disegni di usurpazione; e più ancora chi facesse buone le asserzioni di un giornale francese (<title lang="fre">l'Univers</title>) avezzo a calunniare i vivi ed i morti; il quale (per quanto mi è stato detto da chi lo legge) attribuì al re sardo il pensiero di appropriarsi gli stati ecclesiastici. Trattandosi di due piccoli dominii confinanti e vaghi di unirsi al Piemonte, egli potea considerarli per la postura e la disposizione degli abitanti come una pendice naturale del regno dell'alta Italia, e crederli a sé dovuti come sostenitore principale della guerra e anche per premio della spedizione. Che se egli giudicava lecito il ristorarsi del rilevato servigio che stava per fare a un principe laico, non si sarebbe mai indotto, scrupolosissimo come era in opera di religione, a stremare il pontefice anco di una zolla sotto qualunque pretesto. Perciò disdisse risolutamente a me ed a' miei colleghi sia l'occupazione di Ancona, sia quella di un forte nell'Emilia o nella Romagna; benché l'una e l'altra non dovessero durare che per poco, e senza il menomo danno del papa; anzi la prima fosse rivolta a rintegrarlo ne' suoi diritti costituzionali.</p></note>. Questo fatto dimostra com'egli fosse poco intendente dei tempi e dei veri interessi d'Italia e subordinasse l'idea nazionale alla vecchia politica di municipio. Così il puntiglio ebbe gran parte nelle risoluzioni più nocive e sconsiderate; e decise persino dell'elezione del capitano; imperocché avendolo io persuaso che il titolo conveniva, ma non il carico alla sua persona, perché quanto coll'aspetto e l'esempio giovava a infervorare i combattenti, tanto il sindacato del comando alla maestà regia e all'inviolabilità civile si disdiceva, egli assentì, ma impuntossi a non volere il Bava; solo perché questi nel suo rapporto non si era addossati tutti gli errori commessi nella prima campagna.</p>
<p>Nulla più nuoce alla generosa ambizione che la vanità, e lo stare troppo in sui punti; e Carlo Alberto per dare orecchio a meschini e non giusti risentimenti fece gèttito di una gloria unica e giocò la sua corona. E non si accorse che venendo meno della sua parola al granduca, egli mancava a ogni suo debito e tradiva tutti coloro che doveano stargli più a cuore. Tradiva la Toscana, che lo aspettava mantenitore delle franchigie, preservatore dalle armi tedesche, e si affidava nelle sue promesse. Tradiva il Piemonte, abbandonandone il governo in mano di ministri, alcuni dei quali non avean fatto prova né di capaci in politica, né di forti contro le fazioni. Tradiva e rovinava l'Italia, perché dalla presa deliberazione nacque la rotta di Novara, la pace di Milano, la resa di Venezia, il servaggio risorto nella penisola. Tradiva e disonorava il principato, allegandolo a Giuseppe Mazzini, anzi che ai democratici, come quelli che erano allora zimbello e ludibrio dei puritani<note place="foot"><p>“<quote lang="fre">Charles–Albert, non moins alarmé du progrès de la démocratie, chercha le salut de sa dynastie dans la reprise des hostilités; d'où les désastres de Novare</quote>.” (Comité démocratique français–espagnol–italien,— le National, 26 août 1851). Cioè presso a poco come se si dicesse che Pompeo perdette a Farsaglia, perché cercò la sua salute nella democrazia di Roma. Carlo Alberto era così poco <hi rend="italic">sbigottito dei progressi della democrazia</hi>, che rimosse da sé il solo ministro che accoppiasse ai principii democratici quelli di una politica conservatrice; e si gittò in braccio a coloro che non solo erano democratici, ma aggirati dai puritani, e che furono l'unica causa che la guerra si ripigliasse e si perdesse a Novara. Queste cose si sanno in Piemonte da tutti: si conoscono nell'altra Italia e nel resto di Europa; e si dovrebbero sapere eziandio in Francia. Nello stesso scritto, distinti i repubblicani dai costituzionali, si aggiunge che gli ultimi “<quote lang="fre">plus nombreux, plus puissants, purent sans opposition appliquer leur système. Dans le Piémont et la Lombardie, à Naples, en Sicile, à Rome, l'expérience en fut faite du consentement de tous. On en a vu le résultat, partout le même</quote>.” Gravi furono certo gli errori dei principi; e io non li dissimulo nella presente opera. Ma i più di tali errori e quelli specialmente che mandarono tutto in rovina nacquero dai falli dei repubblicani, e non avrebbero avuto luogo senza di essi. Senza l'apostolato del Mazzini e de' suoi consorti, l'unione non si sarebbe differita, Carlo Alberto e l'esercito non si sarebbero raffreddati, il re di Napoli non avrebbe avuto un pretesto per richiamar le sue truppe, a Pio nono non sarebbe entrato il sospetto che il riscatto d'Italia potesse nuocere alla religione; e né in Piemonte, né in Toscana, né in Roma, la setta municipale avrebbe potuto alzar la cresta, impadronirsi dello stato, favorire la mediazione, suscitare e nutrire le gelosie dei governi e gli scrupoli del pontefice. Egli è dunque assolutamente falso che i fautori della monarchia civile abbiano potuto <hi rend="italic">sperimentarla col consenso di tutti e senza opposizione</hi>. Forse i giornali che in Milano e in Venezia calunniavano l'esercito sardo e il re liberatore non erano un'<hi rend="italic">opposizione</hi>? Forse i ritrovi repubblicani di Roma non erano un'<hi rend="italic">opposizione</hi>? Forse la sommossa di Livorno non fu un'<hi rend="italic">opposizione</hi>? Forse la morte del Rossi e del Palma, gli applausi all'assassinio, la forza al Quirinale, la costituente di Toscana e la repubblica di Roma non furono un'<hi rend="italic">opposizione</hi>? E se la monarchia civile non riuscì nell'intento di salvar l'Italia, forse la repubblica fu più fortunata? Non è anzi ella che spense gli ordini liberi nella bassa Italia, la mise in servitù degli esterni, e compié la ruina del Risorgimento italico? Se coloro che ebbero parte a tali errori, in vece di confessarli generosamente o almeno tacere, credono di poter corrompere la storia, s'ingannano di gran lunga. E senza giovare alla propria fama, noceranno a quelle idee che hanno care; imperocché niuna causa può vincere se impugna la verità.</p></note>. Tradiva in fine e precipitava sé stesso, perché Novara ed Oporto furono il termine fatale della via per cui si mise. Vero è che da alcuni motti sfuggitigli si conghietturò che disegnasse di mandarmi dietro, vincendo, i ministri superstiti; giacché questo scambiettare uffiziali era conforme al suo genio; parendogli di mostrarsi in tal modo libero dalle parti e far atto di principe<note place="foot"><p>Così nel tempo delle riforme avea accommiatati insieme Emanuele di Villamarina e il Solaro che rappresentavano nel consiglio i liberali e la parte contraria.</p></note>. Laonde mise conto per tal verso a' miei compagni che la subita sconfitta li facesse cadere in compagnia del capo. Certamente l'essere stato il primo a portar la pena del suo fallo chiarisce senza replica che egli peccava per cecità e per leggerezza, non per malizia; né l'animo puntiglioso gli avrebbe fatto velo al giudizio, se avesse antiveduti gli effetti della sua risoluzione. Per la qual cosa l'accusa mossagli da certuni di aver tradita volontariamente la causa italica nelle due campagne, non ha pur l'ombra di verosimiglianza; e io mi crederei di mancare del rispetto dovuto alla sua memoria a spendere molte parole per ribattere cotali infamie. Singolar traditore, che in tutti i campali cimenti, e specialmente nell'ultimo, sostenne immoto per lungo spazio la tempesta delle palle nemiche; onde parve miracolo che tante volte si mettesse ai maggiori pericoli e tante volte ne campasse illeso.</p>
<p>Carlo Alberto era per massima, se non per natura, inclinato all'onesto ed al retto; ma spesso le passioni dell'uomo e le preoccupazioni del principe lo impedivano di conoscerlo. Da ciò nacquero i primi e gli ultimi falli. Il suo procedere nel quarantanove ricorda pel bene come pel male quello del ventuno: l'uomo antico rivisse e si confuse coll'uomo nuovo. In ambo i tempi si consacrò eroicamente alla redenzione d'Italia: in ambo i tempi fallì al proposito per debolezza di animo e cattivi consigli; mostrandosi poco grato agli uomini che gli erano più devoti e poco sollecito di mantenere la sua parola. Da questi torti provennero le sue calamità; e sovrattutto il non riuscir nell'intento; perché l'ufficio di liberatore d'Italia è così grande e glorioso, che richiede un animo puro da ogni parte e una vita affatto incontaminata. L'uomo che abbandonò in giovinezza i suoi compagni di sventura, cooperò poco appresso a rimettere in ferri un popolo libero, e insanguinò i primi anni del suo dominio, non era degno di tanto onore. Tutta volta Iddio pietoso gli porse all'ultimo un'ammirabile occasione di cancellare le antiche colpe; ma in vece di prevalersene, ei l'abusò, ritornando al costume antico; meno scusabile per l'età provetta e la lunga esperienza; onde più grave fu il danno e irreparabile la punizione. Guardiamoci che la compassione e il culto dell'infortunio non ci rendano ingiusti ed ingrati verso la Providenza. La disgrazia fu meritata; e la rinunzia fu ventura pubblica; perché se Carlo Alberto avesse continuato a regnare con quella sua innata fievolezza d'animo, con quelle irresoluzioni funeste e quella deplorabile facilità a illuder sé stesso intorno all'osservanza della fede data, niuno sa che sorte avrebbero avute le franchigie subalpine; unica e preziosa reliquia del nostro Risorgimento.</p>
<p>Si trovano tuttavia certuni, che presumendosi più savi della Providenza, vorrebbero deificare chi questa puniva; e guidati da istinto servile stimano richiesto all'onor d'Italia che sia rappresentata da un principe. Altri credono che “<quote>tutte le grandi idee perché sieno comprese e adempiute hanno d'uopo di essere incarnate in un uomo e nella sua memoria, essendo quasi impossibile che gli uomini combattano per un'idea astratta</quote><note place="foot"><p><bibl>Gualterio, <hi rend="italic">Op. cit.</hi> P. I, p. 520.</bibl></p></note>.” Sia pure, quando si trovi l'uomo che faccia a proposito; e se l'Italia sortirà qualche volta un Camillo, un Washington, un Epaminonda, potrà <hi rend="italic">incarnarsi</hi> in esso, senza scapito del proprio decoro. Ma finché le manca cotal fortuna, ella non dee cercare altro simbolo e altro vessillo che sé medesima; e dee guardarsi di adorar la memoria o prendere la bandiera di un uomo che non risponda alla sua grandezza. Qual nome vicino o coetaneo può pareggiare quello che essa porta? I popoli non sono entità astratte, ma cose vive; e l'idea non può aver miglior corpo che quello della nazione. Il bisogno d'incorporarsi in un capo può concedersi agli stati rozzi, nei quali la nazionalità è sopita e la libertà intempestiva; ma troppo si disconviene a quelli che son giunti a maturità civile. E in ogni caso l'insegna che si elegge dee essere immacolata: l'uomo che s'investe di tal privilegio vuol esser grande per ingegno e per animo, e aver salvata la patria in vece di rovinarla. So che altri s'induce a tali esagerazioni per affetto verso l'estinto, o perché pargli di assolidare il principato coll'apoteosi di un principe; dal che anco nascono i pietosi sforzi per purgar la memoria di quello da ogni macchia e farne una spezie d'ideale poetico e perfetto, a guisa dei protagonisti delle epiche favole. Ma oltre che la storia non concede tali licenze, i nostri tempi non sono creduli come quelli di Omero: le imposture storiche non riescono meglio delle religiose e tornano a pregiudizio delle dottrine che si difendono. Né la giustizia consente che per giustificare il reo s'incolpino gl'innocenti; o che il compianto si neghi a quelli che più lo meritano. La disavventura più grande e lodevole non è sempre di chi muore; e la sofferenza più degna è quella di chi paga il fio degli altrui falli. Carlo Alberto fu vittima dei propri errori; ma non si può dire lo stesso di tanti poveri soldati condotti inutilmente al macello; le cui ceneri giacciono inonorate e le famiglie vivono derelitte nello squallore e nell'orfanezza. Oh a questi infelici non si alzano le statue né i monumenti; ma è credibile che in loro si compiaccia il padre celeste, che ha la virtù de' suoi figli tanto più cara quanto più oscura e non rimunerata; né ammette disparità fra loro se non quella dei meriti e dei demeriti.</p>
<p>Io non dico già queste cose per attenuare i pregi del re defunto o per torgli la lode, ma per renderla giudiziosa. Degne sono di encomio nella prima parte del suo regno le leggi rifatte, la Sardegna ammodernata, il consiglio di stato instituito, gli studi storici e l'agricoltura protetta, l'economia pubblica insegnata, l'esercito ammannito a difesa dei popoli subalpini. Più degne ancora sarebbero le susseguenti riforme, se gl'indugi e gli stenti recati nel darle non avessero scemato il benefizio. Lode non piccola è dovuta al primo atto d'indipendenza verso l'Austria: grande e interissima alla largizione del civile statuto; conceduto spontaneamente, con prudenza e a proposito. Questo merito, ancorché raro, sarebbe superato da quello della guerra patria, se ivi i falli gravissimi e non escusabili per le ragioni discorse non bilanciassero e oscurassero la nobiltà eroica del proponimento. La rinunzia del regno e la ritirata ad Oporto furono imposte dalle circostanze anzi che volontarie; perché dopo la perdita di due campagne alla fila, dopo sprezzati i consigli, le ammonizioni, i presagi del senato (che approvava la mia politica), dei periti, dei savi e il voto unanime dei Torinesi, Carlo Alberto non poteva decentemente né rimanere sul trono, né mostrarsi nella metropoli. Tuttavia è degna di elogio la pacatezza d'animo con cui seppe fare stima di tali condizioni e la fermezza con cui provvide al suo decoro. E però quando i senatori di Torino gli attribuivano un titolo di onore straordinario, si consigliavano più col giusto e recente dolore che colla storia; e loro non sovveniva che il dar soprannomi non perituri appartiene solamente ai popoli arbitri della gloria e della loquela. Imperocché se magnanimi al dire d'Isocrate non sono “<quote>quelli che abbracciano più che non possono tenere, ma quelli che hanno propositi moderati e facoltà di condurre a perfezione le cose che fanno</quote><note place="foot"><p><bibl><title>Discorso del principato</title>. Trad. del Leopardi.</bibl></p></note>,” soprastando ai meschini e volgari affetti; non so se i posteri giudicheranno che Carlo Alberto sia stato tale nella sua vita.</p>
<p>Ma egli fu senza dubbio magnanimo nel morire; espiazione meritata, ma ch'ei seppe nobilitare in guisa da renderla bella e gloriosa. Mentre Ferdinando stracciava i patti giurati, Pio e Leopoldo si sottraevano dal pericolo, come quei principi, di cui parla il Machiavelli, che <quote rend="italic">quando vengono i tempi avversi pensano a fuggirsi</quote><note place="foot"><p><bibl><title>Princ.</title> 24.</bibl></p></note>, pietoso e commovente spettacolo fu vedere il re piemontese, sfidata la morte arditamente sul campo di battaglia, incontrarla con fermo cuore nel suo dimesso e remoto esilio. La sostenne cristianamente, ma senza debolezza; intrepido, ma senza fasto: le sue ultime parole furono per l'Italia; e spirando col suo nome fra le labbra, si procacciò l'onore più insigne che possa toccare a un privato e ad un principe; cioè quello di morir per la patria. E con esso si lasciò di grande intervallo addietro tutti gli odierni monarchi e gran parte dei preceduti. Pio nono lo superava nella grandezza dei principi, ma venne meno miserabilmente nel corso dell'opera sua. Carlo Alberto errò nel cominciamento e nel progresso, ma fu grande nella sua fine; e laddove la memoria di altri sarà deplorata o abborrita, la sua ottenne dai coetanei omaggio di trionfali esequie, e verrà benedetta e lacrimata dagli avvenire.</p></div2>
<div2>
<head>CAPITOLO DECIMOQUINTO<lb/>
EPILOGO DEL PRIMO LIBRO</head>

<p>Conchiudendo del Risorgimento italiano, non sarà superfluo il ricapitolare brevemente le cose dette intorno alle varie cause che concorsero al suo esito infelice. La precipua delle quali fu intrinseca, cioè lo sviamento dalla sua natura ed origine; ma provenne da cagioni estrinseche, cioè dai casi e dagli uomini. Di natura e di origine il Risorgimento fu italico e nazionale per le dottrine conformi alle tradizioni e agli spiriti patrii: spontaneo ed autonomo, perché nacque dal consenso dei principi e dei popoli, ed ebbe per molle principali l'autorità ideale di Roma e l'egemonìa militare del Piemonte: dialettico e graduato, perché fu anzi una trasformazione che una rivoluzione, e senza alterare o distruggere gli ordini vigenti, li perfezionò e ritrasse verso i loro principii. Cominciò colle riforme: seguì collo statuto: avrebbe dovuto procedere ulteriormente colla lega politica, di cui si ebbe un preludio nell'accordo tentato delle dogane; e compiersi colla cacciata del barbaro e il regno dell'alta Italia. Tutte queste parti (e così pure il loro progresso, l'ordine, il disponimento) non erano arbitrarie, ma insieme connesse logicamente, tanto che l'una supponeva l'altra, né si poteva mancar di una sola senza nuocere a tutte. Esse facevano, per così dire una dialettica, la quale frantesa dagli uni per error di mente, e guasta dagli altri per animo fazioso, venne meno alla prova dal primo istante che fu mutata in una sofistica.</p>
<p>L'Italianità dei concetti e degli efficienti, e la gradazione del corso erano tanto necessarie all'assunto, che questo dovette scadere come quelle vennero a mancare. La gradazione voleva che dalle riforme si facesse passaggio alla monarchia costituzionale, non mica tutto ad un tratto, ma per via del principato consultativo; la cui idea presso i moderni nacque in Italia e fu espressa dal Castiglione<note place="foot"><p><bibl><title>Corteg.</title> 4.</bibl> Si noti che la consulta migliorativa della monarchia (quale io mi studiai di adombrarla nel <title>Primato</title>) dee essere un maestrato pubblico; altrimenti è di poco profitto e talvolta può far peggio. Tito Livio dice dell'ultimo Tarquinio che <quote lang="lat">“domesticis consiliis rempublicam administravit</quote>.” (<bibl>I, 49</bibl>).</p></note>. Ma di tal ordine non si poté fare il saggio altro che in Roma, atteso la pervicacia del re di Napoli (se inesperta o dolosa non potrei dire) nel disdir le riforme; la quale, stringendolo a dar lo statuto, obbligò gli altri principi a fare altrettanto. “<quote>La costituzione napoletana,” <seg type="inciso">dice Giuseppe Massari,</seg> ”arrecò grave perturbazione nel movimento regolarmente ascendente e lentamente, ma sapientemente progressivo, dell'italiano rinnovamento</quote><note place="foot"><p><bibl><title>I casi di Napoli</title>, p. 23, 24.</bibl></p></note>.” Cosicché il primo deviare di questo dalla diritta norma fu opera di Ferdinando. Di maggior danno fu il mancare dell'italianità; e questo ebbe, non dirò per cagione, ma per occasione, il moto francese del quarantotto, come quello che fu per natura eterogeneo verso il nostro. Sarebbe stato per contro omogeneo, se non fosse proceduto oltre la riforma elettorale e la rinunzia di Filippo; mutazioni che bastavano a migliorare notabilmente la politica della Francia dentro e di fuori, e che avrebbero di rimbalzo giovato all'Italia. Ma trascorrendo dagli ordini di un regno poco civile alla repubblica senza il menomo intervallo, il moto fu troppo accelerato; e quindi seguito dalla riscossa: onde in luogo di una monarchia popolare, si venne ad avere una repubblica oligarchica. Perciò se il sincronismo del gallico rivolgimento coll'italico fu, a rispetto nostro, per così dire, un anacronismo, ciò non tanto provenne dalle dispari condizioni dei due paesi, quanto dall'essere stata la mutazione precipitosa verso la Francia medesima. La qual precipitazione che ivi poté bensì impedire i frutti, ma non distrugger gli ordini del nuovo governo, fece l'uno e l'altro effetto in Italia, perché, divisa, debole, inferma e novissima alla vita civile.</p>
<p>Se non che l'esempio di Francia non ci sarebbe nociuto senza l'inveterata docilità degl'Italiani ad abbracciare e imitare fuor di ragione i dettati e i portamenti stranieri. Questo vezzo tolse il maneggio delle cose all'opinione pubblica e ai savi, conferendolo ai mediocri e ai faziosi; gli uni per difetto d'ingegno proprio, gli altri per interesse, per consorterie, per tirocinio inclinati a forestiereggiare. Costoro s'impadronirono dei governi e dei principi, e li resero più o meno ministri e complici dei loro errori. L'opera delle sette e dei particolari uomini fu simultanea o successiva, ma non mai spicciolata né fortuita, anzi unita e condotta da logica rigorosa e fatale; atteso che le sette per quanto sieno opposte, insieme s'intrecciano e l'una tira l'altra. I retrogradi ritardarono le riforme in Piemonte e più ancora in Napoli; e furono i soli faziosi che entrassero in campo prima del moto francese. Questo col nome incantevole di repubblica diede forza e audacia ai puritani, che in Italia erano pochi e deboli, ma abbandonavano di fuori: abilitò il Mazzini e i suoi seguaci a ripatriare e trapiantare la loro scuola nella penisola: il che fu una specie d'invasione barbarica, per cui il lavoro degl'inquilini fu guasto dai fuorusciti. Gl'illiberali, ridotti per sé stessi all'impotenza, videro il partito inestimabile che poteano trarre dai puritani per ispingere le cose al peggio e necessitare in tal modo una riscossa conforme alle proprie mire; onde d'allora in poi presero a favorirli e fecero insieme una spezie di tacita comunella, che i puritani di buon grado accettarono, amando meglio in ogni caso darla vinta a quelli che ai moderati. E mentre da un lato stuzzicavano e alimentavano gli eccessi, dall'altro astutamente se ne valevano per mettere spavento ai principi e ritrarli dall'incominciato; e in tal guisa ottennero di raffreddar Carlo Alberto e Leopoldo, sbigottir cogli scrupoli il pontefice e avvalorare il regresso napoletano. I municipali fecero per imperizia e grettezza (non però innocente) ciò che gl'illiberali operarono per malizia; accrescendo vigore e riputazione ai puritani coll'astiare le idee patrie e nazionali, di cui questi assumevano e ostentavano il patrocinio. Né gl'illiberali trascurarono di usufruttuare a lor modo anco i fautori del municipio, valendosi del loro potere per destar le gelosie, le invidie, le provinciali ambizioni dei principi e divertirli dagl'interessi della nazione. Egli è fuor di dubbio che in questi maneggi essi avanzarono di abilità le altre sette sofistiche; né solo i municipali (che si chiarirono i più inetti), ma eziandio i puritani; imperocché se questi tolsero la vittoria definitiva ai moderati; gl'illiberali riuscirono ad appropriarsela. Mostrarono eziandio più valore e spertezza delle parti dialettiche; imperocché laddove i conservatori e i democratici avrebbero potuto ovviare o almeno medicare il male fatto dagli altri, solo che fossero stati concordi fra loro; bisticciandosi e guerreggiando insieme, lo accrebbero a meraviglia; e gli uni lasciandosi accalappiare e strascinare dai municipali, gli altri dai puritani, diedero loro di spalla, in vece di fronteggiarli. Di qui nacque un altalena politica, un circolo vizioso, una seguenza di andirivieni, un entrare ed uscire delle sette l'una nell'altra e l'una dall'altra, un compenetrarsi scambievole e un saliscendere di ciascuna di esse, che in nessun luogo spiccò meglio che in Piemonte. Così, per cagion di esempio, i conservatori subalpini diedero appiglio colla mediazione ai municipali di sormontare; e la dappocaggine di questi favorì i puritani del centro e mise in sella i democratici. Questi alla loro volta vennero aggirati dai puritani, abbandonarono loro l'Italia del mezzo, si ristrinsero nel Piemonte come i fautori di municipio, e furono perciò costretti a riprendere spensieratamente la guerra. La sconfitta di Novara restituì il sopravvento ai conservatori; i quali abbindolati di nuovo dai municipali, sprecarono i rimedi superstiti, e resero necessaria una pace vituperosa<note place="foot"><p>La successione dei tre ministeri subalpini del Perrone, del Chiodo e del Delaunay, rappresenta a meraviglia cotal vicenda e l'intreccio reciproco delle sette.</p></note>. Così la povera Italia fu palleggiata e straziata miseramente dalle fazioni; della cui opera gli Austrogesuiti soli profittarono, sostituendo all'avvenire il passato e al Risorgimento italiano il ristauro del medio evo.</p>
<p>Gli errori però e le colpe non furono pari; ma variarono d'importanza e di grado, secondo i luoghi, le fazioni, gli uomini. Roma e il Piemonte, essendo i due cardini del Risorgimento, ebbero più parte delle altre province così nel bene come nel male: da loro nacque il primo incremento e la ruina. Nei principii fecero miracoli, perché conobbero l'ufficio proprio che loro correva in virtù della nazionalità comune; il quale per l'una consisteva nell'indirizzo ideale, per l'altro nell'egemonìa militare e politica della penisola. Ma quando le propensioni e gli usi innazionali in amendue prevalsero; quando Roma rinunziò alla guerra e il Piemonte impigrì in essa, abbracciando la mediazione e disdicendo iteratamente la lega; diventarono entrambi occasione e strumento di danni gravissimi, se bene in modo alquanto diverso; perché sul Po sovrastarono i municipali e sul Tevere i puritani. Se non che la colpa del Piemonte fu per un verso più grave; in quanto cioè, fuggito il papa e caduta Roma in balìa degl'immoderati, il governo sardo poteva ancora salvar l'Italia, se avesse ripigliata e usata energicamente la dittatura; e anche dopo il caso di Novara, ogni speranza, come vedemmo, non era spenta. Quanto alle sette, i torti dei puritani e dei municipali si contrabbilanciano fino a un certo segno, avendo gareggiato fra loro nel cooperare al trionfo dei retrogradi; i secondi coll'abbandono d'Italia, i primi coll'immolarla alle loro mire. Che se gli uni sortirono il tristo vanto d'incominciare lo scisma e il decadimento in Lombardia, in Venezia, in Toscana, in Genova, in Roma; gli altri ebbero il grave torto di non rimediare a tali disordini e di renderli senza riparo. Vero è che l'onore di aver dato l'ultimo trabocco alle nostre speranze, aprendo l'Italia a ogni generazione di esterni e rialzandovi la signoria più odiosa, cioè quella dei chierici, appartiene fra le sette liberali in modo più diretto e particolare ai puritani; tanto che essi meritano da questo lato e avranno nella storia un luogo privilegiato d'infamia. Più benigna sarà ella ai conservatori e ai democratici; nei quali gli sbagli ebbero origine più dalla mente che dal cuore; e vennero compensati da molte virtù.</p>
<p>Rispetto agl'individui bisogna distinguere i principi dai privati. Fra quelli errarono e nocquero principalmente Ferdinando, Pio, Carlo Alberto. I falli del primo sono assai più gravi, avendo riguardo al principio loro; perché nati non mica da debolezza, ma da intenzione e animo deliberato; onde per questa parte si aspetta al Borbone la prerogativa infelice non pure di aver disservita l'Italia, ma di odiarla, e di porgere al secolo mite l'esempio di un tiranno. I traviamenti di Pio e di Carlo Alberto furono d'intelletto, non però senza alcuni scorsi più o meno cospicui di fragilità umana, massime nel secondo. Ma per gli effetti riuscirono assai più esiziali di Napoli, stante l'importanza del compito egemonico che toccava al Piemonte e alla santa sede. E se si considera che l'autorità di Roma sovrasta ad ogni altra, e si stende per una notabile porzione di Europa, mediante gl'influssi e la riverenza della religione, i falli del pontefice costarono all'Italia più ancora che quelli del principe. Pio nono fu senza pari di gloria nel cominciamento; ma col funesto ricorso alle armi straniere e la libertà abolita, adequò anzi vinse i meriti coi demeriti. Carlo Alberto pigliò la guerra dell'indipendenza, ma la rovinò: diede riforme e franchigie ai Subalpini, e le lasciò perire nelle altre province: visse irresoluto e debole, ma morì eroicamente. Ai tre sovrascritti non aggiungo Leopoldo, perché non ebbe l'entratura degli errori, né questi abbracciano in lui come negli altri quasi tutto il periodo del moto italico. Esempio supremo di fievolezza nel bene come nel male, non fu autore degli scandali, ma seguace: non si mosse, ma fu rimorchiato: fuggendo, come il pontefice, e ritornando inviperito e pervertito da Gaeta; allegandosi, come il re sardo, coi municipali a bello studio e coi puritani senza saperlo.</p>
<p>Fra i privati che parteciparono al reggimento delle cose, tre uomini conferirono più di tutti a manometterle, cioè il Bozzelli, il Mazzini e il Pinelli: il primo e l'ultimo nei due estremi d'Italia, e come principi dei municipali; il secondo nel mezzo, e come capo dei puritani. Singolari sono le convenienze dei Bozzelli col Pinelli, e vogliono essere brevemente avvertite. Entrambi sostituirono la politica casalinga alla nazionale e sviarono il Risorgimento dalla sua meta. Entrambi furono contrari al regno dell'alta Italia, alla guerra patria, all'autonomia comune, e parteggiarono senza infinta col Russo e coll'Austria. Entrambi peccarono per ambizione, ignoranza e arrogante pertinacia: adoperarono arti gesuitiche ed indegne: abusarono la fiducia dei loro principali amici; e in premio della tradita Italia ebbero i favori di corte, mentre i loro intrinseci che volean salvarla sono in carcere o in esilio. Entrambi in fine immolarono la nazione a beneficio della loro provincia, e credettero di assodare in essa il principato e gli ordini liberi; dove che debilitarono l'uno e gli altri, e già il primo ne vede gli effetti. Il Piemontese nocque all'Italia più ancora del Napoletano, sia per la qualità del paese, a cui l'egemonìa spettava, sia pel maggiore eccesso di zelo municipale; quando il Bozzelli ebbe l'animo alla lega almeno per un istante, ma il Pinelli la ripudiò due volte e ruppe le pratiche già avviate per introdurla. Il solo punto in cui il Subalpino sovrasti pel bene si è l'amore dello statuto, cui il regnicola lasciava miseramente perire. Laddove il Pinelli è devoto agli ordini costituzionali; e se avessero corso qualche rischio, sarebbe stato caldo a difenderli. Se poi l'affetto che loro porta nasca da pura carità di patria, o da predilezione di uno stato di cose, a cui deve e da cui dipende tutta la sua fortuna, lascerò ad altri il deciderlo; benché io inclini verso l'opinione più onorevole al mio vecchio amico. Come il Pinelli recò ai comuni interessi maggior diffalco del Bozzelli, così il Mazzini, non meno ambizioso, ostinato e insufficiente di entrambi, si lasciò ogni altro addietro nella schiera onorata dei guastalarte; e merita il titolo non pure di sviatore, ma di nemico e annullator principale del nostro Risorgimento.</p>
<p>Se dagli uomini passiamo alle qualità loro, troveremo l'ignoranza e l'inesperienza, donde nascono l'imprevidenza, l'inerzia e l'irresoluzione, essere state comuni più o meno alle varie sette, proporzionatamente alla parte che esse ebbero nelle patrie disavventure. Né tali imperfezioni furono innocenti, essendo state per lo più condite di pertinacia incurabile, di ambizione e di presunzione. Imperocché non pochi dei nostri guastamestieri (parlo dei più cospicui), comeché digiuni di ogni notizia civile, non solo accettarono i carichi, ma gli ambirono e talvolta se li procacciarono con arti poco illibate; e tali carichi che per l'arduità loro avrebbero sbigottiti eziandio quelli che invecchiarono in tale esercizio. Ora se nelle faccende private il pigliare un assunto superiore alla capacità propria, è grave fallo, quanto più nelle pubbliche? e in quelle, da cui dipende la salute o l'esizio della patria? Ma forse nacque l'errore da vanità giovanile e da leggerezza. No, poiché ripugnarono ai consigli, ai ricordi, alle ammonizioni iterate di coloro che avevano più titolo e credito di sufficienza, e la fiducia del pubblico; i quali non lasciarono intentata alcuna ragione per aprir loro gli occhi e rimuoverli dal precipizio. Una caparbietà così insigne non ammette scusa, e prova che la burbanza era viziata da mala intenzione. Se fossero di retta fede, porrebbero forse per fondamento essere il sapere, non che superfluo, dannoso all'uomo di stato? L'acume e il corredo filosofico pregiudicare al genio pratico? Quasi che il genio pratico possa darsi senza antiveggenza; o che questa non sia appunto il frutto di quelle abitudini speculative che non si fondano su vane astrazioni, ma sull'esperienza e sulla storia. I successi mostrarono largamente chi desse nel segno e la indovinasse fra i cultori della filosofia e coloro che l'aveano in non cale. La quale se fosse stata conta ai municipali e ai puritani, gli avrebbe preservati da infiniti errori: gli avrebbe resi un po' meno avvocati e un po' più politici con gran profitto del loro nome e della patria.</p>
<p>Né a ciò ristettero le colpe delle varie sette, e delle due accennate massimamente. Dirò cosa singolare, ma vera: i municipali e i puritani, benché nemicissimi ai Gesuiti per gara faziosa, si governarono colle loro massime e ne imitarono gli andamenti. E non è da stupire; ché il Gesuitismo è per essenza connaturato ai settari ed al volgo. Come i Gesuiti degeneri introducono l'etica farisaica nel Cristianesimo, così i falsi liberali recano la morale gesuitica nel governo civile. Come i primi hanno per intento supremo la dominazione del loro ordine, e poco si curano che la religione pericliti, purché la Compagnia si salvi; così i secondi dicono in cuor loro: muoia l'Italia piuttosto che la repubblica o il municipio. Come gli uni pretendono lo zelo delle credenze e del papato allo scopo ambizioso di esser arbitri della chiesa e governarla a proprio vantaggio, così gli altri sotto spezie di carità patria e di amore al principato o alla repubblica, vogliono essere graduati, ministri, triumviri, dittatori e recarsi in pugno l'Italia o almeno qualche sua provincia. Dai due lati non trovi fiore di lealtà, di equità, di gratitudine, di generosità, di grandezza d'animo: dai due lati regna un'intolleranza eccessiva delle altrui opinioni suggellata dal fanatismo: dai due lati s'invoca la libertà religiosa e civile per diventar padrone<note place="foot"><p>“<quote lang="lat">Falso libertatis vocabulum obtendi ab iis qui privatim degeneres, in publicum exitiosi, nihil spei nisi per discordias habent</quote>.” (<bibl>Tac. <title>Ann.</title> XI, 17.</bibl>)</p></note>: dai due lati l'ignoranza degli uomini, delle cose e del secolo è ribadita dall'odio dell'ingegno e del sapere, dall'invidia di ogni maggioranza eziandio naturale e meritata, dall'astio delle nazionalità e delle patrie coperto da un finto zelo provinciale e cosmopolitico, da un desiderio di rimescolare, confondere, ridurre tutto al proprio piano, e ritirar indietro la cultura e la gentilezza; onde il radicalismo eccessivo s'immedesima col dispotismo retrivo, come si può veder nell'Oriente barbarico e in quei piccoli cantoni dell'Elvezia, che sono ad un tempo demagogici, municipali e gesuitici. L'affinità e la parentela delle sette liberali, ma eccessive e sofistiche, colle retrive è proprio di tutti i tempi, e per l'Europa odierna si può dire che incominciasse colla prima rivoluzione francese. “<quote>Nella quale,” — <seg type="inciso">scrive Renato Levasseur,</seg> “gli stessi uomini che si valevano dell'ateismo per turbare lo stato, adoperarono poscia il Gesuitismo allo stesso effetto</quote><note place="foot"><p><bibl>Ap. Villiaumé, <title lang="fre">Histoire de la révolution française</title>, t. III, p. 262, note.</bibl></p></note>.”</p>
<p>Il vizio radicale del Gesuitismo consiste nell'uso di spogliare la morale e la religione della loro finalità suprema, e di convertirle in semplici mezzi; onde la fede si muta in superstizione, e collo scopo si legittimano gli spedienti, fino ai più atroci; tanto che i Padri non abborrirono dall'uccisione di un ottimo principe e di un pontefice illibato. Or non abbiamo testé veduti molti dei puritani tempestar colle palle il palagio di Pio nono, uccidere un virtuoso prelato quasi a' suoi fianchi, festeggiar l'assassinio di un gran ministro, e i municipali rallegrarsene? Che se gli uomini non si possono ammazzare ogni giorno, ben si possono lacerare, calunniare, perseguitare a ogni ora; e così fanno i Gesuiti; i quali per esser soli muovono guerra implacabile agli altri chiostri e ai nomi più illibati che non sono loro vassalli. E trattano le opinioni come le persone; combattendole o patrocinandole, non per amor del vero ma dell'utile; e cercando di rendersi singolari col contraddire agli altri e coi paradossi, perché non possono aver fama coll'ingegno e colla scienza. Non dissimile è il costume dei puritani; molti dei quali negano le verità più usuali e danno nelle stranezze per essere nuovi e pellegrini: impugnano il vangelo, il culto, la famiglia, la proprietà, la nazione; rinfrescando errori rancidi come fossero ingegnosi trovati. Ricorrono alle calunnie per conquidere gli avversari; non già per impeto, ma di proposito e direi quasi per via di legge; in guisa che talvolta un galantuomo può essere diffamato per ordine simultaneo del Mazzini e del padre Roothaan. Mentono nei crocchi, nei ritrovi, sulla bigoncia; e se sono rettori, fan poco caso della parola e del giuramento. Se la intendono, dove occorre, cogli sgherri e i denunziatori per rovinare gli opponenti; senza perdonarla ai repubblicani che non sono della loro setta<note place="foot"><p>Testé in Parigi alcuni egregi Italiani, fautori del popolare governo, vennero perseguitati coi modi più indegni dai Mazzinisti. Il fatto è notorio e l'<title>Opinione</title> di Torino ne diede un cenno ai 9 di maggio 1851.</p></note>. Il che mostra quanto sia sincera e generosa la lor fede politica; perché se amassero davvero la repubblica, sarebbero lieti di vederne moltiplicare i fautori, qualunque sia l'insegna e l'aderenza. Le stesse usanze son sottosopra comuni ai municipali; i quali anch'essi mentono, straziano, infamano, come abbiamo veduto; e calpestano non solo l'innocenza, ma l'amicizia.</p>
<p>Specchio vivo e sincero delle classi politiche di un paese è la letteratura volante delle effemeridi. A niuno è ignota la violenza maledica e fanatica dei giornali retrivi e gesuitici d'Italia e di Francia; ma i liberali nostrani di repubblica e di municipio, imitandoli, non hanno garbo a biasimarli. Essi furono i primi che introdussero fra noi la brutta usanza di denigrare i galantuomini e i valentuomini sui fogli pubblici: gli uni spargendo a piena mano l'infamia contro il re e l'esercito liberatore; gli altri sfogando la loro collera contro i nemici della mediazione e i fautori del regno italico. Né solo si usarono tali arti nel biasimo, ma eziandio nella lode; levandosi alle stelle uomini indegni per mente e per animo della stima pubblica; giustificandosi le più brutte e colpevoli azioni; abusandosi la lealtà generosa (e talvolta troppo generosa) degli avversari; celebrandosi <hi rend="italic">i lunghi e grandi meriti</hi> di tale che ebbe le prime parti nelle più gravi calamità della patria. Vogliam credere che fossero sinceri gli elogi dati a re Carlo Alberto esule e defunto, come campione d'Italia ed eroe dell'indipendenza, da coloro che aveanlo bistrattato vivo, quando metteva mano alla nobile impresa? O non erano le lodi postume suggerite dal desiderio di ostentar sensi nobili fuor di pericolo, e di addossare ai vivi i falli del trapassato! Così la stampa che dovrebbe essere incorruttibile interprete della verità, banditrice del merito, tutrice dell'innocenza e della giustizia, fece spesso contrario effetto; e in vece di essere scuola di sapienza e strumento di salute cooperò non di rado ad accrescere la follia delle sette e i mali della nazione.</p>
<p>Poco migliore fu l'uso che si fece degli onori, dei gradi, delle ricompense. Non parlo dei puritani che essendo stati poco in sella, non ebbero campo di mostrare da questo lato la loro virtù. La monarchia civile, giusta i municipali, dee essere un <quote rend="italic">peso per molti e una festa per alcuni</quote><note place="foot"><p><bibl>Manzoni, <title>I promessi sposi</title>, 22.</bibl></p></note>, come la vita, secondo gli egoisti; onde sogliono farne incetta, quasi fosse una lor masserizia; uccellando ai nastri, alle provvisioni, alle cariche, come i claustrali d'Ignazio ai doni e ai reditaggi. In nessun paese del mondo è così invalso l'uso di calcare i buoni e sollevare i pravi, e di prendere a gabbo ogni giustizia distributiva, come in Italia da due anni in qua; senza eccettuare il Piemonte, benché libero e civile. Quei cittadini magnanimi che tre anni sono inveivano contro la guerra e chiedevano se il Piemonte dovea largir l'oro proprio per aiutare e redimere gli <hi rend="italic">stranieri</hi> (cioè i Lombardi e i Veneti), si vede oggi a che intento ne facessero tanto sparagno; correndo avidamente alla grappiglia delle dignità e dei premi, come i proci a quella dei beni di Ulisse; e se non ingoiano tutto, ma ne lasciano agli altri una porzioncella, si vantano almeno di esserne dispensatori<note place="foot"><p>Vezzo dei municipali subalpini è di attribuire a sé stessi la pubblica munificenza. <hi rend="italic">Abbiam voluto</hi> <seg type="inciso">(diceva un tale che non è ministro)</seg> <hi rend="italic">dare a NN. una pensione; ma egli l'ha rifiutata</hi>. Ciò mi ricorda un certo bidello, che andava ripetendo ai giovani dell'ateneo: Studiate, studiate, miei cari, perché se sarete savi, noi vi daremo la laurea.</p></note>. Avrebbe torto chi disdicesse alla presente amministrazione la debita lode per aver riparate alcune iniquità, ricompensata qualche degna azione, sollevati nobili infortunii; mostrandosi in alcuni di tali provvedimenti non solo provinciale e subalpina, ma italica. Se non che quando io veggo i primi segni di onoranza dati ad uomini nemici degli ordini liberi: un Bava lasciato indietro, perché fece più di una volta tremare il nemico: guiderdonati i meriti illustri, ma non gli oscuri: posti in obblio molti uomini che sostennero per venti o trent'anni un incolpabile esilio: trattato da venturiero od estrano chi ebbe nel petto gloriose ferite, se il grado o la nascita non lo raccomandano a chi regge: offerto ad altri qualche guiderdone, ma in tali termini da non poter riuscire accetto, anzi da dover essere perdonato; e per ultimo le grazie più insigni date a coloro che colla incapacità stupenda, la sfrenata ambizione, la pertinacia incredibile, prepararono e compierono il parricidio italiano; quando, dico, io considero queste cose, vo pensando se il poco bene che si è fatto sia provenuto da schietto amor di giustizia anzi che da pompa e da ostentazione. Il promuovere gl'indegni e calpestare i benemeriti è non solo iniquità scandalosa, ma pessimo esempio; perché il volgo che vede la virtù negletta, sprezzata, avvilita, e il suo contrario rimunerato, dubita in fine se non metta conto in questo mondo di vivere da ribaldo; e in tal modo si perverte il senno dei deboli e si corrompe la coscienza pubblica.</p>
<p>Se l'egoismo e l'ingratitudine disonorano i privati, tali parti sono ancor più biasimevoli e vituperose nei principi. Lasciamo in pace le ceneri di Carlo Alberto; ma che liberale e generoso amor patrio mostrarono quelli che sopravvivono? Quando una parte dei loro errori provenne da bassa invidia verso il Piemonte e dall'avere anteposto l'egoismo provinciale alla santa carità d'Italia. In che modo Leopoldo di Toscana ha ricambiato il Capponi, il Ricasoli, il Lambruschini, il Ridolfi, il Salvagnoli, il Peruzzi, il Cini, il Basevi, il Galeotti, e tanti altri che rilevarono il suo trono e furono costantemente devoti alla sua persona? Alcuni di essi colle ingiurie e le vessazioni; e tutti col togliere le giurate franchigie e rimuoverli dalla cosa pubblica. Già abbiam veduto in che guisa il pontefice rimeriti i suoi difensori. Se Cristo promise il cielo a chi desse un poco di acqua per amor suo; la persecuzione, l'esilio, l'oltraggio sono la ricompensa con cui il vicario di quello rimunera i virtuosi che posposero alla fede e agli obblighi della sudditanza, la propria tranquillità, la sicurezza, la vita. Questa brutta sconoscenza dei principi italiani è forse la parte più vergognosa della nostra istoria; perché mostra spenta la vena dei nobili sensi dove dovrebbe essere più squisita e quasi connaturata.</p>
<p>Mi sono allargato su questo punto, perché io porto ferma opinione che esso esprime la causa principalissima di tutte le nostre sciagure. Crederei di aver fatta opera non affatto inutile, se queste rozze, ma sincere pagine persuadessero agl'Italiani, che <quote rend="italic">l'incapacità e l'ignoranza cooperarono alla rovina del Risorgimento, ma l'immoralità delle sette e la corruzione degl'individui la partorirono</quote>. No, l'Italia non meritava di risorgere, atteso che per la maggior parte di coloro che vi posero mano il bene di essa era un fine al più secondario; il vantaggiare sé stessi lo scopo unico o supremo. È antica sentenza confermata dalla esperienza e dalla storia che non si dà vero utile senza l'onesto. Le vie bieche e torte possono procurare un buon successo momentaneo, onori, fortuna, potenza; ma in ogni caso recano infamia e spesso final rovina. A che giovano i guadagni e i favori e le splendidezze accompagnate dal rimorso e prive della stima pubblica? Che si dice fin da oggi di coloro che ne gioiscono? Qual giudizio ne farà la storia? se pur essa ricorderà i loro nomi. Ciò che incontra ai privati accade ugualmente ai popoli; pel cui trionfo non basta che la causa sia giusta, se non è pura e lodevole l'intenzione. Non si dà rivoluzione che riesca, per quanto sia legittima e santa, se, non dico tutti, ma i più de' suoi artefici non sono degni di migliorare la sorte propria. La repubblica di America, che ebbe per fondatori uomini di virtù intemerata, dura e prospera mirabilmente da un mezzo secolo, laddove l'antica di Francia che si macchiò col sangue e poscia colle corruttele fu castigata da tre lustri di guerre micidiali e sei di governo regio. Il che non avviene per ragione arbitraria, ma per legge immutabile di natura. <quote lang="lat">Culpam poena premit comes</quote><note place="foot"><p><bibl>Hor <title>Od.</title> IV, 5.</bibl></p>
<quote rend="block">
<lg lang="lat"><l>“Raro antecedentem scelestum</l>
<l>Deseruit pede poena claudo.”</l></lg></quote>

<p> (<bibl><hi rend="italic">Ibid.</hi> III, 2.</bibl>)</p></note>. Perciò, non che dolerci del cielo, che ci ha flagellati, dobbiam benedire e ammirare la sua giustizia. I pochi buoni portarono la pena dei molti colpevoli, secondo la condizione fatale delle cose umane; e le ineffabili calamità d'Italia, non che essere un'accusa, sono una chiara discolpa della Providenza.</p>
<p>Tre furono le sette che cospirarono principalmente all'esito luttuoso; puritani, retrogradi, municipali. I primi già pagano il fio dei loro errori, esuli e profughi per tutta Europa. I secondi tripudiano; ma, o Dio, che tripudio! Ciechi, che chiudono gli orecchi, come il re assiro, agli annunzi fatidici, e non veggono che quando il salire è colpa, la fortuna è pena e la caduta precipizio. I terzi già scontano i loro peccati in molte, ma baldanzeggiano ancora in una parte d'Italia, e stimano forse che Iddio gli abbia dimenticati. Quando essi commisero l'abbandono d'Italia in pro del Piemonte, non prevedevano certo che riducendolo alla solitudine di un lazzaretto, gli toglieano quel massimo bene, che presidia gli altri, cioè la sicurezza; ma ora i più oculati già incominciano a temere per quelle instituzioni, che credettero di assodare, immolando alla provincia la patria. Ma il popolo piemontese fu innocente di tanto misfatto; e le sostanze sprecate indarno, le vite spente di tanti generosi, ci fanno sperare che il castigo non sarà suo. Allora i municipali vedranno quanto vani e fugaci sieno i frutti della cupidigia, e come mal si fecondi il suolo domestico col sangue sparso e colle lacrime della nazione.</p>
<p>Giova però aprir l'animo a più lieti pensieri. E lo statuto subalpino c'invita a farlo; il quale è il solo avanzo superstite del Risorgimento italico, come la costituzione repubblicana, ridotta a essere più in apparenza che in effetto, è l'unico residuo della rivoluzione francese del quarantotto. Ma queste due reliquie sono pur preziose, come germi vivaci e vincoli del moto passato coll'avvenire; verificandosi in essi quella legge storica, secondo la quale ogni gran mutazione che torni vana per difetto degli operatori, lascia tuttavia un addentellato, per cui si collega coi casi futuri, li prenunzia e gli apparecchia. Onde non so se più tristi o dementi sieno coloro che per odio del principe o del principato vorrebbero accomunare al Piemonte la sorte delle altre province. Ma ancorché gli ordini liberi ci venissero meno, non ne perirebbero però tutti gli effetti, non si cancellerebbero le impressioni, le abitudini, i vantaggi che nacquero per tal provincia e in proporzione per l'altra Italia da qualche anno di possesso o di esempio civile. Grave errore sarebbe il credere che i progressi dei popoli, benché interrotti dalla violenza, sieno inutili. Non vi ha una gocciola di sudore o di sangue versato, che non frutti col tempo, tanto che nulla è affatto sterile, nulla perisce onninamente nel mondo sociale o nel giro della natura. Il che non giustifica gli uomini che ritardano il corso degl'incrementi, ma la Providenza che lo permette. Questa tollera il male, perché procedendo (come dice il Machiavelli della fortuna) per <quote rend="italic">vie traverse ed incognite</quote><note place="foot"><p><bibl><title>Disc.</title> II, 29.</bibl></p></note>, sa convertirlo in bene: quelli ne son sindacabili, perché non hanno virtù da tanto, e punibili, perché non è lecito di render misere le generazioni presenti in grazia delle avvenire. Quanti mali si sarebbero fuggiti, se il Risorgimento non era ridotto al nulla nel suo principio! Quanti beni civili acquistati o accresciuti! Quanti nobili e preziosi capi serbati alla patria! Quante vite sottratte all'ozio dolente del carcere, allo squallore inoperoso dell'esilio! A quante famiglie incolpabili si sariano risparmiati gli affanni dell'indigenza, le angosce della persecuzione, le perdite più crudeli, e le ultime miserie senza conforto e senza speranza! Il che sia detto a uso di coloro, i quali non solo si consolano facilmente, ma quasi si rallegrano che i miglioramenti passati sieno andati a monte, avendo l'occhio alla felicità futura. Quasi che non possa darsi che questa sia ancora lontana, e solo ottenibile a prezzo d'infortunii sì gravi, sì moltiplici, sì dolorosi, da sbigottire l'immaginazione più intrepida a contemplarli. Ma facciamo che il giorno beato sia vicinissimo; e così lieto, così purgato da ogni penoso apparecchio e da ogni mistura, che vinca la solita imperfezione umana e disgradi l'età dell'oro; io dico che quando la mala riuscita degli anni addietro avesse costato i giorni di un solo innocente, sarebbe degna di eterno rammarico. Chiunque la sente altrimenti non ha petto d'uomo, né anima di cristiano. E ciò che affermo dell'Italia lo dico pur della Francia, lo dico di tutte le nazioni, che parteciparono all'ultimo moto; alle quali metterebbe gran bene, se governandosi con miglior senno, avessero cansato l'angoscioso intervallo che ora sono costrette di attraversare. Oh il Risorgimento italiano, dirà taluno, era cosa assai piccola e meschina; e se piace al cielo che un dì l'Italia sia libera ed una, i posteri rivolgendo gli occhi a quello, non si dorrano che abbia dato in fallo, e forse rideranno di coloro che il concepirono. Ciò è vero in parte; e io, non che dissimularmi la grettezza di quei principii, l'ho avvertita formalnente. “<quote>Siccome per l'Italiano che vive al dì d'oggi” <seg type="inciso">(così io scriveva nel quarantacinque)</seg> “la patria ed il secolo son ridotti a pochissima cosa; se vuol recare qualche giovamento, egli è costretto di attemperarsi alla loro debolezza, facendosi piccolo coi piccoli, misurando il suo scopo dal probabile e dallo sperabile, non da ciò che può accadere e si può desiderare, lasciando da canto non solo le utopie, ma ogni disegno che abbia dell'arduo e del grande, e imitando il pedagogo che appiccinisce e trincia e sminuzza la scienza per adattarla al tenero palato dei fanciulletti. Così, per discendere a qualche particolare, chi abbia l'animo, non dirò già all'antica Roma, e a tutte le meraviglie dell'età italogreca, ma soltanto a quel che sono al dì d'oggi le nazioni più culte e più potenti, come la Francia e l'Inghilterra, e volga quindi l'occhio alla nostra povera Italia; vedendola ridotta a tanta miseria e grettezza, così fiacchi e pusillanimi i più dei cittadini, così timidi e meschini molti di coloro che la governano, egli può essere tentato di dare un calcio a tutti gli ordini presenti, e di spazzare il suolo per innalzarvi di pianta una nuova fabbrica. E se altri entra a parlargli di piccole riforme e giunge a tanto di audacia, che gli proponga una confederazione dei vari stati italiani, come le colonne d'Ercole, a cui si può stendere il corso del nostro incivilimento, e come la miglior fortuna dell'antica patria dei Camilli, dei Scipioni e dei Cesari, non mi stupirebbe, se non che seguire i modesti consigli, facesse pentire il consigliatore di averli proposti.. Ma è pur forza allo scrittore civile abbracciar questa necessaria, benché magra prudenza, facendo virtù della necessità e buon senno della fortuna, se non vuol risolversi a scrivere pei morti; e dee consolarsi dell'ingrato lavoro col pensiero dei beni che seguiranno. Rammenti che si acquista merito e gloria anche nelle piccole imprese; sovrattutto quando vengono richieste a partorir le grandissime; che i principii sono sempre piccoli; che tuttavia rilevano più di ogni altra cosa, perché da loro dipendono la continuazione e il compimento; che bisogna incominciare col poco per far molto; che il creare in ogni genere di esistenze non ha mai dell'appariscente e del magno in ordine al senso, perché l'opera ci è contenuta solo per modo di potenza e di rudimento, e tuttavia in esso risiede agli occhi della ragione la prima e somma grandezza; e che in fine quell'antica Italia, che salì in cielo colla gloria e colla potenza, ebbe pure un'origine minuta e volgarissima; imperocché senza l'umile masserìa di Faustolo e il murello cavalcato da Remo, la città di Romolo non sarebbe divenuta regina del mondo e metropoli dell'.universo</quote><note place="foot"><p><bibl><title>Prolegomeni</title>, p. 414, 415, 416.</bibl></p></note>.” Così io faceva la critica e insieme l'apologia del Risorgimento assai prima che si attendesse a colorirlo; e antiveniva di cinque anni l'obbiezione che ora si ripete da tanti. Le angustie e imperfezioni del lavoro non assolvono dunque coloro che lo distrussero, come non debbono far vergognare quelli che presero a condurlo; quando gli umili principii acchiudevano la gloria della creazione. Né ai principiatori tal lode è tolta dai guastatori dell'opera che vennero dopo, essendo indelebili i semi gittati, e il tenue albore del Risorgimento italiano annunziando la luce del Rinnovamento.</p></div2><trailer> FINE DEL TOMO PRIMO.</trailer>

</div1>
<div1>
<head>LIBRO SECONDO<lb/>
DEI RIMEDI E DELLE SPERANZE</head>
<epigraph>

<lg><l>Ché se la voce tua sarà molesta</l>
<l>Nel primo gusto, vital nutrimento</l>
<l>Lascerà poi quando sarà digesta.</l>
<l>Questo tuo grido farà come vento</l>
<l>Che le più alte cime più percuote;</l>
<l>E ciò non fia d'onor poco argomento</l></lg>

<p><bibl>Dante, <title>Par.</title>, XVII.</bibl></p></epigraph>
<div2>
<head>CAPITOLO PRIMO<lb/>
DEL RINNOVAMENTO ITALIANO ED EUROPEO</head>

<p>Il moto italiano, incominciato circa un lustro addietro, e quantunque sospeso, non ancora finito, si parte in due periodi, l'uno passato e l'altro avvenire, divisi da un tempo di ristagno e di pausa, che corre presentemente. Siccome il primo di questi periodi fu salutato sin da principio come un Risorgimento, così per distinguerlo dal secondo, chiamerò questo Rinnovamento, dando il nome d'interregno italiano allo spazio che li divide, atteso che l'Italia, come nazione, ha di nuovo, per così dire, perduto lo scettro di se medesima. I principii del Risorgimento furono assennati e felici; ma venuta meno la civil prudenza, gli errori si trassero dietro le disavventure, come vedemmo nell'altro libro. L'epoca futura potrà meglio avverare le nostre speranze, se saremo solleciti di apprestare i rimedi opportuni ai falli commessi; alcuni dei quali possono mettersi in opera sin da oggi; onde l'interregno non dee essere una sosta oziosa, ma un apparecchio fecondo del Rinnovamento. Denominando così la mutazione che verrà tosto o tardi portata e necessitata dal corso naturale dei successi politici, non credo di dare alle parole un significato affatto arbitrario. Imperocché la qualificazione di Risorgimento si accomoda meglio di altra al moto andato, accennando al risvegliarsi, e come dire, al risuscitare che fece l'Italia, riavendo più viva la coscienza di se stessa e de' suoi diritti, quando né le condizioni interne né le esteriori le permettevano di aspirare a molta novità d'instituzioni. Anzi proprio carattere di questo periodo fu il mantener la sostanza dei vecchi ordini, pur mirando a correggerli, riformarli, perfezionarli, e infondere in essi novelli spiriti coll'unione e la libertà. Il che era così essenziale al Risorgimento, che quando si volle andar più avanti e innovare sui punti capitali, non che riuscirvi, si tornò indietro, e venne meno quel poco che si era acquistato. All'incontro il movimento futuro che ci è dato di antivedere e che siamo in debito di preparare, sarà un Rinnovamento, perché i popoli italici, già fin d'ora usciti dall'antico sonno, dovranno mutare più o meno i modi e i termini del loro stato civile, conforme alle nuove condizioni della vita europea. Se il disegno primiero fosse stato colorito, le vicende di cui discorro seguirebbero né più né meno coll'andar degli anni, e il Risorgimento diverrebbe Rinnovamento; se non che la mutazione avria luogo bel bello, per gradi, e sarebbe appena sensibile; conciossiaché gli uomini non sogliono accorgersi del nuovo, quando esso consiste nel lento e continuo transustanziarsi dell'antico. Dove che, fallito il Risorgimento, e ripristinate le italiane miserie con qualche aggiunta, il rivolgersi delle nostre sorti, giunta l'ora, sarà più rapido e repentino che non sarebbe nell'altro caso; né la novità verrà forse palliata dallo sdrucciolo della transizione e dal tempo. Per la qual cosa, se il Risorgimento continuato sarebbe stata una trasformazione, cioè uno svolgersi scalato ed equabile, il Rinnovamento avrà piuttosto aspetto e qualità di rivoluzione.</p>
<p>Io reputo di gran rilievo il distinguere le due epoche e cernere esattamente le ragioni del passato da quelle dell'avvenire. Imperocché dalle idee confuse che si hanno a questo proposito nascono, se mal non mi appongo, il languore, la disfiducia, l'irresoluzione, i dubbi, la sterilità di concetti e di partiti, che campeggiano nella politica speculativa di una buona parte dei liberali italiani; e la fiducia soverchia, la pratica incerta, l'inerzia e la poca antiveggenza di coloro che reggono il Piemonte. Dal che è facile il conghietturare che quando i tempi muteranno, le sette guastatrici del moto preterito saranno d'inciampo altresì al futuro. I municipali che per indole e per costume stanno sempre di qua dal segno, si adopreranno per fare del Rinnovamento un risorgimento prepostero e fuor di luogo; e i puritani avvezzi a trascorrere, mutandolo in iscompiglio e sconvolgimento, causeranno una riscossa peggiore della presente. Né le sette dialettiche si mostrano gran fatto più avvedute; perché molti democratici ondeggiano fra quelle idee perplesse e indeterminate, che quando poi sopravviene l'acconcio di operare, li rendono agevolmente zimbello dei demagoghi. Non pochi dei conservatori disperano dell'avvenire e se lo rappresentano come una continuazione o un peggiorar del presente; e i più benesperanti non sanno uscir del passato, credendo possibile il rifar l'Italia e l'Europa quali sarebbero state nel quarantotto, se il senno dei liberali avesse risposto alle speranze. Grave e pericoloso errore, perché il passato non si rifà; o più tosto si può di leggieri reiterare il male, ma il bene non mai. Il Risorgimento appartiene alla storia antica, e solo per un miracolo potria ripetersi nell'avvenire. L'arbitrio e l'arte sono impotenti senza quel concorso di cose e di fatti, che dipendono dalle leggi governatrici del mondo; il qual concorso nella vita attiva e civile chiamasi occasione. L'occasione è alata e sfuggevole, e chi non l'afferra nel punto opportuno, la perde senza rimedio. Molte ne ebbero gl'Italiani per menare a buon fine il Risorgimento e anche per rimetterlo sul buon sentiero; ma vennero tutte male adoperate o neglette o buttate via. Nessuno, io credo, fu più sollecito e tenace degli ordini di quello che io mi fossi, finché rimase un filo di speranza per ravviarlo. Ora ogni resto di ragionevole fiducia è spento; e il riluttare e perfidiare contro la realtà non sarebbe costanza, ma ostinazione. La vera costanza consiste nel proponimento del fine e non mica nell'elezione dei mezzi; i quali debbono variare, secondo i tempi; e chi a questi non si accomoda e mutate le cose, s'incaponisce a perseverare nella via antica, è in effetto versatile sotto specie di fermezza, spogliando la politica del suo carattere essenziale, che consiste nell'opportunità e congruenza. Lo scopo del Risorgimento e del Rinnovamento è tutt'uno; come quello che risiede nel dare all'Italia essere di nazione con tutti i beni che ne conseguono, cioè libertà, unione, autonomia, potenza, cultura e via discorrendo. Ma i mezzi potendo essere diversi, debbono variare se si mutano le circostanze, e si modifica la materia in cui versano le operazioni. Si dee bensì aver l'occhio a pigliare per norma non già le astrattezze e le preconcette opinioni, ma la realtà sola; guardandosi cautamente di valicare quei termini che le sue condizioni prescrivono.</p>
<p>Le buone occasioni in politica non si possono cogliere ed usare se non da quelli che vi sono apparecchiati, e che però le antiveggono; giacché ogni apparecchio importa una precognizione. Raro è pertanto che fruttino le occorrenze affatto imprevedute; e quelle appunto che avemmo negli ultimi anni non ci furono di profitto, perché coloro a cui toccava di adoperarle, non avendone avuto presentimento alcuno, le ributtarono o le sciuparono. Ma per conoscere le opportunità, uopo è apprendere le loro attinenze colle condizioni e coi bisogni correnti; uopo è ponderare i possibili e probabili effetti che possono derivarne. Il che mancò eziandio ai nostri rettori; i quali operando alla cieca, non vedendo ciò che doveva farsi o fuggirsi, non formandosi un chiaro concetto delle doti, delle leggi, dei presidi, dei limiti naturali e necessari del Risorgimento italiano, non avendo alcun concetto dello stato universale di Europa e de' suoi influssi sulle cose nostre, e meno ancora sapendo dalle condizioni presenti conghietturar le avvenire, fecero sì che quei casi dai quali sarebbe potuta nascere la salute, accrebbero in vece le nostre calamità. Ora la stessa sorte toccherà al Rinnovamento, se non si medica il male nella sua radice, cacciando via l'ignoranza che è madre d'imprevidenza. A tal effetto uopo è formarsi una giusta idea dei casi soprastanti, deducendola dagli accaduti e dallo stato presente delle cose, mediante la notizia delle leggi immutabili che governano la natura e la società umana; imperocché senza questa scorta ideale la notizia dei fatti è sterile e non può dar luogo a induzioni ragionevoli e fondate. L'uomo, non potendo mutare l'essenza delle cose, dee studiarsi di conoscerla per secondarla, guardandosi dalla stolta presunzione di volerla urtare, piegarla a' suoi capricci, farla ubbidire alle proprie preoccupazioni. Ma come si può sortir l'intento, se non si reca nell'inchiesta un animo libero da ogni illusione di parte; uno spirito prudente per non trascorrere e ardito per abbracciar quel futuro che già presussiste a guisa di germe nelle cagioni e sarà attuato dal corso fatale degli eventi? Dico fatale, avendo rispetto a quella parte dei casi che dipende da leggi universali e invariabili; non a quella che procede dall'arbitrio umano. Ma l'arbitrio può solo nei particolari; e il suo sviarsi non ha forza di rompere le leggi che reggono il mondo civile così fermamente come quello della materia, pogniamo che riesca a rallentarne o renderne meno perfetta e regolare l'esecuzione. Perciò se la nostra antiveggenza non può corre le particolarità, che dipendono da libera elezione; può bensì apprendere i generali, come quelli che derivano dalla natura e dalle sue leggi.</p>
<p>Stando adunque fra questi termini, e districando dai fatti patenti e presentanei i semi riposti, in primo luogo io mostrerò che il Rinnovamento italiano non può essere una semplice ripetizione del Risorgimento: poi andrò cercando, stando in sui generali, quali sieno i caratteri, le leggi e i cardini suoi propri. Compiuti questi due assunti, per quanto le mie forze me lo permettono, passerò ad abbozzare alquanto più divisatamente (senza però uscire dagli universali), le condizioni richieste alla nuova era e a combattere alcuni errori vigenti che possono pregiudicarle. Nel fermare le note e le proprietà del moto avvenire io non dirò nulla di mio: sarò semplice storico; e m'ingegnerò di essere divinatore nei termini ragionevoli; deducendo dai fatti certi e presenti le contingenze e probabilità future. Osserverò insomma il metodo che ho sempre tenuto per l'addietro nelle cose civili; studiando la realtà delle cose e fondando in essa i miei giudicati. Così feci, quando mi adoperai a preordinare il Risorgimento o a conservarlo, traendo dallo studio delle condizioni e dei successi di allora i suggerimenti e i pronostici. Bene antiveggo che molti, ai quali spiaceranno le mie conclusioni, me le apporranno a colpa; come se io fossi complice della certezza o probabilità loro; e stesse in poter mio di dare agli avvenimenti un indirizzo diverso da quello che è voluto dalla Providenza. Il che è come imputare la crisi o la morte dell'infermo al medico che la predice. Non crederei possibile tanta semplicità se non ne avessi fatto più volte esperienza a mio costo; e specialmente quando mi avvenne di avvertire i fautori della mediazione e i nemici dell'intervento ch'essi la davano vinta ai puritani e ai Tedeschi. Ma io non voglio confondere con questi politici miopi di corte o di campanile gli uomini che governano il Piemonte; i quali non ignorano che l'utopia peggiore è l'ingannarsi dell'avvenire. E però egli è bene che affisino coll'ochio e misurino con fermo animo i probabili eventi; sia perché i mali antiveduti meno addolorano, e perché antivedendoli, si può cavarne qualche costrutto o almeno renderli men rovinosi.</p>
<p>Entrando ora nella proposta materia, dico che il Risorgimento non si può riassumere con fiducia di far opera che duri, essendo variate notabilmente le condizioni intrinseche ed estrinseche che lo produssero e lo alimentarono. L'unione patria dei principi fra loro è difficilissima, per non dire impossibile, avendo essi rinnegata l'Italia, e stretta amicizia co' suoi nemici. La concordia dei principi coi popoli è impossibile egualmente da che i primi tolsero ai secondi le franchigie date, divennero retrogradi, e alcuno di essi sprezzabile per l'incostanza e la dappocaggine, altri abbominevole per la fiera e sbrigliata tirannide. Vero è che questi biasimi non cadono sul re di Sardegna; ma egli è solo; e che può uno contro tutti? Oltre che la monarchia piemontese ha rimesso alquanto del suo splendore e del suo credito, essendosi chiarita impotente a redimere la nazione. L'accordo mirabile delle varie classi è difficile a rappiccare; conciossiaché il papa mutato, i Gesuiti risorti, il sanfedismo ripullulante, l'episcopato infesto a libertà, mantice e scudo di oppressione, la copia dei giornali pinzocheri e retrogradi, hanno grandemente alterato, se non distrutto, il consenso del ceto secolaresco col clericale. E benché una parte più o meno notabile del minor sacerdozio e alcuni pochi membri (tanto più benemeriti) del maggiore, sieno tuttora affezionati alla causa italiana, essi più non osano né possono favorirla, mancato loro l'appoggio del centro romano, e convertiti a gran numero in ardenti nemici del civil progresso altri chierici che a principio fingevano di approvarlo o lo tolleravano. Gli altri ordini cittadineschi non sono meno discordi, atteso i cattivi umori e le malevolenze seminate dalle sette, la paura nata da certe opinioni. I nobili astiano i popolani e ne sono astiati a vicenda: i conservatori si azzuffano coi democratici: la plebe delusa dalle classi colte le guarda in cagnesco; e i facoltosi spiritano a udire il nome dei socialisti. I politici di municipio si abbiosciano perduti d'animo sotto la comune oppressura, e in Piemonte gonfiano di vane speranze: i puritani e gl'illiberali fanno a chi più strazia colle congiure e le avanie la povera Italia, e muovono una guerra disperata a chi non la pensa del tutto come loro. Le varie provincie sono anche in rotta le une colle altre: Lombardia e Genova tengono più o meno il broncio al Piemonte, Sicilia a Napoli: Roma è divenuta nemica di tutto il mondo, Pio nono, rinnovando e aggravando i tempi del Capellari, ha reso il papato civile irreconciliabile colla nazione; la quale non che trovarci un appoggio, è ormai costretta a considerarlo come il maggiore ostacolo delle sue brame.</p>
<p>Fra tanti squallori sorge il Piemonte, come oasi nell'eremo, perché l'esercito proprio impedì gli strani di manometterlo, e il principato non interrotto tolse ogni appiglio di rifarsi ai nemici delle franchigie. Tuttavia se le condizioni non paiono mutate, chi le misura dal solo intrinseco; siccome il valore di questo dipende dalle estrinseche attinenze, il Piemonte dalla pace in poi non è più quel di prima. Dianzi era italiano e nazionale: oggi non è più che subalpino e municipale. Dianzi consonava al resto d'Italia libera e civile, e tale conformità gli dava influsso, puntello, presidio: oggi è eterogeneo verso gli altri dominii tedeschi o intedescati della penisola. Dianzi esercitava o poteva esercitare colle armi, coll'autorità, colle pratiche, un imperio egemonico sul rimanente della nazione: oggi è ritirato in se stesso, privo di ogni maggiorìa estrinseca, e ridotto a tenere per gran fortuna se è lasciato stare e vivere in pace dai conterranei e dai vicini. S'egli fosse uno stato grande, potrebbe trovar compenso a tali difetti; ma essendo piccolo e debole, egli è chiaro che quelle influenze, le quali più non manda, è costretto a riceverle; che non avendo più balìa in Italia, è in servitù di Europa; e insomma che non essendo più il centro dell'orbita nazionale, è divenuto un satellite rapito in giro (benché non se ne accorga) da una vertigine esterna. Lascio stare le altre considerazioni già fatte intorno allo stato precario della libertà e indipendenza piemontese e ai rischi che corrono.</p>
<p>Le condizioni estrinseche dell'Italia in universale sono pure differentissime. Nel periodo del Risorgimento la nostra penisola armonizzava col resto di Europa, mirando ad appropriarsi le instituzioni politiche comuni ai paesi più ingentiliti. Il principato civile tendeva a uniformare e ridurre, per così dire, a un livello politico le varie nazioni; né la Francia che dopo le stragi di giugno inclinava a un patronato moderatore, si può dire che turbasse sostanzialmente l'accordo. Oggi tutto è mutato, e per un singolare intreccio di cose si può dire che non solo il male, ma anche il bene ci sia avverso. Imperocché da un lato le vittorie dell'Austria, la prostrazione della Prussia, il prevaler della Russia, l'oppressura dell'Ungheria e della Polonia, la corruttela governativa della Francia, quanto sono favorevoli al regresso predominante in due terzi d'Italia, tanto rimuovono ogni aspettativa di miglioramento e pericolano quel solo angolo di essa che serba intatte le franchezze acquistate. Dall'altro lato essa Francia ridotta a stato di popolo, la parte democratica crescente ogni giorno fra le culte nazioni di Europa, lo sdegno e la sconfidanza universale verso i principi come autori e complici di tante sciagure, sono disposizioni poco propizie allo stato regio; e lo debilitano anche in quei luoghi dove non si è macchiato colle brutture e colle fierezze. Brevemente, il contrasto tra il desiderio ed il fatto non fu mai così vivo e notabile come oggi; ché quasi tutto il mondo civile è in effetto oppresso da giogo dispotico e per istinto inclina alla repubblica. Vedesi adunque quanto sia mutato l'essere dei popoli italici, che soggiacquero alla sorte comune; e il Piemonte che solo conserva la monarchia civile è minacciato insieme, quanto allo statuto dal regresso presente, e quanto al principato dalle future rivoluzioni.</p>
<p>Il ripigliare l'opera del Risorgimento italiano essendo impossibile, resta che si dia mano ad apparecchiare il Rinnovamento. Ma le leggi di questo non si possono definire colla precisione recata negli ordini teoretici di quello, anche prima che cominciasse; e ciò per una ragione che distingue essenzialmente i due moti e le due epoche. Il primo dei quali fu affatto autonomo e governato soltanto dalle condizioni e dal genio proprio d'Italia; laddove il secondo dipenderà in gran parte dai casi esterni; il campo e il corso dei quali è tanto più vasto e intralciato, quanto viene a comprendere un maggior numero di popoli e di paesi. Ora se quando noi eravamo padroni degli eventi e il giro delle nostre considerazioni non si dovea gran fatto allargare fuori d'Italia, non era impossibile il determinare anticipatamente l'indirizzo che dovea tenersi, ciascun vede quanto l'opera sia più malagevole ora che è d'uopo abbracciare colla politica divinazione presso che tutta Europa. Perciò a cogliere quegli universali del futuro assetto che possono cadere comechessia sotto la nostra apprensiva, non vi ha altro metodo sicuro che quello di studiare il processo del Rinnovamento europeo; di cui l'italiano sarà una parte, quasi scena di un dramma o episodio di un poema. Il Rinnovamento di Europa è l'ultimo atto di una rivoluzione incominciata quattro o cinque secoli addietro, e non ancora compiuta, rivoluzione che io chiamerei moderna, perché destinata a sostituire un nuovo convitto a quello del medio evo. Le rivoluzioni particolari in ordine al tempo e allo spazio non sono che membri di questa rivoluzione generale; la quale è una, perché informata dal genio della modernità e tendente a metterlo in atto per ogni sua parte. È universale di soggetto, perché abbraccia ogni appartenenza del pensiero e dell'azione, e spazia così largamente come tutto il reale umano e tutto lo scibile. È universale di domicilio, perché si stende quanto la cultura figliata dall'antichità grecolatina e dal Cristianesimo; e però comprende oltre l'Europa una parte notabile del nuovo mondo e tutte le adiacenze asiatiche, affricane, oceaniche della civiltà europea. È infine continua, perché sebbene interrotta da tregue apparenti, non cessa mai; e sospesa di fuori, rientra nelle viscere del corpo sociale, e ci lavora sordamente per un certo tempo, finché scoppia di bel nuovo e introduce nel vivere esterno altre mutazioni. Se gli autori di queste non trapassassero la giusta misura del progresso (la quale si vuol determinare dallo stato delle idee e dall'opinione invalsa nei più), e i partigiani degli ordini antichi le accogliessero di buon grado, la rivoluzione avrebbe termine, sottentrando in suo scambio un graduale ed equabile avanzamento. Ma stante che per l'infermità umana gli uni trasvanno e gli altri tirano indietro, ai corsi precipitosi succedono gl'indugi e i regressi, che sono altrettanti interregni della rivoluzione, e la prolungano, in vece di porle fine; il quale non avrà luogo, finchè il vecchio non sia sterpato affatto<note place="foot"><p>Dico il vecchio e non l'antico; perché, propriamente parlando, l'antico non invecchia, essendo immutabile e perenne come la natura.</p></note> e la modernità non informi ogni parte della comunanza.</p>
<p>La rivoluzione moderna non è capricciosa e arbitraria ne' suoi punti fondamentali, ma guidata da ferma e costante necessità. Chi voglia conoscerne l'indole, i progressi e l'esito dee guardarsi dal vezzo volgare di sostituire i suoi fantasmi alla natura delle cose; come fanno gli utopisti, che vedendo il mondo in via di trasformazione, ciascuno di essi vorrebbe raffazzonarlo a suo modo. Ora per cansar le utopie, fa d'uopo studiare i fatti; e i fatti che acchiudono i germi degli ordini avvenire, e ne necessitano tosto o tardi l'adempimento, sono i bisogni. Il bisogno nasce da una privazione, cioè da un'attitudine sentita e non soddisfatta; e quindi importa due cose, cioè un'idea e un desiderio. Tre idee e tre desideri, come ho già notato, invalgono oggi universalmente; cioè la maggioranza del pensiero, la costituzione delle nazionalità e la redenzione delle plebi. Tutti gli incrementi di qualche sostanza e i concetti che sono in voga presentemente, si riferiscono all'uno o all'altro dei detti capi. Tutti quelli che ebbero luogo più o meno in addietro ne sono un principio, un apparecchio, un'appartenenza; come a dire la libertà politica, la tolleranza religiosa, l'ugualità cittadina, l'equità e la mansuetudine delle leggi civili e del giure delle genti, gli aumenti dei traffichi, degli artifici, delle nobili discipline; e via discorrendo. Ma l'attuazione di cotali assunti è ancora assai lungi dal compimento suo; e i capitoli di Vienna, in cui si fonda la polizia vigente di Europa, non che vantaggiarli, nocquero loro, menomando gli acquisti già fatti, e ritraendo il secolo in alcune parti verso il tenore delle età barbare. La politica viennese è dunque il termine, da cui conviene allontanarsi. E qual è la meta a cui fa d'uopo appressare? La meta è il realismo della ragione e della natura. Il Rinnovamento europeo consiste adunque nel <hi rend="italic">sostituire intorno ai prefati articoli del convivere umano, gli ordini razionali e naturali accordanti colla realtà delle cose agli ordini artificiali e contrari a ragione e a natura, che furono introdotti od avvalorati dal congresso di Vienna</hi>. Il quale abolì la maggioranza del pensiero, incatenandolo e assegnando il monopolio dei pubblici affari agl'inetti o ai mediocri: spense o alterò le nazionalità europee, introducendo un ripartimento di stati distruttivo o lesivo di quelle e per ultimo, non che riscattare le plebi, ne peggiorò l'essere, perpetuandone la miseria e aggiugnendo nuovi ostacoli al loro miglioramento.</p>
<p>Parlando di natura, intendo di accennare a quella che non è greggia, ma limata e compiuta dall'arte; la quale torna tutt'uno coll'uso, che è <hi rend="italic">fabbricata natura</hi><note place="foot"><p><bibl>Davanzati, <hi rend="italic">post. a Tac. Ann.</hi> I, 3.</bibl></p></note>, essendo figliuola del pensiero che la signoreggia. La ragione non può dividersi da questa natura perfezionata, di cui è l'anima, come la natura cumulata dall'arte è il corpo della ragione. <quote rend="italic">Il naturale è razionale</quote>, dice Tertulliano<note place="foot"><p><bibl><title>De anima</title>, 16.</bibl></p></note>, e viceversa; essendo che i fenomeni, onde consta la natura, pigliano solo aspetto di leggi, quando si ammogliano alle idee somministrate dalla ragione. La natura incolta e primitiva è il germe, di cui l'arte, mediante la ragione, è l'esplicamento: la natura è la potenza e la materia del progresso umano, a cui l'arte e la ragione danno l'atto e la forma; nella qual manifattura la ragione porge la regola e l'arte fa l'ufficio di causa effettrice; onde il progresso per tal rispetto è il ritorno artifiziale e ragionevole agli ordini naturali. La civiltà è l'effetto dell'arte; e perciò si dà un'arte o civiltà falsa, che si dilunga dalla natura e in vece di svolgere le virtualità native, mira a distruggerle<note place="foot"><p>La vera civiltà è pertanto il ritorno alla natura, non grezza ma svolta e raffinata dall'arte. Giacomo Leopardi, antimettendo lo stato selvaggio al civile, non discorre della civiltà vera, ma della falsa, che chiama <hi rend="italic">corruzione</hi> (<bibl>Opere, t. I, p. 35; t. II, p. 73, 74, 75</bibl>); onde la sua sentenza si distingue sostanzialmente da quella che Giangiacomo Rousseau mise in voga all'età passata. Tal è almeno l'interpretazione che mi par risultare dal riscontro di vari luoghi; imperocchè se il Recanatese non avesse sentito altramente dal Ginevrino, come avrebbe potuto scrivere la <hi rend="italic">civiltà</hi> esser necessaria a <hi rend="italic">dirozzare e rammorbidire gli animi</hi> per distoglierli dalle male opere (<bibl>Ibid. t. II, p. 67</bibl>), e <hi rend="italic">sola guidare in meglio i pubblici fati</hi>? (<bibl>Ibid., t. I, p. 121.</bibl>)</p></note>. Quest'arte o civiltà contrannaturale è madre della falsa politica; sia di quella che va dietro a utopie impossibili o s'ingegna di preoccupare con progresso precipitoso le condizioni di un remoto avvenire, sia di quella che rinverte al passato e spegne i ragionevoli acquisti. Gli ordini di Vienna appartengono a questa seconda specie, e violando la natura non meno que la ragione, tanto fu lungi che riuscissero a quietare l'Europa, che anzi porsero esca e incentivo a nuovi e continui disordini. Il Rinnovamento sarà all'incontro una riformazione del mondo civile a norma delle leggi naturali; e avrà per regola l'adagio morale del Portico, confermato dal Cristianesimo<note place="foot"><p>“<quote lang="lat">Magistra natura, anima discipula</quote>” (<bibl>Tertull. <title>De test. an. </title> 5.</bibl>)</p></note>, che <hi rend="italic">si dee vivere secondo natura</hi> <note place="foot"><p/>
 <p><bibl>Cic. <title>De fin. Tusc.</title> pass.</bibl></p></note>. Chi si conforma a natura è felice, chi le ripugna è misero: il che si verifica nei popoli e negli stati non meno che nei particolari uomini e nelle famiglie. Le cose umane non sono stabili se non in quanto ritraggono della suprema stabilità creata, cioè della natura; la quale, dice un nostro scrittore, “<quote>certa consiste, ferma e costante in ogni suo ordine e progresso; nulla suol variare, nulla uscire da sua imposta e ascritta legge</quote><note place="foot"><p><bibl>Alberti, <title>Opere volgari</title>, Firenze, 1845, t. III, p. 169.</bibl></p></note>”. E la natura è stabile, perché rende finita immagine dell'infinito artefice; il quale, se è primo motore, in quanto dà l'essere e il moto alle cose, era chiamato <hi rend="italic">statore</hi> dagli antichi Romani, come nota Seneca<note place="foot"><p><bibl><title>De benef.</title> IV, 7.</bibl></p></note>, perché da esso deriva la stabilità del mondo. Che se la natura senza ragione non è savia, la ragione senza natura non è positiva: le idee senza i fatti svaniscono, come vani fantasmi e vuote astrattezze. La dottrina di Zenone è però necessaria a compiere quella di Platone, e il sensismo giudizioso a integrare l'idealismo mediante quel dialettico componimento che nelle scuole filosofiche realismo si appella. Il realismo civile consiste nell'edificare sulla ragione e sulla natura; e quindi anco sulla buona consuetudine, che è come un'aggiunta e uno strascico di quella; onde essa vien detta la seconda natura degl'individui e delle nazioni. La cattiva consuetudine, che è natura falsa, risponde al vecchio e al vizioso delle instituzioni, come la buona al naturale legittimo, all'antico, al primitivo.</p>
<p>Le passate rivoluzioni ebbero tutte questo carattere di tentare il ripristinamento degli ordini naturali, e tutte fecero in effetto qualche passo verso di esso. Tal fu in particolare l'intento degli ultimi moti d'Italia e di Francia; l'uno dei quali mirò principalmente al riscatto nazionale e l'altro al plebeio. Il primo di tali conati venne guasto dal secondo, e questo fu interrotto, perché dei due motori delle rivoluzioni, il principale mancò. I quali motori sono (come vedremo in appresso) la plebe, cioè l'istinto collettivo, e l'ingegno, cioè l'indirizzo individuale; senza il cui concorso la folla può ben distruggere, ma non creare. La Francia non produsse nell'ultimo periodo alcun uomo di stato veramente grande; laonde il moto popolare che fece la rivoluzion di febbraio, mancando di guida e non uscendo dei termini della facoltà istintuale, diede luogo al regresso seguente. L'Italia parve un istante più fortunata, ricuperando Pellegrino Rossi; ma i municipali piemontesi lo contrastarono e i faziosi l'uccisero; stimando forse l'ingegno nocivo o che ai dì nostri abbondi soverchiamente. Il male adunque in amendue i casi nacque da ciò che i tentativi fatti quasi nello stesso tempo da noi e dai nostri vicini abbracciarono due soli elementi della civiltà moderna, vale a dire la nazionalità e la plebe; e pretermisero il terzo, cioè il pensiero; il quale è il capo più importante, essendo il principio dei due altri; giacchè ogni buon assetto negli stati e nelle moltitudini, ogni riforma nazionale e popolana abbisognano della mente ordinatrice; e quindi presuppongono il culto e il predominio dell'intelletto. La mancanza di questa condizione non solo fece fallire affatto il conato italiano e arrestando il francese, lo rese sterile, ma viziò eziandio sugli altri articoli le dottrine politiche che nacquero da entrambi o contribuirono ad operarli.</p>
<p>Già vedemmo che i puritani, sotto pretesto di uguaglianza, annientano il privilegio moderatore dell'ingegno, e che molti popolari si accostano alla stessa eresia, riponendo la legge suprema nell'arbitrio del maggior numero. I primi alterano del pari o spiantano la nazionalità per vaghezza di cosmopolitìa mal intesa; e così questo errore come l'odio dell'ingegno, allignano altresì nei municipali (benché per motivi e con temperamenti diversi), e non sono combattuti abbastanza dai conservatori e dai democratici. Egli è tanto più da temere che tali preoccupazioni sieno per rinnovare i lor tristi fatti, quanto che esse si allargano ogni giorno in una certa classe di liberali, essendo nutrite dall'invidia, dall'ambizione, dalla cupidigia e protette da torto giudizio o da ignoranza. La disparità degl'ingegni è un fatto universale e immutabile; e il pronunziato di Bacone, che l'uomo può quanto sa (onde segue che i sapienti debbono prevalere nell'indirizzo delle cose) è una legge invariabile della natura e società umana. Le nazionalità non sono manco naturali e impossibili a mutare che i siti, le tradizioni, le schiatte, le lingue; e in esse risiede l'individualità dei popoli, come quella dell'uomo e delle prime aggregazioni è riposta nella persona, nella città e nella famiglia. Certi scrittori che oggi, per vezzo di paradossare, pongono il progresso nell'abolire e ridurre la compagnia al municipio, non si avveggono di tornar essi alla rozzezza del medio evo e delle origini. Altri che sostituiscono loro certi gruppi o agglomerazioni arbitrarie, si adoprano a cacciare la natura coll'arte, e non fanno altro che porre nazionalità fattizie in luogo di quelle che vengono lentamente plasmate dai climi e dai secoli. Né i partimenti nazionali offendono l'unione cosmopolitica, anzi ne fanno parte, perché l'universale non può stare senza il particolare, e il conserto maggiore presuppone quelli di minor tenuta. Nei tempi antichi le nazionalità e le patrie erano contrarie alla cosmopolitìa, perché la scarsa coltura fra loro le inimicava. La Grecia e Roma abbozzarono la fratellanza dei popoli compiuta dal Cristianesimo; sostituendo l'accordo dialettico al conflitto sofistico: e la civiltà moderna, scoprendo e attuando l'armonia naturale dei diritti e degl'interessi fra le varie membra della specie umana, adempiè il voto dei filosofi antichi e l'opera della religione. Ma nel modo che l'armonia degli utili non toglie la proprietà, anzi la presuppone; similmente l'armonia delle razze e dei popoli argomenta le distinzioni nazionali; tanto che il voler cancellarle per amor della specie introdurrebbe un comunismo politico ed etnografico poco meno assurdo e malefico dell'economico e civile.</p>
<p>La potestà moderatrice, e per modo di dire l'egemonia dell'ingegno, è così necessaria a sbandire tali paradossi come a risolvere l'ultimo e più difficile dei problemi accennati; quello cioè che riguarda la redenzione civile del minuto popolo. Ella sola può traslatare in forma chiara e precisa quelle verità che brulicano confuse sotto forma d'intuito e d'istinto, cernendole dalle utopie che le rendono disutili o funeste. L'economia pubblica ha sinora più atteso a studiare e spiegare gli ordini vigenti che a migliorarli; e ogni qualvolta volle fare anche questo, ella pensò più all'incremento che all'uso, voglio dire all'equa distribuzione delle ricchezze. I quali difetti non si deggiono tanto imputare ai cultori di tal disciplina, quanto alle sue condizioni, come scienza nuova e creata di fresco. Conciossiaché ogni scienza che nasce è una poesia, perdendosi nel vano delle ipotesi capricciose e insussistenti, come per lo più incontrava agli antichi; o comincia a essere una storia, cioè una raccolta, esposizione e collazione di fatti, come presso i moderni; e questa è la sola natività legittima del sapere. L'economia ebbe principio quando il metodo osservativo, analitico e sperimentale di Galileo avvalorato dai calcoli e dalle induzioni, penetrava in quasi tutti i rami dello scibile e gli abilitava a procedere con piè fermo e sicuro nella via delle scoperte in vece di andare a tastone in quella dei presupposti. Era dunque naturale che la nuova disciplina eleggesse per base i fatti sociali del suo tempo relativi alle ricchezze, come la fisica, la chimica, la botanica, la zoologia, eccetera, pigliavano per fondamento i fatti della natura. Se non che fra gli uni e gli altri corre un grandissimo divario; ché i secondi sono affatto immutabili, dove che i primi dipendono in parte dall'arbitrio umano. Dico in parte, perché anche i fatti economici hanno certe radici che non possono variare; quali sono la famiglia, la proprietà, il reditaggio, il contratto, il valore, la proporzione che corre fra l'esibizione e l'inchiesta, il consumo e il producimento; e via discorrendo. Ma i più di questi capi sono suscettivi d'infinite modificazioni; e però constano di due coelementi: l'uno naturale, essenziale, invariabile; l'altro artifizioso, accidentale, e quindi capace di diversi temperamenti che dipendono dall'elezione. Il primo è potenziale e generico, potendo avere diverse forme, delle quali è il secondo l'atto concreto e la specificazione. Ora il torto di molti economici si è il non aver veduta la differenza che corre tra le scienze che lavorano sul puro naturale e quelle che hanno per materia certi fatti misti, che sono naturali ed artificiali insieme; qual si è appunto la facoltà loro. Imperocchè l'economia è come la politica; la quale ha anch'essa una base immutabile in quanto si fonda sulla natura dell'uomo e sulle regole eterne dell'onestà e della giustizia. Ma queste regole nella loro applicazione hanno un margine tanto largo quanta è la sfera delle azioni indifferenti; e le leggi della natura umana ammettono un mondo di accidentali conformazioni, che dipendono dalla tempera degl'individui e dalle varie ragioni della consuetudine e della coltura. Avendo riguardo a queste differenze il soggetto della politica è mutabile e sottoposto all'arbitrio; e da ciò nasce che le leggi, i governi, le instituzioni variano a meraviglia da stato a stato, da paese a paese, da secolo a secolo; benché in ogni luogo e tempo sotto la corteccia disforme si trovi, come dire, il midollo non alterabile. Or chi non vede che l'economia soggiace alle stesse condizioni? Che variando le ragioni del convivere politico, debbono in proporzione mutare eziandio le economiche? Che molti canoni economici giustissimi rispetto alla società nostra di Europa non si potrebbero adattare a un mondo civile differente, qual si è quello verbigrazia della Grecia antica o della moderna Cina? In ogni genere di cose le relazioni sono inalterabili, finché la materia non varia; ma se questa si modifica, mutano pure le relazioni. E però potendosi modificare fino a un certo segno e modificandosi di continuo il soggetto sociale presso di noi, e tanto più velocemente quanto il moto progressivo è più rapido, egli è chiaro che le attinenze economiche si diversificano alla stessa guisa; tanto che lo stato nostro presente può differenziarsi dal futuro eziandio non lontanissimo con intervallo più grande di quello che corre tra gli Achivi di Pelope e gli Elleni del re Ottone.</p>
<p>In nessun fatto spicca meglio la riunione dei due coelementi, e la natura costante dell'uno, flussibile dell'altro, che nella proprietà; antica quanto l'uomo è indelebile nella sua essenza, ma variabile continuamente e progressiva nelle sue forme; come già abbiamo avvertito. Il riscatto della plebe, nei termini del Rinnovamento, si riduce dunque a <hi rend="italic">modificare gradatamente la proprietà, senza intaccarla, procedendo non mica per via di arbitrato o dittatura governativa ma per via dell'opinione pubblica e di buone leggi rogate dalla nazione, le quali rendano la trasmissione e la distribuzione successiva di essa proprietà conforme al bene del maggior numero</hi>. Questa formola esclude ad un tempo tutte le utopie impossibili o dannose o pericolose, ed esprime non mica un fatto nuovo ma la continuazione di un fatto vecchio, tanto antico e legittimo quanto la proprietà medesima. D'altra parte essa supplisce al difetto di quegli economici, i quali non ammettono altro compenso ai mali della plebe che la concorrenza e la libertà del traffico. L'error di costoro non consiste mica nel rimedio che propongono, ma nel crederlo solo bastevole e rifiutar tutti gli altri; il che ha reso le conclusioni negative dell'economia pubblica così infauste alle plebi, come i trattati del quindici alle nazioni. Anche i potentati di Vienna aveano ragione nelle loro massime conservatrici prese generalmente; perché ottima cosa è il mantenere gli stati nell'assetto loro, purchè (si noti bene) questo assetto sia naturale. Quei principi adunque avrebbero fatta una santa opera, se proponendosi di assicurare la quiete di Europa, avessero cominciato a riordinarla; chè l'azione conservatrice non è buona in un soggetto viziato, se non è preceduta dall'azione riformatrice; altrimenti essa perpetua la malattia e non la salute. Similmente la libertà giova, se il corpo sociale è sano: giova anco, se è infermo, purchè si adoperi a riformare la sua costituzione; ma se, lasciando stare le cose come sono e rispettando i disordini invalsi da lungo tempo, il legislatore si contenta di dire ai popoli: siate liberi e sarete felici; egli si burla di chi lo ascolta. Imperocché nel seno di una società disordinata, la libertà non serve che ai pochi i quali hanno i mezzi di usarla e di vantaggiarsene; riducendosi per gli altri a una vana apparenza. Verrà il giorno, in cui la libertà sola, anche senza statuti positivi di economia legale, basterà a mantenere in piedi l'armonia naturale degl'interessi e a correggerne le piccole e accidentali perturbazioni; ma oggi questa è talmente guasta, e il male, per esser vecchio, ha penetrato sì addentro, che il solo benefizio del tempo e gl'influssi del vivere libero non bastano a medicarlo; e quando pure arrechino qualche sollievo, nol fanno che lentissimamente e però senza profitto di molte generazioni. Tengasi adunque per fermo che la libertà del commercio è vana, se non è accompagnata dalle riforme economiche; se le imposte sono mal distribuite, le leggi di successione male assettate, le ricchezze adunate in poche mani, i salari scarsi ed incerti, le vacanze lavorative frequenti ed inevitabili, e tolto in fine ai proletari ogni modo legale di riscuotersi dalla cupidigia tiranna dei facoltosi. Né si alleghi l'esempio di Roberto Peel, che prova il contrario; poichè l'uomo illustre francando le permute, gravò pure le entrate dei mobili e degl'immobili, e tolse alle borse dei ricchi il tesoro che prima si spremeva dalle carni dei poveri. Lascio stare che la libertà del cambio è una di quelle riforme che non possono effettuarsi se non per gradi, massime in alcuni paesi, né senza aver l'occhio alla proporzione che corre tra le produzioni proprie e quelle dei confinanti; e non si può allargare a quelle industrie nascenti che hanno d'uopo di patrocinio.</p>
<p>Si è disputato lungamente ai dì nostri intorno ai diritti economici della plebe, e si sono proposte diverse formole che possono essere vere o false, secondo il senso che si dà alle parole. Ma tutti si accordano a riconoscere che ogni uomo ha diritto di vivere; e siccome ogni diritto è il correlativo di un dovere, la società è obbligata, secondo il suo potere, a somministrare il modo di vivere a ciascun di coloro che si trovano nel grembo suo. Poco rileva che quest'obbligo sia di carità o di giustizia; le quali virtù in sostanza si riducono a una sola; poichè né la giustizia distributiva è capace di quella misura esatta a cui soggiace quella che versa nelle commutazioni; né la carità manca di giure correlativo nell'universale dei bisognosi, pogniamo che non l'abbia in questo o quell'uomo particolare. Ora il diritto di vivere importa nei benestanti il diritto di mantenere e usufruttare la proprietà; nei nullatenenti quello di potere acquistarla secondo le leggi. I due diritti sono diversi nella forma, ma identici nella radice. Ora proprietà è capitale; e capitale è lavoro antico e accumulato; il quale si procaccia mediante il lavoro nuovo. Diritto di vivere mediante il lavoro è dunque in sostanza il diritto economico universale e comune così ai proprietari come ai proletari; con questo solo divario che nei secondi il lavoro è novello e spicciolo, nei primi vecchio e ammassato. Dal che si vede che il lavoro è il principio fattivo e nobilitativo della proprietà e non viceversa; perché l'uomo non nasce proprietario, se non in quanto riceve la proprietà dal lavoro precedente di altri uomini. Ogni proprietà in origine è frutto del lavoro, cioè dell'industria e del sudore<note place="foot"><p><bibl>Gen. II, 15; III, 17, 18, 19</bibl></p></note>: anche la semplice occupazione importa qualche abilità e qualche travaglio. E il lavoro la giustifica e nobilita pei due rispetti; come merito, essendo acquisto di fatica; come trovato, essendo effetto d'ingegno e di creazione.</p>
<p>L'uomo universalmente ha il diritto di vivere, mediante il lavoro; atteso che fuori dell'infanzia, dell'infermità mentale o corporea e della decrepitezza, il lavoro è l'unico modo naturale, onesto e dignitoso di vivere. Dal che però non sèguita che la società abbia il debito di somministrare a ogni uomo materia di lavorare; debito impossibile a mettere in pratica, se non si ricorre ai ripieghi dei comunisti. Lavoro e abilità al lavoro sono cose diverse, come diversa è la proprietà dall'attitudine ad acquistarla. Alla società corre l'obbligo, non mica di dare un compito a ciascuno, ma di fornirgli indirettamente i modi di procurarselo. E in che guisa? Primo, coll'educazione; poichè la natura senza l'arte non dà a nessuno la capacità di lavorare. Secondo, con buone leggi che agevolino a ciascuno il procaccio o almen l'uso degli strumenti necessari al lavoro, che sono anch'essi capitale proprio od altrui. Terzo, assicurando nello stesso modo a ciascuno i frutti proporzionati delle sue fatiche, affinchè possa accumularli e convertirli in capitale, e così facilitare l'opera sua novella cogli acquisti della passata. Le quali provvisioni mirano non solo alla sussistenza dei proletari, ma anco alla sicurezza degli abbienti; perché la proprietà potendosi perdere per mille casi inevitabili di fortuna, pochi sono i cittadini che non abbiano da temere per sé o pei loro figli, se vivono fra tali ordini sociali, che guarentiscano bensì ai possidenti i loro beni, ma non si piglino alcuna cura per rendere atti ad acquistarli coloro che per nascita o per accidente ne sono privi.</p>
<p>L'educazione consta di due parti: instruzione religiosa e morale, e tirocinio civile. La plebe non potendo in gran parte supplire da se stessa a questo suo bisogno, uopo è che la società sottentri in sua vece; e però senza instruzione gratuita verso le classi povere, almeno per ciò che riguarda gli ordini elementari dell'insegnamento, non vi ha governo libero e civile che sia degno di questo nome. Né ci è solo obbligato per titolo di umanità e di giustizia, ma eziandio per un'altra ragione non men capitale; la quale si è che se la plebe non è ammaestrata, ella viene a essere esclusa in effetto dal vivere libero, ancirché ci partecipi in sembianza. Imperocché la libertà si stende quanto la cognizione; e chi non ha alcuna cognizione politica non può avere libertà politica, se non in mostra e apparentemente. Il saper leggere e scrivere è il correlativo necessario della libertà di stampare, che è la prima delle guarentigie; laonde l'idiota che non ha fior di lettera viene escluso dal godimento di questa franchigia e quindi privo eziandio di sicurezza nella fruizione degli altri beni. E non è egli contraddittorio e ridicolo il parlare di sovranità del popolo quando una parte notabile di esso è priva di quel tirocinio, che appo tutte le nazioni culte è la forma, per così dire, della ragion civile dell'uomo e il fondamento primiero di ogni gentilezza?</p>
<p>L'ineducazione della plebe non è mai stata così dannosa, come oggi, tra perché la dissonanza che ne nasce fra questa classe e le altre è tanto maggiore quanto la coltura di queste è più avanzata, e perché in addietro le credenze signoreggianti supplivano in qualche modo alla disciplina, laddove ora la religione infiacchita o spenta negli addottrinati viene a mancare eziandio nei rozzi, atteso che gl'influssi negativi si spargono facilmente e come da sè. Perciò la moralità plebeia non ha più alcun sostegno: l'apatia e il dubbio religioso regnano nel tugurio e nell'umile officina come nel palazzo, e le passioni insociali non essendovi frenate dagli agi, dall'onore, dall'esempio, dalle lettere, dal nutrimento dei nobili affetti, vi spiegano la loro ferocia. Così delitti moltiplicano e con essi i supplizi; e l'autorità pubblica che castiga il ladro e lo scherano non si avvede che per esser giusta dovrebbe in vece punire se stessa; quando lo sfogo dei nocivi appetiti è quasi fatale, dov'è aguzzato dal bisogno e manca ogni argine morale che lo ritenga. “<quote>Considero,” <seg type="inciso">dice il Giordani,</seg> “sempre più crescente e il numero e la miseria e l'immoralità della plebe; e la necessità di sollevarla da tanta deplorabile bassezza. Più che mai è ora tempo di far vedere a costoro (i quali pur sono uomini e nostri fratelli) che penuria non è necessità di abbiezione; ma dev'essere stimolo a industria; che la naturale dignità d'uomo si può conservare nella povertà e fatica, tanto e meglio che nell'oziosa abbondanza; che l'uomo per suo proprio bene dev'esser docile e obbediente alla legge (che è ragion pubblica) e non servo ad altro uomo. Questa necessità di educare pietosamente la miserabil plebe (la quale né con supplizi né con terrori si fa umana, ma più feroce) mi apparisce più manifesta e più forte quando contemplo il putridume delle classi che vivono senza fatica di mano o di testa; e il presontuoso disordine di quelli cui dovrebb'essere patrimonio l'ingegno. Quando fu mai tanta stupidità di ozio sonnolento ne' signori? Tanta ignoranza e temerità di sogni in coloro che aspirano ai salarii delle professioni liberali? Miro la presente rovina di tutti gli studi, precipitata sempre più dall'insolenza degl'ignorantissimi, che vogliono soli insegnar tutto a tutti. Che mondo avremo di qui a dieci anni? Vuoto di ogni sapere, di ogni virtù; nel buio che va addensandosi di boreali metafisiche perduto ogni giudizio di bello e di brutto, di vero e di falso, di bene e di male; dal prosperare de' tristi spento il colore dell'onesto, sbandita la vergogna delle turpezze; la ragione muta, non come adesso per paura, ma per depravazione. Mancata affatto la vita intellettuale, ci rimanesse almeno pacato e sicuro il viver materiale: ci rimanesse almeno una plebe sana di mente, mansueta di cuore, paziente senza viltà, conservando il fondamento del viver sociale, quando ne saranno dispersi gli ornamenti e caduto l'edifizio</quote><note place="foot"><p><bibl><title>Opere</title>, Appendice, p. 122, 123.</bibl></p></note>”. Ma chi crederebbe che i tristi si attraversino a così santa opera? I quali “<quote>sono spaventati e sdegnati che possa uscirne generazione di poveri non più infingarda, crapulosa, invidiosa, furace, brutale, rabbiosa, crudele, sanguinaria o stupida, ma sensata, ragionevole, industriosa, pietosa, decente. E a coloro cui par bello e buono avere di cavalli e di vacche e di cani, razze migliorate; pare gran danno o gran peccato una razza di umani non bestiale, non viziosa, non abbietta; che potrebbe voler essere trattata da uomini, e forse non si lascerebbe trattare da bestie. Costoro si lamentano d'una plebe avversa alla fatica, desiderosa di crapule, a furti, a rapine pronta; facile a incrudelire, strumento disposto alle sedizioni: e poi declamano che si dee tenerla affondata in tenebricosa ignoranza d'ogni suo vero bene: si confidano di supplire a tutto col proporle i beni di altro mondo; e non vogliono intendere quanto le sia necessario conoscere quei pochi beni del mondo in cui vive; che le sono dovuti se dee ne' disagi pacificamente e benignamente comportare altrui le sovrabbondanti fortune. Non manca la svergognata bestemmia di alcuni a pronunciare come decreto divino nell'arcana distribuzione delle umane sorti, che ai privi d'ogni eredità debba anche essere interdetto l'acquisto e l'uso della ragione; quasiché dei soli abbienti e non di tutti i mortali fosse gridata quella santa parola: <quote lang="lat">Signatum est super nos lumen vultus tui, Domine</quote>. Lume della faccia di Dio a tutti dato è la ragione; che più spesso ai meno fortunati risplende più fulgido; ed è scellerata l'educazione che tenta di oscurarlo</quote><note place="foot"><p><bibl>Ibid. p. 117,118.</bibl></p></note>”.</p>
<p>L'instituzione della plebe però non giova se non accompagnata dai materiali miglioramenti. Imperocché mal può ricevere e gustare l'instruzione e vantaggiarsene chi manca o scarseggia del pane quotidiano; e ancirché l'accogliesse, ella non farebbe altro che accrescere le sue miserie, rendendone la cognizione più intera, il senso più vivo e cocente. La riforma economica è pertanto richiesta a far che la morale sia efficace; e lo scacciar la miseria ad introdurre la disciplina. Ora nei paesi che già posseggono buoni ordini di successione e sono liberi dalla peste delle manimorte, l'imposta ed il credito sono i due capi sostanziali di cotal riforma; giacché l'una bene ordinata scema ai poveri la spesa del necessario, e l'altro, rendendo il lavoro più certo e fruttuoso, porge loro il modo di acquistare eziandio del superfluo. Le contribuzioni o sieno moltiplici o si riducano a una sola, debbono essere bilanciate in modo che al possibile non cadano nei proletari né anco per indiretto, e solo a misura di proporzione gravino il capitale. Il credito vuol essere aggiustato in guisa che sia accessibile a tutti, non già coll'abolizione dell'interesse (che sarebbe ingiusta, ancirché non fosse chimerica), ma colla diminuzione; sia mediante la libera concorrenza dei banchi, sia coll'ordinamento di compagnie o arti travagliative. Le quali bene instituite, farebbero sì che il lavoro di tutti scusasse l'ufficio di guarentigia e assicuramento, o vogliam dir d'ipoteca verso il debito di ciascuno; onde, resa più semplice la gerarchia industriale e rimossa la cupidigia angariatrice che s'interpone fra il capitale e il lavoro, gli operai e i braccianti avrebbero maggiore e più equa parte nei frutti; oltre che per l'indipendenza dagli appaltatori e l'amorevole fratellanza reciproca, avrebbero meno a soffrire dei casi di fortuna e delle solite perturbazioni del traffico, e acquisterebbero quei sensi di dignità personale e di elevatezza d'animo che per ordinario non capono nei salariati<note place="foot"><p>Parecchi di questi buoni effetti già si verificano in alcune delle arti stabilite in Francia, benché non protette né favorite, anzi occultamente perseguitate da chi regge.</p></note>. Così il procaccio degli strumenti di lavoro e il godimento proporzionato dei profitti verrebbero assicurati a ciascuno senza danno, anzi con aumento indefinito dei capitali. Non occorre aggiungere che queste generalità si possono particolarizzare in cento modi diversi, nella scelta dei quali si vuole aver l'occhio alle condizioni proprie di ciascun paese, allo stato della proprietà, al prevalere della coltivazione o dell'industria, al numero dei poveri, alle stesse consuetudini degli abitanti e via discorrendo; onde quegli ordini che provano bene in un luogo non riescono spesso in un altro, e quelli che son facili a introdurre per gradi ripugnano talvolta a un subito stabilimento. Se non che (tal è la natura delle cose e delle attinenze) quando manca un modo, supplisce un altro, e di rado avviene che non si trovi l'equivalente opportuno, chi voglia e sappia cercarlo.</p>
<p>Il Rinnovamento europeo sarà dunque intellettivo, nazionale e democratico, mirando alla riordinazione naturale del pensiero, delle nazionalità e delle plebi; e sarà eziandio economico, perché la plebe non si può rilevare dalla sua abbiezione, se non si emenda la finanza. Non aggiungo politico, perché le quistioni attenenti agli ordini governativi non appartengono all'essenza del nuovo periodo; e coloro che il credono (come i puritani) guardano indietro e confondono la seconda metà del corrente collo scorcio del passato secolo. Vero è che talvolta l'accessorio diventa accidentalmente principale, non già come fine, ma come spediente richiesto a sortirlo; e che quando una maniera di stato è restia ai progressi voluti dal tempo e incapace di soddisfare ai bisogni universali, uopo è mutarla e ricorrere a una forma novella, che faccia più a proposito, se non altro, come più vergine e non impegnata né connaturata al regresso dalla forza delle tradizioni e abitudini precedenti. Così la Francia, ripudiata la monarchia antica e assoluta, come troppo aliena dal genio e dalle condizioni dell'età moderna, assaggiò nello spazio di un mezzo secolo cinque altre fogge di principato civile<note place="foot"><p>La monarchia riformata dell'.9, l'imperiale, e la costituzione del 14, del 15 e del 30.</p></note>; e tutte avendo fatta cattiva o pessima riuscita, si rivolse alla repubblica. La quale è la riscossa naturale e inevitabile contro ogni monarchia degenere; e se fu spesso in addietro per l'indole dei luoghi e dei secoli temperata ad aristocrazia, oggi non può essere altrimenti che popolare. Il Rinnovamento sarà dunque, per ciò che concerne gl'instituti politici, un periodo di gara e di contesa fra il regno e la repubblica; e quella delle due forme vincerà l'altra che saprà meglio adempiere i desideri e sciogliere i problemi sovraccennati; vale a dire che sarà più osservante dell'ingegno, più sollecita della patria comune, più tenera degl'infelici; e però più colta, nazionale e democratica. Vedremo altrove da qual lato sia più probabile il trionfo. Ma ad ogni modo questa cotal tenzone non sarà che secondaria, e il compito principale verserà nella guerra dell'ingegno contro la mediocrità e l'inettitudine, dette nazionalità oppresse contro i trattati e la forza brutale, dell'uso equo e comune dei beni e delle franchigie sociali contro il monopolio e il privilegio dei diritti e dei godimenti. Circa i quali articoli non si può volgere in dubbio a chi sia per toccare la vittoria definitiva.</p>
<p>Il concetto che sto abbozzando sarebbe troppo imperfetto, se non accennassi almeno alla sfuggita le attinenze del Rinnovamento colla religione; la quale, essendo stata uno dei principii generativi della civiltà moderna, dee avere ed avrà gran parte nell'apparecchio e nell'effettuazione delle riforme avvenire. Dico adunque che siccome queste saranno un ritiramento del comun vivere agli ordini naturali e razionali; così elle saranno pure un ritorno cattolico agli statuti divini delle origini e dell'evangelio. Nel qual proposito si noti che il tornare ai principi ingiunto da Cristo<note place="foot"><p><bibl>Matth. XIX, 8.</bibl></p></note> e il rinvertire alla ragione e alla natura prescritto dalla scienza sono tutt'uno, perché il modulo sincero delle leggi razionali e naturali è appunto il principio; benché questo lo acchiuda solo potenzialmente. E in vero la costituzione primigenia dell'uomo gli assegnò la signoria in virtù del pensiero e della parola<note place="foot"><p><bibl>Gen. I, 26; II, 19, 20.</bibl></p></note>: fermò l'uguaglianza civile e appareggiò la plebe alle classi superiori coll'unità della stirpe: introdusse le distinzioni nazionali, secondo le <hi rend="italic">regioni</hi>, le <hi rend="italic">genti</hi> e le <hi rend="italic">lingue</hi><note place="foot"><p>“<quote lang="lat">Filii Japheth... Ab his divisae sunt insulae gentium in regionibus suis, unusquisque secundum linguam suam et familias suas in nationibus suis... Hi sunt filii Cham in cognationibus et linguis et generationibus terrisque et gentibus suis... Isti filii Sem, secundum cognationes et linguas et regiones in gentibus suis. Hae familiae Noe juxta populos et nationes suas. Ab his divisae sunt gentes in terra post diluvium</quote>.” (<bibl>Gen. X, 2, 5, 20, 31, 32.</bibl>)</p></note> (che sono appunto i tre elementi fattivi delle nazionalità), come tosto la schiatta umana fu abbastanza moltiplicata, e il fece con tale aggiustatezza che uno statista moderno non potrebbe meglio, tanto che la divisione falegica fu di gran lunga più civile e sapiente della viennese. Il Cristianesimo rinnovò gli ordini primitivi: insegnò che il pensiero divino (di cui l'umano è un rivolo e un'immagine) è il principio efficiente del mondo<note place="foot"><p><bibl>Joh. I, 1–4.</bibl></p></note> e l'essenza della religione<note place="foot"><p><bibl>Joh. IV, 23</bibl></p></note>: dichiarò la fratellanza de' plebei e de' privilegiati e prescrisse la misericordia: conciliò le nazionalità colla cosmopolitìa mediante <hi rend="italic">l'amor del prossimo</hi>, che è il vincolo dialettico delle une coll'altra, adombrando cotale accordo nel giro religioso colla fondazione delle chiese nazionali unite e assorellate nell'universale<note place="foot"><p>Il cenno preciso più antico della divisione etnografica delle varie chiese trovasi nell'<bibl><title>Apocalisse</title> (I, 11, 20; II, III.</bibl>)</p></note>. E siccome i rozzi e schietti profili delle origini, per ciò che spetta al ben essere temporale degli uomini, si debbono compiere dalla cultura cristiana simboleggiata nel regno divino sulla terra, il Rinnovamento si può considerare come il millenio politico dei popoli e quasi una rigenerazione o palingenesìa civile; la quale accoppierà il realismo della ragione e della natura coll'idea evangelica, cancellando la macchia originale del congresso di Vienna, e del vecchio giure feudale e imperiale di Europa.</p>
<p>Questi caratteri universali del Rinnovamento europeo non si manifesteranno però da per tutto allo stesso modo; ma saranno variamente attemperati, e sormonterà l'uno o l'altro di loro secondo lo stato politico e il grado di coltura proprio delle varie popolazioni. Anche qui dal passato si può conghietturar l'avvenire, guardando al periodo più recente della rivoluzione moderna; il quale comprese l'Italia, la Francia, la Germania coll'aggiunta della stirpe magiarica. L'Italia essendo divisa e serva dentro e fuori, dovette secondo la legge di gradazione, contentarsi dell'indipendenza nazionale e della libertà sotto i suoi principi, né poté aspirare ad altra unità che a quella di una lega stabile; né le fu difficile lo stare fra questi limiti, finché l'esempio francese non indusse le sette a oltrepassarli. Il riscatto della plebe, dovendo essere precorso da quello della classe colta, non potea aver luogo attualmente, avvegnaché il suo germe si contenesse nell'idea feconda e universale di riforma, che diede principio al moto ordinato d'Italia. Il quale precedette di tempo, ma non potea prestamente propagarsi se non passava in Francia e non ci prendeva forma di vera rivoluzione; giacché i popoli settentrionali non potendo affrancarsi in altro modo, uopo era che ne avesser l'esempio. Né poteano sortirlo più efficace che dalla Francia, sia per la sua potenza, la centralità, il sito, sia per l'attitudine che ella tiene a diffondere i concetti e dare il primo impulso ai movimenti. E possedendo già ella autonomia nazionale e libertà politica, la mutazione doveva essere sostanzialmente economica e plebeia; sostituendo lo stato popolare al regio divenuto un ostacolo allo scopo principale. Siccome però gl'interessi delle varie nazioni culte sono comuni, e la loro causa è in solido una sola, la Francia si accorge che la nazionalità propria è minacciata ed offesa negli altri popoli; e per questo riguardo la mossa di febbraio mirò all'abolizione dei capitoli viennesi e al riordinamento civile di Europa, secondo i canoni naturali<note place="foot"><p>Vedi gli <title>Atti dell'assemblea costituente</title>, pass.</p></note>.</p>
<p>La scintilla, passando dall'Italia a Parigi, diventò incendio; e se questo non invase tutta quanta l'Europa, ciò si dee attribuire alla brevità della sua durata, e alla inesperienza degli autori, che coi loro falli agevolarono l'opera di smorzarlo. Ma quel corto respiro bastò pure a temperare in Vienna, in Berlino e nell'altra Germania il principato: a suscitare in essa e nell'Ungheria il vivo desiderio dell'unione e dell'indipendenza; e ad accrescere inestimabilmente gli spiriti democratici nei popoli boreali. Cosicché, ragguagliata ogni cosa, il concetto nazionale e il concetto plebeio prevalsero. Ma il terzo elemento, più importante di tutti perché necessario a governare i due altri, cioè il primato del pensiero, venne meno; e da ciò appunto nacque il fallimento vergognoso e subito dell'impresa. Giova però l'avvertire che al pensiero essa fu obbligata de' suoi principii avventurosi; perché in Italia fu preparata, e si può dire, incominciata dagli scrittori. Ma ben tosto cadde alle mani degl'inetti che la fecero deviare dalle sue origini; e i municipali coll'impiccinirla, i puritani coll'esagerarla la dissiparono. Altrettanto accadde presso a poco in Germania ed in Francia; per modo che il difetto di capacità e d'ingegno fu per così dire il carattere negativo di un assunto, che pur ne aveva avuto principio. Solo si vuol eccettuare, almeno in parte, l'Ungheria rimasta fedele a Luigi Kossuth sino all'ultimo; ma posta fra la Germania guastatrice della propria opera e la Russia, ella non potea vincere, ancorché la sua caduta non fosse stata affrettata dalla follia o dal tradimento.</p>
<p>La perdita non fu però tale che in ciascuna delle tre nazioni non sopravviva un residuo dell'acquisto; cioè gli ordini repubblicani in Francia e gli statuti di Prussia e del Piemonte in Germania e in Italia. Le quali reliquie hanno in comune questa proprietà, che disgiunte dalle altre parti, le quali le assicuravano e le compievano, elle sono incerte, precarie, vacillanti, combattute da forti nemici, sottoposte a molti pericoli. L'incertezza però non è pari dai tre lati. Maggiore è in Piemonte per la piccolezza del paese, le poche armi, il governo debole, la freddezza o indifferenza pubblica, il sequestramento dal resto della penisola. Minore in Germania, perché gl'istinti nazionali e popoleschi di alcune parti sono più vivi, la cultura più avanzata e diffusa, la preponderanza delle due principali metropoli maggiore pel numero degli abitanti; oltre che le provincie più notabili si puntellano a vicenda, e aiutano i centri inferiori di libertà che tuttavia sussistono; onde riesce più malagevole il cancellarla; come sarebbe eziandio in Italia, se Firenze, Roma e Napoli consonassero a Torino. Più piccola ancora è in Francia, per la squisita centralità della capitale, il genio patrio ed ardito della plebe parigina, le gare dei pretendenti, il conflitto delle passioni e le altre cause che già abbiamo accennate. Queste reliquie, se durano, saranno l'addentellato della passata rivoluzione colla futura, e quasi il vincolo di entrambe; e se venissero meno in Italia e in Germania, la sola repubblica francese, atteso il suo carattere più risentito ed universale, basterebbe a servire di morsa al Rinnovamento. Imperocché sebbene ella non abbia sinora portati i suoi frutti e come troppo precoce e come male indirizzata, tuttavia ella dura e si radica, come germe ferace di progressi avvenire.</p>
<p>Nel modo che il Rinnovamento europeo per le accidenze avrà forme diverse secondo i luoghi, così potrà sortire diversi tempi, ed essere successivo non simultaneo. Conferendo la storica esperienza di Europa da alcuni secoli in qua collo studio immediato e presentaneo dei popoli e delle cose loro, si trova che questa parte del mondo soggiace a due spezie di moti disformi ed esercita due maniere di azione, operando alla spartita ovvero unitamente. La prima ha la sua radice nella vita propria di ciascun popolo, e nelle divisioni politiche ed etnografiche; la seconda nella vita comune derivante dalla comune coltura e dalle scambievoli attinenze delle varie nazioni; per le quali l'Europa tende vie meglio ogni giorno a far tutta un corpo, e a scemare le dissonanze nazionali, riducendole ad accordo. Le due azioni si bilanciarono nel medio evo; quando l'operare alla spicciolata era favorito dalla barbara civiltà e dal genio tuttavia dormiente delle nazioni, ma contraddetto dagli spiriti cosmopolitici e dalla molla potente della religione e della chiesa. Incominciata l'epoca moderna, prese a sovrastare l'indirizzo unitario, sebbene ad ora ad ora allentato o interrotto dalle scisme religiose o dalle dottrine dell'equilibrio politico; e da un mezzo secolo in poi crebbe a meraviglia. Quindi nacque l'entratura francese; per cui nel trenta e nel quarantotto un moto repentino di Parigi fu seguito nelle altre contrade da un subito rovescio o almeno da grave crollo. Avendo riguardo a questa tendenza, che si avvalora ogni giorno più, si potrebbe conghietturare che la futura rivoluzione di Europa sia per succedere simultaneamente, come prima il grido ne sorga in Francia, se l'azione di questa non fosse contrabbilanciata dai formidabili apparecchi de' suoi nemici. Le forze dei potentati (senza parlare di altre cause minori e dei casi fortuiti) sono perciò in grado di bilanciare quelle dei popoli; e pogniamo che non riescano a impedire (almeno diuturnamente) la loro riscossa, possono però ostare che sia unita e uniforme, imprimendole un avviamento irregolato e successivo. Può anche darsi che le due direzioni si consertino insieme e ne risulti un movimento misto che tenga dell'una e dell'altra. Le stesse cagioni possono eziandio affrettare o ritardare lo scoppio e sostituire (fino ad un certo segno) l'andare equabile ai balzi precipitosi. Queste varietà nel modo di esecuzione non toccano l'essenza del Rinnovamento, e ancorché fosse prevedibile (che non è) quale di esse sia per effettuarsi, non apparterrebbero al tema del mio discorso. Siccome però mi è forza ragionar per modo sommario e procacciare al possibile di non venir troppo a noia dei cortesi che mi leggeranno, così io parlerò spesso secondo il presupposto di un moto simultaneo; non che io lo creda in se stesso più probabile o desiderabile dell'altro; ma in quanto che la semplicità del caso mi abilita a esser breve senza scapito della chiarezza. Laddove il moto successivo può verificarsi in tante guise e così diverse, e intralciate, che il riandarle partitamente vorrebbe un discorso infinito; oltre agl'inconvenienti in cui cade chi vuol entrar nei particolari procedendo per conghiettura. Né il saputo ed esperto lettore avrà difficoltà a modificare le mie sentenze generiche quanto si ricerca per accomodarle a un andamento diverso; e non mi apporrà a colpa se io non gli tolgo questa fatica; ché chi scrive di tali materie non può mai dire ogni cosa ed è costretto di lasciarne molte alla discrezione de' suoi benevoli.</p>
<p>L'universalità e l'uniformità sostanziale del Rinnovamento europeo ci porgono il filo idoneo a districare fra le incertezze e le tenebre del futuro le leggi e le condizioni probabili del Rinnovamento italico e le sue differenze dal Risorgimento. Dalle cose dette risulta che la spontaneità del principio, l'italianità del concetto, la gradazione del progresso e la concordia nell'esecuzione non potranno quadrare al nuovo periodo così perfettamente come all'antico; conciossiaché se questo fu affatto nostrale e si aggirò per modo di dire in un'orbita schiettamente italiana, quello avrà un campo più largo, ma meno proprio, movendosi nella sfera europea. L'uno ebbe inizio da se stesso, circoscrisse il suo cammino, si governò colle memorie patrie, procedette a passi misurati, e fu arbitro della lentezza o celerità dell'aringo; e se perdette poi tali privilegi, ciò fu errore e non necessità. L'altro sarà meno spontaneo, perché dovrà pel principio e per l'indirizzo dipendere in gran parte dai casi esterni; meno italiano, perché stretto di venire più o meno a patti colle dottrine straniere; meno graduato, potendogli incogliere di dovere studiar il passo per corrispondere a quello degli altri stati, e ubbidire alle circostanze; meno concorde, perché, come vedemmo, non è più sperabile il consenso dei popoli coi vari principi e delle sette fra loro. Il che da un lato ci potrà increscere; ma sarà gran senno il fare in modo che il fato ineluttabile sia virtù e saviezza. Io credo di non cederlo a nessuno nel far professione d'italianità; e parecchi mi appuntarono di eccesso su questa data. Ma io son pure alienissimo dal pascermi d'illusioni, dal dissimularmi la necessità prevedibile degli eventi, e dal fare vani sforzi per contrastarla. Come potrà ripugnarsi a un moto universale? E se l'Italia unita e potente ci sarebbe poco atta, come sarà in grado di farlo divisa, debole e serva? Da altro lato dobbiam consolarci pensando che cotal condizione non è disonorevole, poiché non è propria nostra, ma comune più o meno a tutti i popoli colti, senza escluder la Francia; atteso l'unità di vita civile e quella efficacia d'influssi e legami vicendevoli, che va crescendo ogni giorno fra le nazioni di Europa.</p>
<p>Non se ne vuole però inferire che il Rinnovamento debba mancare in sostanza dei prefati caratteri; giacché senza spontaneità e italianità non si può dare autonomia; e sarebbe troppo contraddittorio il volere acquistare la nazionalità coll'offenderla. Né senza camminare per gradi e in molti e di buon accordo, si fan cose che durino; e se talvolta è d'uopo studiare il passo, la prestezza non è rompicollo. Bisognerà dunque salvare le dette note per quanto sarà fattibile; e il più o il meno dipenderà dal volgere degli avvenimenti. In ogni caso la spontaneità sarà salva, se conformandoci ad essi, nol faremo però servilmente, ma ci studieremo d'indirizzarli con ardita prudenza e senza dimenticare l'entratura italica. A tal effetto sarà necessario preoccuparli colla previsione; stante che di quelle sole fortune si può essere maneggiatore e arbitro, le quali si presagiscono. L'italianità verrà preservata, se c'ingegneremo di appropriarci le opinioni predominanti, migliorandole, incorporandole colle tradizioni italiche e improntandole col suggello del nostro genio. La gradazione non sarà pretermessa, se ci adopreremo a rendere i cambiamenti più dolci ed equabili, evitando le scosse e le contrascosse troppo brusche coll'accorta saviezza della cooperazione e valendoci degli addentellati che il Risorgimento ci porgerà col Rinnovamento. La concordia finalmente potrà stabilirsi fra i democratici e i conservatori; purché questi non tengano del municipale e quelli del puritano. Da queste considerazioni risulta che sarà in nostra balìa di fare che l'entratura forestiera non abbia valore di primato egemonico; che sia occasione, non causa, né direttivo precipuo dei nostri moti; cosicché il difuori si accordi col di dentro e gli sia subordinato: nel che consisterà il carattere più pellegrino della rivoluzione avvenire, dove che la preterita ebbe in sé sola il principio de' suoi progressi. Per tal modo il Rinnovamento sarà un'omogenìa anzi che un'eterogenìa, se mi è lecito l'usare queste voci dei naturali: la sua molla e la norma saranno italiche sostanzialmente. Imperocché l'Italia, come nazione, tramezzando dialetticamente fra ciascuna delle sue provincie e l'Europa, partecipa (come tutte le relazioni) dei due termini, unisce l'intrinseco coll'estrinseco ed è insieme il <hi rend="italic">criterio</hi> e l'<hi rend="italic">elaterio</hi> di ogni impresa che sia ad un tempo italica ed europea. Dal che segue che la politica dei municipali e quella dei falsi cosmopoliti sono del pari impotenti; e il senno, il vigore, il buon successo non si rinvengono altrove che nella politica nazionale<note place="foot"><p>Questa dottrina si connette con quella della leva esterna. Vedi sup. I, 6.</p></note>.</p>
<p>Per ciò che riguarda i fini o vogliam dire i progressi e gli acquisti, alcuni di essi, come l'indipendenza, non si distinguono da quelli del Risorgimento: altri non se ne partono nella sostanza, ma solo per aumento di gradi e di perfezione. Le riforme che dianzi erano solamente civili dovranno essere in gran parte popolane ed economiche, provedendo specialmente al predominio dell'ingegno e all'emancipazione del ceto plebeio. Le franchigie che erano principalmente patrizie e borghesi, faranno un passo più avanti e diverranno democratiche, cioè universali. Questo progresso è conforme alla legge storica, per cui in una seguenza di conati successivi, il seguente dee avanzare il precedente, e così di mano in mano, salvo che siasi passato il segno, e il regresso si ricerchi a rimettere la gradazione. Ma nel disegno originale del Risorgimento tutto era ben ponderato e ammisuratissimo; laonde l'andar più oltre si addice al tenore del moto italico. Oltre che ciò sarà richiesto eziandio dalla natura universale di esso moto, che necessiterà una prestezza più grande, e agevolerà quindi incrementi maggiori di quelli che sariano possibili, se la mutazione si rinchiudesse tra i confini della penisola. La quale avvertenza milita principalmente per ciò che riguarda l'unione, che secondo i termini del Risorgimento lasciava in piedi le principali divisioni politiche già stabilite, contentandosi di collegarle con vincolo federativo. Questo punto è di tale importanza, che mi pare a proposito di farci sopra special considerazione e di avvertire le contingenze probabili che lo riguardano.</p>
<p>Gli ordini federativi senza centralità politica, non che essere la miglior forma di stato, come alcuni stimano, sono anzi “<quote>la peggiore, come quelli che hanno più debolezza, più irresoluzione, più mancanza di uniformità e di movimento vitale; giacché tante sono le opinioni e gl'interessi quanti sono gli stati che compongono la lega</quote>”<note place="foot"><p><bibl>Bianchi Giovini, L'<title>Opinione</title>, 11 febbraio 1851.</bibl></p></note>. L'esempio degli Stati uniti non distrugge la verità di cotal sentenza, atteso le condizioni loro affatto particolari e differentissime dalle nostre. I termini in cui è l'America sono il contrappelo di quelli d'Italia: colà suolo vergine, vastità immensa, sequestramento assoluto, popoli operosissimi, e i nemici o gli ambiziosi divisi dall'oceano; qui piccolo paese, vicinanza di amici dubbi e cupidi, di avversari sfidati e potenti, popolazioni assuete all'inerzia da lungo servaggio e bisognose di valida mano che le introduca e mantenga nei civili e politici aringhi. Il liberarci dai nostri nemici non sarà impresa di pochi anni, e anche quando sarà cessato il male, lungamente durerà il pericolo. Chi crede che in un batter d'occhio il vecchio mondo politico sia per cadere senza rimedio, l'orsa per mansuefarsi o perdere le zanne, e che al dispotismo e alle armi sottentrino di corto la repubblica e la pace perpetua ed universale; si pasce d'illusioni puerili; giacché le mutazioni di questo genere non si fanno che a poco a poco, in lunghezza di tempo e dopo molte vicissitudini. Chi non vede adunque che un'Italia confederata e debole sarebbe incerta delle sue sorti, e costretta a ogni nuovo rischio di ricorrere all'appoggio men dignitoso e sicuro, cioè al patrocinio esterno? L'esempio della Francia ci ammaestri. Avrebbe ella potuto nell'età addietro difendersi contro tutta Europa e mantenere intatto il suo essere di nazione, se non avesse avuto unità politica e incentrazione d'indirizzo e di comando nella metropoli? Il consesso nazionale di allora, guidato da un mirabile istinto di progresso e di conservazione conobbe che la setta dei federali era più formidabile della guerra esterna; attalché, se bene si annoverasser fra loro uomini segnalati, esso mise a combatterli quell'energia feroce che tutti sanno; e se i mezzi furono talvolta degni di biasimo, lo scopo fu bello e glorioso. Il federalismo non sarebbe meno nocivo all'Italia nella nuova epoca; e ci farebbe lo stesso effetto della cosmopolitìa falsa ed esagerata; i due sistemi avendo seco una certa similitudine; ché i cosmopoliti, sciogliendo le aggregazioni nazionali, introducono una lega di piccoli stati e di comuni in loro scambio.</p>
<p>Da ciò apparisce il divario che dee correre in ordine all'unione tra il Risorgimento e il Rinnovamento. Nei termini di quello il federalismo era necessità e non elezione; e l'unione per via di lega, sola possibile, era un gran passo verso una spezie di unità maggiore, che veniva a essere come lo scopo ideale e lontano di quel poco che i tempi ci permettevano. Ma tanto è vero che anche allora la confederazione sola non bastava, che s'intese a temperarne i vizi coll'instituzione di un forte stato settentrionale che concentrasse le forze comuni e agli altri predominasse. Il regno dell'alta Italia suppliva in un certo modo all'unità politica della penisola, unizzandola almeno colà dove il nemico premeva e si aveano da ripulsare o antivenire gli assalti e gl'impeti esterni. Ora il minor bene non essendo un bene se non in quanto il maggiore non puo conseguirsi, resta a vedere fin dove l'unione si possa stendere nei moti succedituri. Se questi accadranno in quel modo che ho chiamato simultaneo, egli è chiaro che l'estensione e la veemenza loro agevoleranno nei vari paesi quella celerità straordinaria di progresso che nei tempi più regolari sarebbe chimerica o pericolosa. Perciò non senza follia inescusabile l'Italia lascerebbe correre l'occasione di adempiere un desiderio e un bisogno di tanti secoli. Né avrebbe da temere di perdere cotal bene dopo di averlo acquistato; perché l'unità politica è uno di quegli ordini che sono difficili a introdurre, se circostanze straordinarie non li secondano; ma introdotti che sono (e vedremo in che modo si possa farlo), riescono malagevoli ad abolire; sia perché accrescendo la forza hanno in se stessi il proprio presidio; e perché tanta da un lato è l'utilità che recano e dall'altro la vergogna in cui s'incorrerebbe a spegnerli, che pochi o niuno ardirebbe proporne e i più non s'indurrebbero a volerne l'abolizione. Chi oserebbe, ridotta l'Italia una e forte, chiederne lo smembramento, pogniamo che in cuor suo per fini privati lo bramasse? E se pur tal follia annidasse in alcuni, chi può credere che sarebbe assentita dall'universale?</p>
<p>Né torna a proposito l'obbiettare le condizioni geografiche e le usanze, le gare, le invidie, gl'interessi municipali. Imperocché non si tratta di dare all'Italia una tale unità che sia viziosa e discordi dalla sua natura o troppo contrasti alle sue abitudini. Le unità fattizie e innaturali non provano e non durano, come quelle che troppo allargano o troppo stringono: tengono più conto dell'apparenza che della sostanza: disgiungono in vece di unire, e accrescono le sette in vece di spegnerle; quali furono nel medio evo l'unità papale dei guelfi e l'unità imperiale dei ghibellini. Il sistema federativo non è già falso da ogni parte; poiché tanto giova nell'amministrazione quanto nuoce nella politica. L'Italia par destinata a comporre dialetticamente i suoi pregi e vantaggi con quelli dell'ordine contrario; ampliando le libertà comunali, e facendo in modo che ogni municipio abbia tutta quell'autonomia<note place="foot"><p>Che gli Americani del norte chiamano <hi rend="italic">selfgovernment</hi>.</p></note> che è compatibile coll'unità del governo, della ripresentanza e della milizia. Dico le libertà comunali anzi che statuali, perché la division per comuni è assai più naturale che quelle di altra specie; il municipio essendo il primo stadio della civil comunanza, come la patria nazionale ne è l'ultimo<note place="foot"><p>Da ciò nasce in Francia la superiorità della divisione nuova per ispartimenti verso l'antica delle provincie.</p></note>. La metropoli non dee esaurire lo stato, l'universalità propria di essa appartenendo alle categorie della potenza e del genere anzi che a quelle dell'atto e dell'individuo; onde la centralità soverchia è mendosa e pregiudiziale, benché meno si disdica ad alcuni paesi, come per esempio alla Francia. Ma la dualità della Toscana e del Lazio, la moltitudine delle città principi, la forma sprolungata della penisola, le consuetudini antiche richieggono in Italia una certa diffusione; e per contro il vapore, scemando le distanze e ravvicinando gli estremi, facilita una certa unità e scioglie l'obbiezione del Buonaparte a questo proposito. Gl'istinti municipali che frapporrebbero forse un ostacolo insuperabile all'incentrazione amministrativa, porteranno più dolcemente la politica; e se tuttavia spiacerà loro, niuno dovrà stupirsene; ché la storia insegna l'estinzione di tali spiriti essere effetto dell'unità e non poterla precedere. Imperocché nascendo essi dalla grettezza del vivere appartato e ristretto, l'incorporazione nazionale può solo attenuarli e vincerli; e ha d'uopo per farlo del benefizio del tempo; come si è veduto e tuttavia si vede nei paesi più culti e in alcune provincie della Francia medesima.</p>
<p>Il possibile essendo la misura dell'effettuabile, la forma precisa dell'unione non si può formare a priori e dovrà didursi dalle circostanze intrinseche ed estrinseche del moto italico. Ben si può stabilire fin d'oggi in genere che, secondo lo stile progressivo del corso sociale, il Rinnovamento dovendo essere un Risorgimento aggrandito, non si potrà contentare in nessun caso di un'unione ridotta ai termini angusti del quarantotto; né ci riuscirebbe a farlo, anche volendo, atteso la logica interiore e la forza esterna degli eventi. Perciò, se la rinnovazione di Europa piglierà una piega più lenta e quindi non permetterà subito di cancellare le divisioni politiche, si dovrà almeno pensare a diminuirne il numero e la riduzione di esse a tre soli stati rispondenti alle tre zone distinte, cioè all'alpina o eridanica, alla vulcanica e alla mezzana, sarebbe già un progresso notabile; del quale l'Italia antichissima ebbe un'immagine nel conserto delle tre Etrurie. Questo assetto conserverebbe l'unità dell'Italia boreale presso a poco nei limiti del Risorgimento, aggiungendovi un'Italia centrale e un'Italia meridionale del pari unite e potenti. Or che diremo di coloro i quali vorrebbero tornare indietro e moltiplicare gli scismi in vece di scemarli? e non solo dividere Sicilia da Napoli, ma Venezia, da Milano, Genova del Piemonte, Bologna da Roma, e via discorrendo? Diremo che costoro s'intendono di politica quanto i ciechi di prospettiva; e che l'affaticarsi a farli ricredere sarebbe uno spendere il tempo e l'opera inutilmente.</p>
<p>Riepilogando le cose discorse, si raccoglie che la differenza sommaria del Rinnovamento dal Risorgimento verserà nella varia contemperazione dell'ufficio dialettico. La dialettica discorre per due momenti, il coflitto e l'armonia; il primo dei quali importa la distruzione quando s'incontrano elementi ribelli all'accordo. Il Risorgimento non tolse di mezzo che il Gesuitismo, come instituto incorreggibile, nemico implacabile alla civiltà, corruttore della morale e della religione, fidecommissario perpetuo degli spiriti rancidi dei bassi tempi. Serbò le altre instituzioni e attese solo a riformarle: fu affatto conciliativo; né avrebbe potuto fare altrimenti, perché non trovando estrinseco appoggio, anzi avendo molti nemici che tendevano a ristringerlo o ad allargarlo soverchiamente, uopo era che si avvalorasse col concorso interiore di tutte le forze patrie. Questa unanimità e concorrenza di ordini, di uomini e di classi, siccome non potrà ottenersi nel Rinnovamento per le ragioni accennate, così sarà meno necessaria; perché al difetto di un pieno consenso dentro suppliranno gl'influssi di fuori. Siccome nei monumenti ciclopici i bozzi piramidali, combaciando insieme si sostengono a vicenda, così i vari stadi di Europa entrando insieme o a poco intervallo in uno stato conforme, ciascuno di essi darà agli altri e ne riceverà un morale aiuto non piccolo (anche senza azione diretta ed esterna) per operarlo e per mantenerlo. Verso i moti universali le resistenze particolari, ancorché grandi, tornano vane; come i filoni dei fiumi che sboccano in mare sono vinti dalle correnti oceaniche. Un non so che di simile per addietro si vide in Europa, quando i comuni si emanceparono; ché l'andazzo generale superò gli ostacoli parziali eziandio più gagliardi. Il Rinnovamento pertanto non potrà sottrarsi alla necessità di demolire prima di edificare; e però in vece di aver aspetto di riforma avrà piuttosto quello di rivoluzione. Dovrà tuttavia guardarsi da ogni eccesso; perché la distruzione, se non è necessaria è piena di pericoli, anzi è pregna di regressi e di danni certissimi. Nel por mano alle demolizioni si dee pigliare per regola di non trapassare i limiti del necessario e di non offendere menomamente ciò che è fondato in natura e ha vigore di vita. Fra le cose inviolabili si dee assegnare il primo grado alla moralità e alla religione, come quelle che ne' loro capi fondamentali sono inflessibili e incapaci di cambiamento. Ogni rivoluzione che le intacca è micidiale di se medesima; come ci mostra la Francia del passato secolo; la quale violando il giure cattolico, la giustizia e la mansuetudine, partorì i peggioramenti e i disastri che seguirono<note place="foot"><p>Intorno alle riforme religiose dell'antica assemblea costituente di Francia, alla loro intrinseca ingiustizia e ai danni che partorirono, vedi il Villiaumé (<bibl><title lang="fre">Hist. de la révol. française</title>, VI, 6, 7.</bibl>)</p></note>.</p>
<p>Quanto a sapere se le instituzioni politiche si dovranno mutare o modificare, il problema è concatenato con un altro di gran rilievo. Abbiam veduto che il Risorgimento si aggirò sopra due perni, l'uno ideale e ieratico, l'altro guerriero e civile; cioè Roma vivente a monarcato ecclesiastico e il Piemonte retto a scettro laicale. Ora, per conoscere se tali due cardini convengano o no al moto futuro, uopo è risalire a un quesito più generale; vale a dire, se nel Rinnovamento italiano ed europeo le probabilità avvenire sono in favore del principato o della repubblica. Consacreremo a tale inchiesta e alla precedente i tre prossimi capitoli; per poterci risolvere quali debbano essere i cardini e gli ordini politici del moto futuro. Ma ancorché la conclusione fosse per essere favorevole allo stato regio, correrà pure tra le due epoche un divario essenziale che debbo almeno accennare. La quale si è che dove nel Risorgimento si mise la principal fiducia nei principi, dovremo per l'avvenire guardarci da questo scoglio. I fatti trascorsi provarono quanto sia vera la divina parola che non bisogna <hi rend="italic">sperare nei principi</hi><note place="foot"><p>“<quote lang="lat">Nolite confidere in principibus</quote>” </p></note>, benché non dobbiamo pentirci di averlo fatto, perché allora si richiedeva. Se sperando nei potenti si fece poco, disperando di loro, non si saria riuscito a nulla; giacché da essi provenne la possibilità del cominciare. Nel Rinnovamento l'Italia dovrà confidare massimamente in se stessa, perché la coscienza nazionale è desta e non si tratta che di nutrirla. Non dico già che se un principe italiano sia per aspirare all'unica gloria di redimere la patria italiana, e mostri di voler recare nell'arduo proposito maggior senno che non fecero i passati, si debba rifiutar l'opera e lasciare di confortarvelo. Tanto errano i puritani a ripudiare assolutamente ogni concorso del principato, quanto altri a riporvi troppa speranza. La verità e la dignità stanno nel mezzo; e se si dee accettare il servigio anco dei re, non bisogna però farne troppo gran capitale; giacché essi sono uomini come gli altri, capaci di errore, sottoposti a mille casi; né possono far prova di valorosi e di forti se i popoli gli adulano e gli adorano cortigianamente. Si eviti adunque d'ora innanzi quella furia di preconii e di applausi, onde si fece tanto scialacquo; si attendano i fatti prima di lodar le parole; e non si esaltino le inezie come fossero imprese e vittorie.</p>
<p>Il tempo e il modo del Rinnovamento sono incerti; ma constando esso, come ogni gran fatto, di apparecchio e di esecuzione, tocca a noi il prepararlo, affinché giunta l'ora, si vada per la via diritta e si possa sortire un esito fortunato. A quest'opera si vorrebbe consacrare l'interregno presente, come uno di quegli spazi di riposo e di tregua che il cielo concede ai popoli per allenarli a riprendere con nuove forze l'interrotto cammino. Ma in che consiste questo apparecchio, per ciò che riguarda i privati, se non nell'educare la pubblica opinione? Ogni azione e mutazione esterna si radica nel pensiero e ne piglia le mosse. E il pensiero politico muove dal filosofico, dal letterario, dal religioso, e insomma dal pensiero universalmente. Io mi sforzai, secondo le mie posse, di riformare il pensiero italiano su questi vari capi negli anni che precedettero le nostre ultime vicende, seguendo non mica l'impazienza di certuni, ma quelle leggi di gradazione e di proporzione che governano il mondo intellettuale come il politico; e ingegnandomi di acconciarmi ai tempi, e di adattare il cibo alla potenza che nei più si trova per riceverlo e smaltirlo. Farò altrettanto in ordine al Rinnovamento, per quanto avrò di forze e di vita. Ma che può valere il mio piccolo obolo, se i miei compatrioti non ci aggiungono i tesori del loro ingegno? Tocca a loro il creare e diffondere la scuola del Rinnovamento; affinché le occasioni avvenire non trovino l'Italia mal preparata come quelle che si ebbero in addietro. Imperocché la <hi rend="italic">vita nuova</hi> italiana non potrà aver luogo quando non sia preceduta e inviata da una <hi rend="italic">scienza nuova</hi>; se mi è lecito l'usare in questo proposito l'eloquio pellegrino dell'Alighieri e del Vico.</p>
<p>Sarebbe follia l'invitare all'impresa gl'illiberali, i municipali e i puritani. I primi non sono vaghi del nuovo, poiché anzi vorrebbero ritrarci al vecchio dei bassi tempi, né possono servire in altro il moto futuro che rendendolo vie più necessario e accelerandolo colle improntitudini e colle violenze. I secondi che non seppero intendere il Risorgimento e volendolo coartare il guastarono, sono ancor meno in grado di capire il Rinnovamento. Eccovi che anche oggi non ne hanno il menomo sentore; dal che si può conghietturare che venuti i nuovi tempi, faranno ogni opera per contrastarli, imitando quel Decimo Pacario di cui parla Tacito<note place="foot"><p><bibl><title>Hist.</title> II, 16.</bibl></p></note>, che, <hi rend="italic">in tanta mole di guerra ridicolo</hi>, volea con un pugno d'uomini mutar l'imperio del mondo. Parrebbe a prima fronte che i puritani, avendo trovato il Risorgimento troppo scarso all'ampiezza dei lor desideri, facciano più a proposito per la nuova epoca. Ma la loro boriosa ignoranza, l'inesperienza e imprevidenza assoluta, il difetto di giudizio pratico, l'immoderanza delle proprie opinioni, l'intolleranza delle aliene, e sovrattutto l'egoismo fazioso, l'ambizione personale, e le dottrine corrotte che professano nell'elezione dei mezzi e del fine, sono tali parti che in ogni condizione di luoghi e di tempi posson rovinare le imprese politiche e non mai vantaggiarle. La discrezione è necessaria in ogni caso, perché gli assunti umani sono sempre imperfetti e sottoposti a certi limiti; e chi in una data congiuntura non sa contentarsi di ciò che è possibile, non se ne appagherà in un'altra, benché più largo sia il campo delle operazioni e delle speranze. Necessario è il credito nelle cose pratiche e la riputazione presso l'universale; e i puritani sono così diffamati appo i valenti ed i buoni, che in vece di mettere in istima, avviliscono le cause che abbracciano. Facendo essi dei moti politici una quistione governativa, e scambiando l'interno coll'esterno, l'essenza cogli accidenti, non intendono meglio il Rinnovamento che i savi di municipio; e ancorché i tempi volgessero a repubblica, sarebbero poco atti a darle fermezza e vita, perché l'idoneità dello stato popolare a soddisfare i bisogni correnti non dipende dal suo estrinseco. Chi non è buono a disporre non può dirigere, e il primo e principale preparamento di ogni riforma civile consiste nelle idee e nelle cognizioni. Or che fanno i puritani a tal effetto? Che scienza insegnano? Che libri scrivono? A che studi attendono per trattare e sciogliere i gravi e intralciati problemi della civiltà moderna? Che nuove dottrine propongono in cambio delle vecchie opinioni? Sterili in fatto di sapere e d'ingegno sino all'impotenza ed eterni ripetitori di poche generalità volgari, essi presumono di rinnovare il mondo non già col pensiero ma colle grida e colle congiure.</p>
<p>Resta adunque che l'opera preparatrice e il tirocinio della pubblica opinione si faccia dalle parti dialettiche dei conservatori e dei democratici. Ma né gli uni né gli altri ci possono riuscire se non si aiutano a vicenda e insieme non si riuniscono. Solo mediante il loro accoppiamento l'Italia potrà avere una scuola politica nazionale, che sia ardita e savia ad un tempo: rechi l'energia nella moderazione e sappia essere longanime e pronta secondo i tempi: sfugga gli eccessi opposti dei temerari e dei pusillanimi: sia ricca di antiveggenza: sappia iniziare, continuare, compiere: afferri le occasioni e le adoperi con animosa prudenza, preoccupando il campo agl'immoderati: tragga a sé i delusi non incorreggibili delle fazioni sofistiche; e sovrattutto i giovani più candidi per natura, e più atti a deporre i cattivi, a prendere i buoni indirizzi; e per ultimo accordi la religione colla cultura e la libertà cattolica coll'omaggio dovuto all'autorità suprema. La scuola italiana vuol essere disciplinata: stare unita nella sostanza, ma lasciare il giudizio libero nelle cose minori, intorno alle quali è impossibile che molti si accordino: conoscere non solo le cose patrie, ma quelle di Europa, perché l'intrinseco non si può apprendere se s'ignorano le relazioni. Per ultimo ella dee essere leale e proba, schiva di ogni partito ambiguo, inonesto, ingeneroso, e amare il giusto ed il vero più di se stessa e della patria medesima. L'idea creatrice del Rinnovamento (che è la chiave dell'avvenire) dee informarla, regolare tutti i suoi atti e riepilogare tutte le sue dottrine. Ma proponendo la concordia dei conservatori e dei democratici, non facciamo noi un'utopia vana? Non siamo preda di un'illusione? Il Machiavelli dicea dei suoi tempi ciò che mutando una sola voce noi possiam dire dei nostri; onde le sue parole hanno oggi non so che di profetico. “<quote>Quanto all'unione degl'italiani, voi mi fate ridere: primo, perché non ci ha mai unione veruna a fare ben veruno; e sebbene fussino uniti i capi, non sono per bastare, sì per non ci essere armi che vaglino un quattrino, dalle <hi rend="italic">piemontesi</hi> in fuori, e quelle per esser poche, non possono esser bastanti; secondo, per non esser le code unite coi capi</quote><note place="foot"><p><bibl><title>Lett.fam.</title> 33.</bibl></p></note>.” Se noi somigliassimo in questo ai nostri maggiori e il vaticinio si avverasse, non ci toccherebbe di <hi rend="italic">ridere</hi>, ma di piangere a cald'occhi, perché la morte presente d'Italia non sarebbe più consolata da speranza di risurrezione.</p></div2>
<div2>
<head>CAPITOLO SECONDO<lb/>
DELLA MONARCHIA E DELLA REPUBBLICA</head>

<p>Non è qui mio proposito di far l'elogio o la critica degli ordini regi e dei repubblicani considerati in se stessi e assolutamente, ma si bene di ricercare qual sia la probabilità di successo che si possono promettere nel futuro riordinamento di Europa. Siccome però ad alcuni, voglio dire ai puritani, il solo dubbio in questo caso può parere cattivo segno, quasi che argomenti ignoranza dei bisogni e dell'indole dei nostri tempi, uopo è che io premetta alcune considerazioni generiche intorno al valore delle forme governative. Dico adunque doversi distinguere due spezie di <hi rend="italic">forma</hi>, secondo che questa voce si piglia all'antica o alla moderna. Gli antichi, e principalmente Aristotile intendevano sotto nome di <hi rend="italic">forma</hi> l'idea o essenza intrinseca delle cose; laddove i moderni sogliono significare con questo vocabolo il loro modo di essere estrinseco ed accidentale. Ora la monarchia civile e la repubblica considerate in astratto sono bensì due forme distinte di polizia nel sentimento odierno, ma non già nell'antico; conciossiaché il divario che corre fra loro (stando sempre fra i termini teoretici) si riduce semplicemente a una modificazione del magistrato esecutivo. La forma essenziale del buon reggimento, la quale può essere comune così allo stato popolare come al regno, consiste nella dialettica; per la quale esso viene ad armonizzare con tutti i componenti che in effetto si trovano. I quali variando, secondo i luoghi e i tempi, variano ancora in concreto le ragioni del dialettismo. Ma questo in qualunque caso comprende tutti i dati sociali; e siccome in ogni nazione culta questi dati sono molti, sèguita che per essere dialettico lo stato non può mai avere quella forma semplicissima che solo conviene ai tempi rozzi e primitivi. La mania del semplice invade oggi quasi tutti i politici, ed è sovrattutto comune alle due sette più opposte e nel tempo medesimo più ignoranti; cioè ai retrogradi e ai puritani. Imperocché gli uni e gli altri si accordano a volere una potestà unica, indivisa, assoluta; se non che i primi la pongono nel principe e gli altri nel maggior numero rappresentato da un consesso unico e dai comizi nazionali. Con tal ripiego riescono per vie differenti allo stesso effetto; cioè alla tirannide di un solo o di molti, e quindi alla barbarie. Non voglio già negare che siccome in certi tempi il dominio assoluto di un uomo è la miglior composizione di stato, come necessaria e sola possibile; così in altri non si debba antiporre un magistrato popolare unico, secondo che ebbe luogo in Francia nell'ultimo decennio del passato millesimo. Ma l'una e l'altra di tali due forme non possono essere ferme e durevoli; e non sono da stimar buone che come dittature e autocrazie passeggiere e straordinarie; cioè l'una nelle età barbariche o di licenza e dissoluzione sociale; l'altra nei periodi di rivoluzione.</p>
<p>L'error di costoro muove da questo falso, che nella semplicità assoluta risegga la perfezione creata. Il semplicissimo non è perfetto che negli ordini dell'infinito; perché in quelli che hanno limiti, l'eccellenza può solo nascere dal moltiplice delle varietà e delle relazioni. Ciò si verifica nelle arti, nelle lettere, nelle scienze, nelle leggi, nella religione, e in tutte le parti del pensiero e dell'azione umana; anzi nella natura medesima. Il naturale, come già avvertimmo, non si dee confondere col rozzo, col greggio, col primitivo. Il primitivo è anch'esso naturale, non già come atto ma come potenza, in quanto acchiude la ricca semente dei frutti nascituri. Esso è pertanto la base del naturale, ma non è tutto il naturale, e né anco la parte sua più esquisita, atteso che la perfezione stà nell'atto e non mica nella potenza. Altrimenti la natura non saria perfettibile sia nell'ordine delle epoche come in quello dei regni; o pure dovremmo dire che il bambino sia più perfetto dell'adulto, il mollusco dell'uomo, la pianta dell'animale e il metallo del vegetabile. E siccome la natura è arte di Dio, conforme al detto del poeta, così l'arte è natura dell'uomo; e come figliuola dello spirito e del pensiero, è la parte di natura più nobile ed eccellente. E se per un lato è una seconda natura che svolge e compie la prima, per l'altro è soprannatura, derivando non mica da leggi fatali, ma dalla ragione e dall'arbitrio dell'uomo, quasi secondo creatore o concreatore, il quale innalza con essa arte la natura a un grado più eccelso; tanto che i lavori artificiali verso i naturali tengono del miracolo. E però anch'ella ha i suoi avanzamenti e cresce di perfezione col crescere di composizione; e niuno è che antiponga, non dico le ghiande e le grotte al dono di Cerere e agli edifici, ma i rudimenti egiziaci dell'ordine toscano al dorico e all'ionico, ovvero i versi di Pacuvio e di Guittone a quelli di Virgilio e dell'Alighieri.</p>
<p>Il simile interviene nella politica; dove crescendo gli stati e implicandosi la loro struttura, si amplia naturalmente e proporzionatamente la forma loro. Semplicissimi furono i governi primitivi, perché cotale si era la società di allora; la quale riducevasi alla famiglia od al tribo: vivea di colta, di caccia, di pesca, di rapina, di pastorizia: non aveva di lettere, d'industrie, di traffichi, altro che pochi semi e quasi impercettibili; e in somma il modo di vivere era così semplice come piccolo il numero dei convittori. La forma politica era corrispondente e versava nel patriarcato orientale e celtico o nel demo greco; il tipo dei quali si trova nella famiglia, cioè nell'imperio dei padri e nella compagnia dei fratelli; che sono le due fogge primigenie del domestico e civil reggimento. Alla famiglia e alla tribù sottentrarono di mano in mano aggregazioni più vaste, genti, cittadinanze, popoli, nazioni: la civiltà crebbe col numero degli uomini; corrispondendo l'aumento morale al materiale, e la qualità del convitto alla quantità dei coabitanti; per guisa che la disciplina dei popoli maturi è verso l'incoltezza dei primitivi nella stessa proporzione dei grandi aggregati culti verso gli sciami silvestri. E nel modo che la società si allarga colla congiunzione dei sessi e la generazione, medesimamente la civiltà si amplia coll'arte, che scaturisce dal maritaggio dell'ingegno colla natura. Il termine naturale del convivere civile è la nazione; la quale compie l'unità dei popoli conformi di stirpe, di lingua, di territorio. Ora se dalla famiglia sino alla nazione il progresso aggregativo è naturale, benché diventi ognor più complesso ed artificioso, chi non vede che le instituzioni debbono riuscire passo passo più composte e tenere un corso proporzionato?</p>
<p>Perciò il governo misto è riputato il più perfetto di tutti pei popoli giunti a essere di nazione. Aristotile, la cui Politica è il lavoro più eccellente di questo genere che l'antichità ci abbia lasciato, dice che “<quote>la costituzione migliore è quella che accoppia le parti più varie</quote><note place="foot"><p><bibl>I, 3, 11.</bibl></p></note>”; e corrobora la sua sentenza col detto di Archita, che “<quote>la costituzione perfetta dee unir le parti di tutte le altre</quote><note place="foot"><p><bibl><title>Polit. </title> I. 10 Cons. Plat. <title>De leg.</title> 3.</bibl></p></note>”; il qual detto riassume la sapienza civile dei Pitagorici. Dove si noti che la mescolanza non riguarda mica la forma accidentale; quasi che il governo misto debba aver principe; onde Cicerone qualifica con tale aggiunta la repubblica di Roma antica<note place="foot"><p>“<quote lang="lat">Quartum quoddam genus reipublicae maxime probandum esse sentio, quod est ex his quae prima dixi, moderatum et permixtum tribus</quote>.” (<bibl><title>De rep.</title>, I, 29</bibl>)</p></note>. La composizione dialettica consiste nella varietà dei poteri e nella distinzione dei magistrati; per le quali il tenore della rettorìa risponde a quello della comunanza. Imperocché nell'una come nell'altra l'opposizione e la pugna sono condizioni necessarie dell'armonia. La pugna senza accordo è anarchia e licenza; e questo non è vivo ma morto, se si disgiunge dal momento che lo precorre. Errano pertanto gli amatori del dominio dispotico a riporre la felicità di uno stato nella quiete assoluta, che poco si svaria da quella del sepolcro; perché in politica come in natura, la vita non è immobilità e riposo, ma accozzamento e battaglia di elementi discordi. E in vero dovendo essa risultare dai componenti effettivi del consorzio umano, i quali sono diversi fra loro e contrari, perché circoscritti come tutte le forze dell'universo, il loro conflitto è così necessario alla vita civile, come la materia in cui ella si esercita. La libertà non è forse una lotta incessante dei mortali fra loro e colla natura? “<quote>I popoli liberi — <seg type="inciso">dice il signor Guizot</seg> — non possono aspirare alla pace, ma sì bene alla vittoria</quote><note place="foot"><p><bibl>Washington, Paris, 1844, p. 3.</bibl></p></note>”; e intesa a questo modo, non si può apporre alla sentenza di quel filosofo che collocava nella guerra lo stato naturale degli uomini. Guerra o più tosto gara e contesa, non mica di armi e di muscoli, ma d'idee, di bisogni, d'interessi; e mirante alla vita e al vigore, non alla morte dei combattenti. Laonde gli antichi consideravano la ginnastica com'un'immagine della vita civile; e a guisa di suo tirocinio, i legislatori doriesi e pitagorici ai giovani la prescrivevano. Coloro che si van figurando un ben essere maggiore di quello che risulta dal concorso e dalla competenza, sostituiscono alla realtà le chimere della fantasia e scambiano gli ordini finiti coll'infinito. Quei democratici poi che escludono dalla macchina sociale l'idea di equilibrio, si appongono se parlano di quello che nasce da certe combinazioni fattizie e destituite di natural fondamento. Ma oltre di esso vi ha un bilico politico, che ha la sua radice nella natura intrinseca delle cose; il quale è così necessario nelle costrutture civili, come i pesi e i contrappesi nelle meccaniche.</p>
<p>Havvi però una semplicità richiesta all'armonia dialettica non meno della composizione; ed è quella che è propria della natura; necessaria in politica, come nelle lettere e in tutti i rami dell'arte, affinché le opere umane abbiano pregio di durata, di bellezza e di perfezione. Dal che si raccoglie che la perfezione di ogni cosa risiede nel mezzo; e tanto si dilunga dalla semplicità soverchia quanto dalla complicazione eccessiva. Siccome la natura non esclude l'arte, così l'arte non dee soffocar la natura; onde tanto è vizioso, per esempio, nell'edificatoria l'ordine bizantino o moresco per eccesso, quanto l'etrusco per difetto di artifizio. Perciò nel precedente capitolo stabilimmo come regola civile il ricorso ai principii e alla natura, per escludere non mica l'arte legittima, ma la fallace, che spegne i germogli originali in vece di esplicarli, e sostituisce loro una viziosa gentilezza propria dei tempi di declivio e di declinazione. I quali per un fatal circuito, allontanandosi dalla natura per voler troppo perfezionarla, rinvertono alla barbarie; onde giova in tal caso il ritornare alle origini con quel ritiramento progressivo, che cerca in esse le virtualità recondite e si applica a districarle e a metterle in luce. Così nel vivere comune, i vincoli delle alleanze, dei traffichi, delle religioni, sono saldi e giovevoli, benché si estendano più largamente degli aggregati nazionali; ma se l'unità politica trapassa i confini di questi, diventa innaturale e precaria, perché il campo essendo troppo vasto e il conserto intrigato, il moto civile vi riesce tardo, e moltiplicano le cause di morbo e di dissoluzione; come lenta è la vita e precoce la morte degli esseri animati che oltre il proprio della loro specie eccedono di statura. E a guisa che nelle arti belle l'eccesso riconduce al difetto delle origini, del pari la cosmopolitìa rimena la società al municipio; secondo si vide nel romano imperio, che volle fare del mondo una città unica e in vece lo diruppe in tanti stati quanti erano popoli e comuni.</p>
<p>Altrettanto si dee dire dei governi misti; ai quali il superfluo non manco del gretto si disconviene; onde sono da riprovare certe costituzioni troppo artifiziate, come quella singolarissima, che il Sieyes immaginava in Francia al cadere del Direttorio. Questa sorta di eccedenza però non vieta che una forma governativa prosperi, quando è opera del tempo più tosto che degli uomini; come si vede negli ordini inglesi. I quali sono gremiti e intricati di stanziamenti e di leggi non solo soverchie, ma spesso contraddittorie, come opera lenta dei secoli; dai quali, secondo i casi e i bisogni vennero accumulate a quel modo che si veggono in certe città antiche i disegni architettonici più disformi ammucchiati dall'edilizia. Il che non pregiudica alla durata e alla buona riuscita degli statuti che reggono la Gran Bretagna, perché i vizi della congegnatura meccanica sono corretti e modificati dall'attrito della consuetudine. Ma dove questa manca, la sovrabbondanza delle leggi<note place="foot"><p>“<quote lang="lat">Corruptissima republica, plurimae leges</quote>.” (<bibl>Tac., <title>Ann.</title>, III, 27.</bibl>)</p></note> e l'intrigamento soverchio delle instituzioni pregiudica assai; e però è assurdo il volerle introdurre negli stati nuovi, quasi che l'usanza possa crearsi per bando, e la potestà del legislatore valga ad emulare quella del tempo. Ora qual è la regola che addita il giusto mezzo tra il manco e il soverchio di artifizio? La modernità civile e la libertà ce la somministrano. Pongasi per principio che i vecchiumi e le morticine non si avvivano; e però qual potenza lo tenta partecipa al loro fato. Ma né anco tutte le parti vive della società debbono dipendere dal reggimento, secondo lo stile di quei democratici, che imitando a sproposito l'antichità grecolatina, fanno di chi governa un balio ed un aio universale e dello stato un pedagogeo o un convento. A mano a mano che la civiltà cresce, l'indirizzo politico è men necessario; perché la natura perfezionata di ciascheduno partorisce un'arte individuale, che rende importuna su molti capi l'ingerenza dell'arte pubblica. La libertà moderna è però diversa dall'antica: l'una era principalmente collettizia e l'altra spicciolata; quella ampliava e implicava, laddove questa ristringe, scempia, facilita l'azione governativa. Il Cristianesimo sottrasse alla potestà pubblica gli ordini spirituali; i quali non comprendono soltanto l'etica e la religione, ma le lettere, le scienze, l'educazione domestica e tutto che appartiene al cuore e allo spirito. La libertà della stampa riassume e rappresenta questa autonomia morale dell'individuo, tanto che essa si può considerare come il portato più efficace della polizia figliata dall'evangelio. Ma dove finisce il dominio della libertà e incomincia quello della legge? Questo confine è impossibile a fermare stando in sui generali; variando esso da tempo a tempo e da paese a paese, secondo che varia la capacità dell'individuo in proporzione al grado della cultura comune.</p>
<p>La misura della quale per ciò che riguarda l'età presente e i popoli più ingentiliti si vuol pigliare sovrattutto dai tre bisogni universali e predominanti, di cui parlammo di sopra. La polizia odierna dee avere un assetto conforme a tali bisogni: senza il quale non può sortire realtà né efficacia. Ogni instituto pertanto che tenda a opprimere gl'ingegni, le nazionalità, le plebi, è mortifero: se ne inceppa il libero esplicamento, è nocivo. Nell'idea di nazione si assommano le due altre; poiché la plebe è, come dire, la compage muscolare e il corpo, l'ingegno è il nervo e il capo di essa. L'unità della nazione si fonda in quella del popolo; e il popolo si compone di due sole classi, cioè di borghesia e di plebe, di un ceto colto e redento e di un altro ceto che aspetta ed invoca coltura e redenzione. Non parlo del patriziato, il quale fuori dell'Inghilterra è morto come ordine civile; e del pari che il chiericato non può aver vita che fuso nel medio ceto. Il Rinnovamento europeo, risuscitando le nazioni, dovrà ad un tempo operare il maritaggio de' plebei e de' borghesi; in guisa che quelli salgano e non questi scendano, onde ne risulti l'unità del popolo; il quale piglierà dagli uni le forze materiali e effettive, dagli altri le industriose e le intellettive. A queste condizioni supreme dovranno adattarsi i governi futuri, qualunque ne sieno gli accidenti. Errano però coloro che costituiscono la polizia in modo da perpetuare il divorzio delle due classi; sia che la vogliano rendere schiettamente borghese o interamente plebea. Alla prima di tali fazioni appartengono sottosopra tutti i conservatori liberali di Europa, dal quindici ai dì nostri. Tali furono in particolare alcuni di coloro che promossero in Piemonte il generoso, ma infelice, tentativo del ventuno; e molti di quelli che guastarono nel quarantotto il Risorgimento non avvenuto per opera loro. I municipali odierni sono il polso di questa setta; e alcuni di loro sotto l'ombra dell'oligarchia curiale e borghese, sperano di salvare in parte il monopolio patrizio. L'ultima e la penultima delle rivoluzioni francesi chiarirono la vanità di cotali sforzi e annunziano qual sia per essere il successo di chi imita in Italia i conservatori di oltremonte. L'altra fazione è quella dei puritani; i quali, tendendo a scomunare la borghesia e dando tutto alla plebe, nocciono non meno a questa, essendo essa la materia di cui il pensiero è la forma. Non occorre aggiungere che costoro, secondo l'uso dei demagoghi, investendo la plebe di signoria assoluta, pensano solamente a coronare e mitriar se medesimi.</p>
<p>Ora, passando dalla forma essenziale all'accidentale, egli è indubitato che il governo misto, eziandio nei termini che meglio si addicono ai dì nostri, può essere regio o repubblicano, come anche il governo semplice può essere l'uno o l'altro, atteso che l'assesto della potestà esecutiva non tocca l'essenza del reggimento. Onde quelli che stimano la repubblica per sé essere popolana e la monarchia aliena dal popolo, non se ne intendono, giudicando delle cose dai nomi; quasi che l'antica Roma prima dei Gracchi e la Venezia del medio evo non fossero di gran lunga più aristocratiche di ogni odierno principato civile. A coloro cui pare strano che lo stato regio possa essere eziandio di popolo, piano è il rispondere che la sola sua proprietà essenziale è l'eredità del sommo magistrato. Ora cotal reditaggio non offende certo la libertà; e non distrugge né anco l'uguaglianza sostanzialmente. Imperocché l'inegualità dei gradi è inevitabile anco nelle repubbliche più democratiche, e non è innaturale né illegittima, quando non è frutto di arbitrio o di violenza, ma di merito e di elezione. Perciò la monarchia legale che dipende dall'eletta espressa o tacita della nazione, non si distingue da una signoria repubblicana, se non in quanto nel primo caso la nomina si fa a vita, e non cade su un individuo, ma sopra una famiglia. La vita naturale della famiglia si mantiene per via di generazione e di successione; la quale negli ordini civili ha per base il reditaggio; giacché senza una proprietà di qualche genere e la sua tramissione non si dà consorzio domestico. Da ciò risulta l'unità della famiglia simile a quella della nazione; laonde come questa si denomina dal <hi rend="italic">nascere</hi>, così ad entrambe è comune il nome di <hi rend="italic">gente</hi>, che viene da <hi rend="italic">generazione</hi>; e nella buona favella le voci di <hi rend="italic">nazione</hi> o stirpe e di <hi rend="italic">famiglia</hi> si scambiano, perché in effetto le cose da esse rappresentate hanno lo stesso vincolo e fondamento, distinguendosi solo fra loro come il generale dal particolare<note place="foot"><p>“<quote>Morì il vescovo.... Chiamato ne fu per simonia un altro di vile nazione</quote>.” (<bibl>Compagni, <title>Cron.</title> 3.</bibl>) “<quote>Era della famiglia sua un garzone. Allevato da lui, d'umil nazione</quote>.” (<bibl>Ariosto, <title>Fur.</title>, XXVIII, 21.</bibl>)</p></note>. Perciò a chiarire se l'investitura del potere esecutivo in una famiglia sia conforme o no a natura, uopo è discutere il principio del reditaggio universalmente.</p>
<p>Il reditaggio nel giro della proprietà privata ha due coefficienti, secondo i giurisperiti di maggior conto; cioè l'individuo e la società, la natura e l'arte, la ragione o vogliam dire l'istinto e la convenzione. L'individuo, occupando e trasformando le produzioni naturali, se le appropria: la legge conferma, determina, circoscrive, assicura cotale appropriazione. Altrettanto accade nelle schiatte regnatrici. Un uomo grande, facciamo, un Ciro, un Cesare, un Carlomagno, le fonda in età di barbarie o di corruttela col privilegio autonomo dell'ingegno principiatore e creatore; e la nazione mossa dal benefizio e dalla necessità dà espressamente o tacitamente perfezione giuridica all'ordine incominciato<note place="foot"><p>Perciò Luigi Haller che nella sua Instaurazione della politica da un canto assomiglia il giure regio alla proprietà e dall'altro canto lo deduce dal solo possesso, si contraddice; perché anche riguardo alla proprietà il concorso dello stato si ricerca a costituire il diritto civile.</p></note>. In ambo i casi la possessione e la successione sono un fatto naturale e sociale ad un tempo, opportuno e benefico; e costituiscono un diritto effettivo, che si può chiamar divino, non mica nel senso dei teologi cortigiani, ma in quanto ogni giure pubblico o privato è divino nella sua prima radice ed origine. Il qual giure umanamente risale sempre alla nazione; la quale può dare a uno l'eredità di un potere politico, come a molti conferisce la privata e civile. Altrimenti converrebbe disdirle il possesso ereditario de' suoi diritti e quindi spogliarla della nazionalità propria. Singolar cosa! Coloro che attribuiscono ai popoli un'onnipotenza contro natura, autorizzandoli a prevaricare le ragioni manifeste della equità e della giustizia, negano loro un esercizio di potere, che versando nel giro del positivo, soggiace per se stesso alla volontà comune. L'eredità politica ha dunque per base l'autonomia nazionale; né si può far buona questa se quella si ripudia assolutamente. La democrazia della nazione è un'aristocrazia totale e suprema, che può creare il regno, cioè un'aristocrazia parziale e subordinata, se le condizioni dei tempi lo necessitano o il ben pubblico lo richiede.</p>
<p>L'eredità del trono considerata in se stessa non ha dunque nulla d'ingiusto né di assurdo; e la storia c'insegna che in certe condizioni è la forma migliore, anzi la sola forma possibile di reggimento. Il che accade quando la barbarie o la corruttela di un popolo essendo eccessive, uopo è riunire insieme o almeno appuntare le forze della nazione ad un centro unico, che a guisa di perno immobile le dia unità di consiglio, celerità e vigore di eseguimento; recando per tal modo nella signoria l'indole propria e i pregi della milizia, e chiudendo l'adito alle commozioni e alle lungherie che accompagnano le elezioni. Le quali nei popoli guasti o faziosi, come quelli di Roma imperiale o della vecchia Polonia, sono per modo di dire una rivoluzione perenne che d'ora in ora mette lo stato all'ultimo ripentaglio. Il potere è tanto più vivo e forte quanto più concentrato e individuato; essendo l'individuo la cima della vita organica. Ora un magistrato elettivo ha un'individualità meno risentita di un magistrato perpetuo, massime se la potestà di questo si travasa dall'uomo nella sua discendenza, la quale piglia così essere e stato di persona, immortalando in certa guisa il grado di cui è privilegiata. I Francesi dicevano in addietro che il re non muore; perché in effetto quando il potere si tramanda per successione, l'esercizio di esso non s'interrompe né si muta, e la politica che ne risulta veste una continuità e uniformità di massime e di propositi differentissima dal genio versatile ed instabile dei governi elettivi; il qual pregio ha luogo proporzionatamente altresì nei patriziati ereditari, come quelli dell'antica Roma, di Venezia nei tempi medii e dell'odierna Inghilterra; i quali superano di tanto per senno e vigore i senati a vita quanto il regno che procede per eredità vince quelli che vanno per elezione. Il che nasce da due cause, l'una delle quali è estrinseca e l'altra intrinseca. Causa estrinseca sono le tradizioni civili che passano di padre in figlio, quasi retaggio domestico; onde il Guicciardini notava del governo veneto che “<quote>per la sua forma molto eccellente, le cose pubbliche né per la morte del principe, né per la elezione del nuovo, non sentivano variazione alcuna</quote><note place="foot"><p><bibl><title>Stor.</title> V, 3.</bibl></p></note>”. L'intrinseca si fonda su due leggi della natura organica in universale; cioè sull'omogeneità e unità della famiglia e sulla forza dell'abitudine nel modificare gli esseri organati. Conciossiaché l'esperienza insegna che molte proprietà fisiche dell'uomo sono un portato dell'educazione, dell'esempio, della consuetudine; la quale crea una seconda natura non meno forte e talora più forte della prima. E non solo in noi, ma in tutte le specie vegetative e animali, l'abitudine nata dal clima, dall'ambiente, dal modo di vivere, e da molte altre cause naturali e accidentali, trasmuta gli esseri dal loro stato natìo e primitivo. Le quali modificazioni, procreate dall'abito, vengono conservate, trasmesse, accresciute, e talora perpetuate dalla generazione; diventando in tal modo ereditarie, e trapassando dagl'individui nelle specie corrispondenti. Cosicché il costume e il reditaggio uniti insieme sono due cause efficacissime di trasmutazione continua negli esseri e valgono del pari a perfezionarli e deteriorarli. Di qui derivano i fenomeni dell'innesto, della caprificazione, dell'ibridismo e le varietà grandissime delle specie, come quelle della razza umana; anzi alcuni naturali portano opinione che dal concorso di tali due principii le specie in lunghezza di tempo si mutino radicalmente<note place="foot"><p>Giambattista Lamarck professò questa dottrina per modo assoluto nella sua Filosofia zoologica (Paris, 1830): Stefano Geoffroy di Saint–Hilaire la corresse nelle varie sue opere con giudiziosi temperamenti. Intorno alla natura e agli effetti delle tramissioni ereditarie, vedi Prsperoo Lucas (<bibl><title lang="fre">Traité philosophique de l'hérédité naturelle</title>, Paris, 1847</bibl>).</p></note>. Ora se ciò ha luogo nei corpi, quanto più dee succedere nello spirito, come più duttile e pieghevole a ogni trasformazione? Quindi è che non solo le nazioni e le città, ma eziandio le particolari famiglie hanno certi caratteri propri, che non si cancellano nel corso dei secoli, come fu avvertito dal Machiavelli <note place="foot"><p><bibl><title>Disc.</title> III, 46. Vedi anche il cenno sulle <hi rend="italic">famiglie fatali</hi> (<title>Stor.</title> 3.)</bibl></p></note>.</p>
<p>La giurisdizione ereditaria, essendo legittima, in quanto procede dalla nazione, è di natura subordinata alla volontà nazionale. La quale, avendola creata, può modificarla, diminuirla, ristringerla e anco annullarla, se il ben pubblico lo richiede. Offende l'autonomia nazionale chi le toglie il potere di abolire il regno non meno di chi le disdice la facoltà di crearlo. Errano pertanto i legittimisti francesi<note place="foot"><p>Il nome stesso e la scuola hanno un'origine poco nobile; avendo l'uno avuto per autore Maurizio di Talleyrand, modello insigne di mediocrità politica e di corruttela; e l'altra per fondatori e propagatori coloro che commisero le crudeli rappresaglie del quindici e degli anni seguenti. Il che sia detto a uso di certuni che vorrebbero introdurre tal voce e tal dottrina in Italia.</p></note> a credere che il diritto del principe sia inviolabile in ogni caso e superiore a quello della nazione. Il quale è il solo che sia assoluto (salvo i limiti che gli sono posti dalla ragione e dalla natura immutabile delle cose) perché originale, universale, fondamentale; dove che gli altri hanno verso di esso qualità di parte e di dipendenza. Laonde nel modo che può la nazione torre a un delinquente le possessioni private e la vita, ella può medesimamente spogliare un principe della corona, quasi proprietà politica, ogni volta che ciò torni spediente alla cosa pubblica. Il solo divario che corre tra le due specie di proprietà si è questo, che l'una, come essenziale al civile consorzio e comune a molti, non può mai essere abolita nell'universale; il che non milita per l'altra che è accidentale, e compete ad uno o a pochi solamente. La proprietà privata è pertanto nella generalità sua un instituto naturale, che non soggiace all'arbitrio della nazione e de' suoi legislatori, come credono i comunisti. Ma la politica non è meno sacra quando si richiede al ben essere di uno stato e il popolo la consente, tanto che i puritani che la rigettano assolutamente dovrebbero fare altrettanto della sua compagna e darla vinta al comunismo, se fossero consentanei da ogni banda ai principii che professano.</p>
<p>Quando per qualche causa grave e durevole la monarchia civile non è più atta a felicitare uno stato, la nazione ha il diritto di sostituirle un altro governo; il quale non può essere che la repubblica. La repubblica è non meno legittima del principato, sì veramente che provenga dall'autorità nazionale; ed è migliore o peggiore di esso secondo che si mostra più accomodata o più inetta a procurare il bene comune. Il chiedere quale delle due forme sia più perfetta assolutamente è uno di quei problemi scolastici e anticati, che appartengono alla saccenteria bambina o accademica, anzi che alla scienza virile; la quale dimostra che in opera di governi non si dà perfezione assoluta, ma relativa soltanto, perché i pregi e i difetti si contrabbilanciano. Laonde nei principii del quarantotto, quando io combatteva nella pratica la forma repubblicana, come pericolosa anzi esiziale ai progressi del Risorgimento<note place="foot"><p>Vedi il proemio dell'<title>Apologia</title> e il secondo volume delle <title>Operette politiche</title>.</p></note> (e i fatti chiarirono quanto m'apponessi), io biasimava insieme coloro che guidati nella teorica da “<quote>preoccupazioni disdicenti alla maturità della nostra cultura, levano alle stelle la repubblica come l'ottimo o l'abbominano come il pessimo dei reggimenti. I nemici e gli ammiratori eccessivi della repubblica sono egualmente uomini di un altro secolo; poiché ripongono il massimo pregio o difetto degli ordini rappresentativi in un mero accessorio. Considerata in se stessa, ella non è né superiore né inferiore al principato civile; onde sarebbe un grave sbaglio il credere che la Francia ci sia entrata innanzi per questo solo ch'ella si è ordinata popolarmente; e l'inferirne che sia per noi un progresso il fare altrettanto. Avendo poi rispetto alla pratica, la repubblica, come ogni forma estrinseca di vivere comune, è buona o rea, secondo che torna o non torna opportuna verso le condizioni speciali in cui un popolo si trova. Buona è in Francia, perché necessaria a mantenere la libertà e schiudere la licenza; cattiva sarebbe in Italia, perché aprirebbe l'adito a questa ed esporrebbe quella a gravissimi rischi. Tal è lo stato presente; ma se i due paesi scambiassero le loro condizioni nell'avvenire, egli è chiaro che allo stesso ragguaglio muterebbe l'opportunità del reggimento. Discorrendo in generale dell'età nostra e delle nazioni europee abilitate a reggersi cogli ordini rappresentativi, si può stabilire questa sentenza, che <hi rend="italic">la repubblica diventa legittima ogni qual volta una dinastia civile si estingue, o si mostra incapace o si rende indegna di adempiere il suo ufficio</hi>. E veramente i principi nostri, che dianzi erano assoluti, son divenuti costituzionali, perché l'eredità del potere esecutivo, non che ripugnare alla libertà che si esercita per via di rappresentanza, giova a darle stabilità e vigore. Sarebbe perciò stato irragionevole l'escludere la monarchia per amore delle franchigie; potendo l'una accordarsi a meraviglia colle altre. Ma ogni qual volta la possibilità di tale accordo vien meno per effetto di fortuna o di colpa, e quindi è necessario rinunziare alla libertà o al principato, non potendo i popoli dubbiare nell'elezione, la repubblica sottentra alla monarchia. Il caso si verifica per fortuna ogni qual volta una dinastia si spegne... Il caso poi si avvera per colpa degli uomini, quando una dinastia si corrompe, diventa incorreggibile e pregiudizievole agl'interessi nazionali; come accadde alla Francia sotto i due ultimi rami borbonici... Ad ogni modo egli è manifesto che la monarchia civile non può ragionevolmente dar luogo a un altro governo, se non quando muore di fato naturale o si uccide da se medesima. E se allora le sottentra uno stato di popolo, esso ha ragioni plausibili di durevolezza, non essendo effetto di capriccio, ma di necessità, e avendo un addentellato collo stato anteriore; il quale, avvezzando gli uomini al vivere libero sotto un monarca, gli rende atti a reggersi affatto da se medesimi. Ho voluto far questo cenno, non perché oggi importi, ma per mostrare ch'io non tengo alcun broncio verso la repubblica; e che sono pago e contento della monarchia costituzionale appunto perché non trovo tra questa e quella alcuna capitale ed intrinseca differenza per ciò che concerne il vivere libero, ma solo un divario di opportunità rispetto alle congiunture fortuite ed esterne. E coloro che pensano in altro modo mi paiono appartenere più al millesimo passato che al nostro</quote><note place="foot"><p><bibl><title>Apologia</title>, p. 393, 394, 395.</bibl></p></note>.”</p>
<p>Queste parole scritte nel colmo del Risorgimento contengono la sostanza della dottrina che conviene al Rinnovamento per ciò che spetta al presente proposito. E in prima intorno alla forma essenziale dei governi futuri, non vi ha dubbio ch'ella debba assere dialettica e mista; ché altrimenti non sarebbe propizia all'ingegno, alle nazioni ed al popolo, secondo i termini sovradescritti. Ma siccome queste doti generiche quadrano in teoria al principato civile come alla repubblica, non è ugualmente certo quale dei due modi di polizia abbia a prevalere in un tempo poco lontano; né si può ottenere altro su questo articolo che una probabilità più o meno grande; la quale vuol esser dedotta dai fatti massimamente. Ponendo mente allo stato odierno delle cose, si trova in Italia un gran divario avvenuto nel breve spazio di tre anni; ché la monarchia nostrale, dopo una breve sembianza di ringiovanimento, ora si mostra più che mai (salvo che in una sola provincia) imbastardita e decrepita. Nel resto di Europa il male è ancora più antico, essendo che il principato vi è da un secolo in manifesta declinazione, e il corso degli eventi da più di cinquant'anni tende a far prevalere lo stato di popolo. Cosicché l'Europa sembra entrata in istato analogo a quello dell'antica Grecia dopo l'invasione della stirpe dorica nel Peloponneso; e a quello d'Italia nella seconda parte dei bassi tempi, quando nello spazio di due secoli in circa sottentrò da per tutto allo stato regio il repubblicano. Il che nasce da un concorso di molte cause differentissime; e specialmente dal tralignare della forma regia in se stessa, dalle condizioni speciali della monarchia civile, dall'indole propria dei regnanti moderni, dal crescere affrettato della coltura, e per ultimo dalla qualità del periodo di rivoluzione che oggi corre, se si ha l'occhio alle sue origini storiche e all'esito più recente. Riandando in breve ciascuno di questi capi, io mi propongo di parlare massimamente e di far servigio agli amatori del principato e a quei principi che sono degni e capaci d'intendere il vero; affinché, conosciuta la gravità del male, possano giudicare se vi è ancora rimedio.</p>
<p>La corruzione della monarchia, come quella di ogni altro instituto, è un effetto dello sviamento da' suoi principii; e quindi risale assai indietro. Sia che s'incominci dal medio evo, sia che si faccia capo dall'antichità remota, la monarchia non fu mai assoluta nelle sue origini e divenne tale per necessità straordinaria o per corruttela; cosicché il pieno dominio del principe non è diritto e regola, ma abuso o eccezione. Il regno primitivo, di cui Platone e Plutarco fanno l'elogio, chiamandolo <quote rend="italic">il governo migliore e perfettissimo di tutti</quote><note place="foot"><p><bibl>Plat. <title>Polit.</title> Plut. <title lang="lat">Utrum seni</title>, etc. 11. De princ. reg. pop.</bibl>.</p></note>, era temperato dalla religione, dalle leggi, dalle tradizioni patrie, dal costume; onde il primo dei prefati scrittori, siccome esalta sopra tutti gli stati la <hi rend="italic">monarchia, perché raffrenata dalle leggi</hi>, così reputa <hi rend="italic">la tirannide il peggiore</hi>; e distingue appunto il re dal tiranno in quanto quello e non questo <hi rend="italic">osserva gli statuti e le costumanze</hi><note place="foot"><p><bibl><title>Polit. Opp.</title> ed. Ast., Lips. 1820, t. II, pp. 494, 501.</bibl></p></note>. Il secondo dice che “<quote>Giove” <seg type="inciso">(il cui divino e universale dominio era considerato dagli antichi come l'archetipo del principato)</seg> “non ha per assessora la giustizia, ma egli è in persona essa giustizia e l'equità e l'antichissima perfettissima legge</quote><note place="foot"><p><bibl><title>De princ. ind.</title> 4.</bibl></p></note>.” Tal fu in particolare il principato dorico e pelasgico; il quale non solo era modellato all'imperio celeste, ma derivava per via di generazione dal padre degl'immortali; simbolo acconcio della sua dirittura e del nativo temperamento. Siccome Giove comandava a tutto il mondo, così la sua progenie dovea regnar sulla Grecia. Ciascuno di quei re vetusti procede dai sempiterni; e Alessandro in età assai più recente e addottrinata non fu pago del legnaggio dei Caranidi, benché anch'esso divino originalmente. Concetti e simboli conformi si rinvengono presso molte popolazioni germaniche e orientali, come i Goti e i Cinesi; gli ultimi dei quali immedesimavano il principe colla legge e col cielo<note place="foot"><p>Vedi il <title>Schiuching</title>, pass.</p></note>. “<quote>Re senza legge,” <seg type="inciso">dice un'antica inscrizione sinica,</seg> “sono re senza pregio. Se i re e la legge si accordano, tutto il mondo s'illumina e si abbellisce</quote><note place="foot"><p><bibl>Bartoli, <title>Cina</title>, IV, 4. Sull'autenticità di questa inscrizione, vedi Giulio Klaproth, (<title lang="fre">Tableax historiques de l'Asie</title>, Paris, 1826, p. 208, 209, 210).</bibl></p></note>”. Nei bassi tempi di Europa la monarchia riscattò i vinti dalla tirannide dei vincitori; e abbozzate le nazioni moderne colla franchezza dei borghi e l'abbassamento dei baroni, essa fu a vicenda mitigata dai comizi delle medesime. Cosicché se da un lato i principi allevarono i popoli, questi dall'altro lato fondarono e limitarono la potenza dei principi. E mutando prima i benefizi in feudi, poscia subordinando i feudi allo stato, e in fine mutandoli in possessioni mobili e vive, i sovrani furono i <hi rend="italic">socialisti</hi> (se mi è lecito l'usar questa voce) dei tempi barbari e dei principii dell'età moderna. E in virtù della giustizia che essi rappresentavano, l'origine del loro diritto fu riputata divina, come la stirpe dei regnatori antichissimi; trasferendosi il concetto simbolico dall'uomo al suo giure e dal corpo allo spirito per opera del Cristianesimo.</p>
<p>Siccome per l'ambizione degli uni e la viltà degli altri ogni potere tende ad allargarsi ed a rendersi infinito, mediante un progressivo rimovimento dei propri limiti, così la monarchia, scioltasi dalle pastoie delle sue origini, divenne assoluta. La generazione celeste che adombrava la genesi spirituale della potenza legittima, fu presso i popoli panteisti e politeisti convertita in dogma; onde nacque l'eresia politica della divinità del principe ne' suoi due momenti contrari o ricorsi, l'<hi rend="italic">avatara</hi> di Oriente e l'apoteosi di Grecia e di Roma<note place="foot"><p>Secondo Adamo Mickiewicz il nome di <hi rend="italic">Nabuchodonosor</hi>, ridotto a caratteri slavi, significherebbe: <quote rend="italic">non vi ha altro iddio che il re</quote> (<bibl><title lang="fre">L'église officielle et le messianisme</title>, Paris, 1845, t. I, p. 109</bibl>).</p></note>. Fra le nazioni cristiane la divinità del diritto fu attribuita all'arbitrio dai giuristi e teologi servili, e introdotta l'opinione di certe prosapie sortite dal cielo a regnare per decreto assoluto, perpetuo, immutabile. Così la monarchia, ampliandosi e fortificandosi in apparenza, si debilitò in effetto, deteriorò l'esser suo, e fu di pernicie a sé e alle nazioni; imperocché ogni vita ed eccellenza creata dipende dal mantenimento dei confini naturali, secondo il dogma antico e profondo dei Pitagorici. L'effetto della corruzione fu però diverso, secondo i luoghi ed i tempi. Nell'Oriente il principato degenere (da pochi casi in fuori) fu esiziale alle dinastie e allo stato, spegnendo quelle, attraversandosi ai progressi della cultura, e operando in essa quel retrocedere o quel ristagno che contrassegna i popoli levantini; onde riuscì a salvare per così dire se stesso a scapito della natura umana, spogliandola di quella perfettibilità inesausta che la privilegia. Nell'antico e culto Occidente, cioè presso i popoli ellenici e latini, le rivoluzioni furono per lo più non dinastiche, ma politiche; e l'instituzione civile del popolo fu il castigo del regno. Ma quando gli ordini ecclesiastici ebbero dato il modello dei rappresentativi, che presso gli antichi solo in germe si ritrovavano, la monarchia traligna e scaduta poté rallignarsi e ringiovanire, ritirandosi dall'assoluto al civile delle sue origini. Se non che, siccome, a dir vero, il principato costituzionale non è altro per ordinario che un apparecchio a repubblica, il trovato della rappresentanza giovò assai meno a ravvivare e perpetuare il regno che a farlo morire più lentamente e in modo conforme alla legge di gradazione.</p>
<p>Considerata però in se stessa la monarchia civile è una forma buona di governo, che sarebbe perpetua, se i principi non ne abusassero. Laddove l'assoluta non si può dir buona che in certi tempi straordinari, quasi dittatura ereditaria o <quote rend="italic">tutoria reale</quote>, come viene appellata dall'Alighieri<note place="foot"><p><bibl><title>Conv.</title> IV, 5.</bibl></p></note>; e però diventa mala come tosto i popoli escono di pupillo, e sono capaci di autonomia, atti a provvedere e migliorare le cose proprie. L'autonomia in universale non è che l'esplicazione del pensiero ne' suoi due termini o poli, che sono libertà e ragione; la quale esplicazione, considerata ne' suoi effetti, è la civiltà. Quando adunque un popolo è abbastanza incivilito da <hi rend="italic">pensare a se medesimo</hi><note place="foot"><p><bibl>Macchiavelli, <title>Disc.</title> I, 49.</bibl></p></note>, e ha il sentimento del proprio valore, come conserto di forze intellettuali e volitive, egli è idoneo a partecipare del reggimento proprio; e la sua autonomia ripugna non meno all'arbitrio dispotico di un principe, che ad un imperio forestiero. La capacità universalmente è misura del diritto; e ivi in radice è il potere legittimo, dove alberga la mente atta ad esercitarlo. Nei popoli incolti un solo può primeggiare a buona ragione, perché, se non altro, l'altezza e consuetudine del grado che occupa lo rende più atto a compierne i carichi; e quivi l'unità del comando giova almeno, come nella milizia, a mantener l'ordine e renderne più viva l'esecuzione. Ma quando un popolo è ingentilito, la proporzione che corre tra lui e il principe si muta; perché tutti ne san meglio di un solo, quantunque grande, e più ancora se nullo o mediocre. Per la qual cosa dovendo il governo tener dietro alla sufficienza e rifarsi del senno universale, vuole in tal caso accomunarsi alla nazione; e la monarchia rappresentativa è il risultato moderno di cotal compromesso fra le due parti. Per opera del quale lo stato accoppia il passato col presente, le tradizioni col progresso, e si abilita con tal dialettico accordo a procedere sicuramente nell'avvenire. Ed è uno e libero ad un tempo: uno, per opera di un sommo magistrato individuale e forte; il quale, come ereditario per successione, e proprio di certe famiglie privilegiate (come le schiatte divine degli antichi) ha più credito nel volgo e rimuove i pericoli della competenza; e come elettivo per origine, non offende la sovranità nazionale. Libero, mediante il concorso di un'aristocrazia gentilizia, come il patriziato inglese, o elettiva e naturale come la borghesia del continente; la quale, a guisa di compage organica e progressiva, si raccoglie intorno al principato, quasi a centro immoto e ad archeo della vita civile. Egli è fuor di dubbio che in certe condizioni di umori e di tempi il regio potere, non che pregiudicare all'autonomia popolana, le dà consistenza e vigore, puntellandola, unizzandola, dirigendola, preservandola dai propri eccessi e rimovendone il pericolo di una tirannide di ciompi o di demagoghi.</p>
<p>Se non che, il principato costituzionale accoppia alle virtù predette alcuni vizi che spesso lo rendono di corta vita, Il conflitto dei vari poteri è cagione di consistenza e di durata, se non ne altera l'equilibrio, e se <hi rend="italic">l'uno</hi> di essi <hi rend="italic">guarda l'altro</hi>, come dice il Machiavelli<note place="foot"><p><bibl><title>Disc.</title> I, 2.</bibl></p></note>; ma il contrario avviene se l'armonia si rompe; laonde Tacito avverte che il governo composto e tenente fra le altre parti eziandio del monarchico è <quote rend="italic">più facile a lodare che a trovarsi e a durare</quote><note place="foot"><p><bibl><title>Ann.</title> IV, 33.</bibl></p></note>; come quello che ondeggia tra due sdruccioli contrari e difficili a fuggire egualmente; cioè il despotismo e la repubblica. “<quote>Nessuno stato,” <seg type="inciso">dice il segretario fiorentino,</seg> “si può ordinare che sia stabile, se non è o vero principato o vera repubblica; perché tutti i governi posti intra questi duoi, sono difettivi. La ragione è chiarissima, perché il principato ha solo una via alla sua resoluzione, la quale è scendere verso la repubblica; e così la repubblica ha solo una via da resolversi, la quale è salire verso il principato. Gli stati di mezzo hanno due vie, potendo salire verso il principato e scendere verso la repubblica; donde nasce la loro instabilità</quote><note place="foot"><p><bibl><title>Discorso sopra il riformare lo stato di Firenze</title></bibl>.</p></note>”. Queste avvertenze quadrano assai più alla monarchia civile che alle repubbliche miste, perché il doppio pendìo verso gli estremi è in quella più forte, massime al dì d'oggi. Imperocché l'opposizione parlamentare, quando è viva e risentita, diviene naturalmente il contrappelo degli ordini che sono in vigore; e però se lo stato si regge a principe, gli opponenti sono repubblicani o almeno inclinati a repubblica. E siccome un eccesso provoca l'altro, i corrivi che spingono a stato di popolo suscitano di necessità i retrivi che tirano all'assoluto. Né da questo contrario stiracchiamento può nascere l'equilibrio desiderato; perché i corrivi, secondando ai progressi del secolo, hanno in fine la preponderanza; e gli sforzi degli altri per torre loro la vittoria contribuiscono ad affrettarla. Non è questa appunto la storia di parecchi stati da un mezzo secolo in qua? Il qual rischio non è pari nelle repubbliche, perché il moto foro verso la monarchia suol essere all'indietro e non avanti<note place="foot"><p>Il caso sarebbe pari, quando gli ordini repubblicani fossero contrari ai civili incrementi, come nell'imperio romano ai tempi di Cesare e in Francia a quelli del Direttorio.</p></note>. Laonde oggi la repubblica francese, benché nuova, mal fondata e combattuta da assai nemici dentro e fuori, è più ferma di molti regni. E il suo esempio conferisce vie più a trarre gli opponenti degli altri paesi nello stesso rigo, massime atteso i prestigi e gl'influssi che ha la Francia universalmente.</p>
<p>Vero è che i pericoli di cotal opposizione vengono scemati o rimossi dall'incoltezza del ceto plebeio, o dall'essere il nervo della nazione occupato nei traffichi e nelle industrie, o dal costume anticato, o dal rincalzo che torna agli ordini costituzionali di un luogo da quelli dei confinanti. La prima e la seconda di tali cause militano in qualche parte pel Belgio, e la seconda colla terza per l'Inghilterra; dove lo statuto è vecchio e quasi connaturato ai popoli che gli ubbidiscono: oltre che il patriziato ereditario, e la qualità isolana della contrada meno esposta a ricevere le impressioni estrinseche contribuiscono a mantenerlo. Ma niuna di tali cagioni ha luogo in ordine alla più parte degli stati continentali, e specialmente alla Germania e all'Italia: a noi manca eziandio la quarta, stante che il solo Piemonte serba le sue franchigie; e le altre provincie oppressate da un giogo dispotico o tirannico, sono spinte violentemente a repubblica. Dalle quali considerazioni risulta che un regno costituzionale, il quale sia insieme nuovo e durabile, è cosa difficile oltre modo; e siccome tutti quelli d'oggi, salvo il britannico, sono più o manco nuovi, ciascun vede quel che ne segue. Gli stati di tal natura barcollano fra due estremi; dei quali l'uno, cioè il dispotismo antico, essendo noto, sperimentato, odiatissimo, conferisce all'altro, cioè alla repubblica, come cosa disusata ed incognita, un maggiore attrattivo. Anche la repubblica ha i suoi difetti; ma non essendo conti per propria esperienza fan meno impressione negli animi dei più e son meno considerati che quelli del regno. L'uguaglianza più squisita che trovasi nello stato di popolo contribuisce pure non poco a renderlo caro sopra ogni altro; e la solita corruttela dei potenti vi pare assai meno formidabile e pericolosa. Imperocché laddove, per cagion di esempio, un cattivo presidente non è che un male a tempo; un tristo re e una dinastia degenere sono un flagello a vita e perpetuo. I quali incomodi della costituzione monarchica sono renduti ancor più frequenti dalle qualità proprie delle schiatte regnatrici.</p>
<p>Non può negarsi che la maggior parte delle famiglie sovrane di Europa non sieno da circa un secolo in via manifesta di tralignamento; come già fu avvertito da Napoleone. Il che nasce dalle stesse cause che in origine produssero la loro grandezza; cioè dalla successione generativa e dall'usanza. Come negl'individui, così nelle schiatte, alla giovinezza e alla virilità sottentra la vecchiaia, poi la decrepità e in fine la morte. “<quote>Nelle generazioni degli uomini,” <seg type="inciso">dice Aristotile,</seg> “corre una certa fertilità, come talora nelle cose dei campi: e qualche volta quando un legnaggio è buono, vi nascono fino a un certo tempo uomini eccellenti; dipoi danno all'indietro. E i legnaggi che naturalmente sono di spirito e d'ingegno elevato, tralignano in costumi furiosi; come quelli che son venuti da Alcibiade e dal primo Dionisio: e le schiatte che sono di quieta natura, degenerano in dappocaggine e stolidezza; come i discesi da Cimone, da Pericle e da Socrate</quote><note place="foot"><p><bibl><title>Rhet.</title> II, 15. Trad. del Caro.</bibl></p></note>”. Talora havvi una successione graduata di uomini che sono di mano in mano più grandi, finché si giunge ad un sommo; dal quale, come se la natura abbia nel farlo esauste le sue forze, si cade senza intervallo nei nulli o mediocri. Il che si vide negli antichi Caranidi e ai bassi tempi nei Carlovingi. A proposito degli ultimi nota il Giambullari, che fu “<quote>in Pipino il grosso prudenza grande e molto valore: in Carlo Martello una invitta virtù eroica: nel re Pipino una quasi divinità, e in Carlo meritamente chiamato magno, uno animo capacissimo della terra tutta e del cielo. E qui si ferma il colmo dello arco; perché Lodovico Pio fu minore assai di suo padre: Carlo Calvo più vicino ancora alla lode che al biasimo: il Balbo non si vede appena che e' fusse vivo; e nel Semplice mancò veramente in tutto il valore</quote><note place="foot"><p><bibl><title>Stor.</title> 3.</bibl></p></note>”. Altre volte spicca e campeggia una grandezza solitaria, quasi piramide nel deserto; come Cesare e Maometto, Oliviero Cromwell e Napoleone Buonaparte. Ma anche quando al colmo sottentra dolce la scesa, non è mai di gran tratto la linea dei segnalati; atteso quella legge di natura, per cui “<quote>le cose nostre nascendo il più delle volte da principii deboli e bassi, si sollievano ed ingagliardiscono appoco appoco; ma come elle sono al colmo dello arco, irreparabilissimamente danno la volta, e col tempo mancano in tutto</quote><note place="foot"><p><bibl><hi rend="italic">Ibid.</hi></bibl> </p></note>”.</p>
<p>Le illustri successioni sono forse più corte ai dì nostri che negli antichi per l'uso invalso di scomunare i maritaggi, vedendosi per esperienza che la mescolanza delle razze le migliora e il divorzio le imbastardisce. I principi europei non si apparentano che fra di loro, e fanno, come dire, una tribù o casta sequestrata da tutte le altre; onde succede loro come alle caste dei secoli antichi che dopo un certo fiorire imbozzacchivano e perdevano i loro pregi. Imperocché la potenza non dura a lungo scompagnata dal valore: il che si verifica sovrattutto nei principi, perché l'altezza straordinaria del grado reale rende più cospicua, offensiva e malefica l'inettitudine o mediocrità dell'uomo. Onde Isocrate scrive che “<quote>il regno non è, come il sacerdozio, cosa da tutti; quando ella è la maggiore di tutte le cose umane e quella che ricerca maggior provvidenza e senno</quote><note place="foot"><p><bibl><title>Disc. del princ.</title> Trad. del Leopardi.</bibl></p></note>”. E Aristotile insegna che “<quote>il principato è solo di nome, se non si fonda nella maggiore eccellenza di chi regna<note place="foot"><p><bibl><title>Polit.</title> VI, 2, 2.</bibl>”</p></note>;” <seg type="inciso">di che séguita che</seg> “il principe dovrebbe sempre essere superiore ai sudditi per le facoltà naturali<note place="foot"><p><bibl><hi rend="italic">Ibid.</hi> I, 5, 2.</bibl></p></note>;” <seg type="inciso">giacché</seg> “possedendo un'autorità grande, egli riesce pericoloso quando è uomo mediocre</quote><note place="foot"><p><bibl><hi rend="italic">Ibid.</hi> II, 8, 2.</bibl></p></note>.” E sebbene il difetto sia più tollerabile nelle monarchie civili che nelle assolute, tuttavia è grave e di pericolo eziandio rispetto a quelle per le ragioni che toccheremo altrove. Oggi l'imperizia dei capi è tanto più insopportabile quanto più crebbero nei sudditi colla cultura le cognizioni; essendo cosa troppo mostruosa che la testa ubbidisca e comandino i piedi. Già infino dai tempi biblici principi rimbambiti erano in voce d'infamia<note place="foot"><p>“<quote lang="lat">Melior est puer pauper et sapiens rege sene el stulto, qui nescit praevidere in posterum</quote>.” (<bibl><title>Eccle.</title> IV, 13.</bibl>)</p></note>; e Dante sclamava ne' suoi: “<quote>Oh miseri che al presente reggete! E oh miserissimi che retti siete! Ché nulla filosofica autorità si congiugne colli vostri reggimenti né per proprio studio né per consiglio; sicché a tutti si può dire quella parola dell'Ecciesiaste: <hi rend="italic">Guai a te, terra, lo cui re è fanciullo</hi></quote><note place="foot"><p><bibl><title>Conv.</title> IV, 6. <title>Eccle.</title> X, 6.</bibl></p></note>”. L'inettitudine partorisce il disprezzo, che è peggio dell'odio, secondo il Machiavelli<note place="foot"><p><bibl><title>Princ.</title> 19</bibl></p></note>. “<quote>Quello che dal padre o da alcuno suo maggiore valente è disceso ed è malvagio, non solamente è vile, ma vilissimo e degno di ogni dispetto e vituperio più che altro villano</quote><note place="foot"><p><bibl>Dante, <title>Conv.</title> IV, 7.</bibl></p></note>”. Un principe avvilito e contennendo non può reggersi se non comanda a popoli che lo somiglino; e se egli la scampa, i successori pagano il fio della sua dappocaggine. Così Carlo primo d'Inghilterra fu deposto, si può dire, dal primo Giacomo; e in Francia Ludovico decimosesto perdé la corona dall'avolo vituperata.</p>
<p>Una casta degenere, sopravvissuta alla ruina delle altre, sparsa per tutta Europa e signoreggiante i popoli più ingentiliti, più vaghi di ugualità, cresciuti di forza e capaci di governarsi da se medesimi, può parere a molti una dissonanza anzi un'onta e un obbrobrio. Ma il male è ancora accresciuto dalla corruttela; giacché le abitudini sono tenaci nelle famiglie come negl'individui. Perciò è quasi un miracolo se un legnaggio avvezzo da anni e secoli a signoria dispotica ed eccessiva si acconci di buon grado ai governi civili; e se chi ebbe lungamente i popoli per ischiavi e pecore destinate a' suoi usi e sollazzi, consenta a riguardarli e trattarli come nazioni libere, compartecipi della sua potenza. Gli ordini rappresentativi mutano in gran parte l'essenza del regno; perché laddove il principe assoluto è arbitro e signore, il principe costituzionale non è altro che un primo magistrato e ministro della nazione. Anzi ne è il servo, secondo i dettati dell'evangelio, che si riscontrano mirabilmente con quelli della ragione; giacché ogni legittimo imperio dell'uomo sugli uomini, essendo ordinato al loro bene, non può essere che servitù<note place="foot"><p><bibl>Matth. XX, 25, 26, 27. Marc. X, 42, 43, 44.</bibl> “<quote>Nessuno il quale professi Cristianesimo può negar con la bocca, non ci esser giusta superiorità d'uomo sopra gli uomini, se non in loro servizio</quote>.” (<bibl>Manzoni, <title>I promessi sposi</title>, 22.</bibl>)</p></note>. Cosicché se avendo riguardo ai tempi primordiali e barbarici, si può dire che i re creassero i popoli; il contrario ha luogo nell'età nostra, e i popoli ci fanno e disfanno i re. Le abitudini adunque, le memorie domestiche, le tradizioni di reggia e di regno, il ragguaglio tra il freno presente e l'onnipotenza antica, la tendenza naturale di ogni potere ad ampliarsi ed eccedere, tirano di continuo i principi dal civile all'assoluto e gl'inclinano a trapassare i limiti che circoscrivono la loro giurisdizione. Ciascuno di loro è, per così dire, immedesimato in mille modi con uno stato vecchio di cose affatto alieno da quello che oggi regna; e quindi propenso a risuscitar le anticaglie; onde nacque che i primi Borboni di Francia abbracciarono i Gesuiti, causa potissima della loro caduta; e il re odierno di Prussia vorrebbe rimettere in vita i signoraggi feudali del medio evo. Anche quando non s'inducono a violar gli statuti, ne turbano ed alterano in mille modi l'esecuzione cogl'influssi illegali, colle cariche, coi doni, cogli onori; governandosi in queste distribuzioni col capriccio; che è un male comune ai grandi, e ai principi anche buoni. Eleggono per amministratori, legati, capitani, non i più capaci, ma quelli che van loro più a genio, come fece Carlo Alberto, che rovinò la patria e se stesso coi ministri della mediazione anglogallica e della rotta novarese. Né queste e simili ripugnanze tra gli ordini costituzionali bene intesi e coloro che ci occupano il primo grado è vizio raro e caso insolito; essendo oggi comune più o meno a quasi tutte le monarchie temperate di Europa.</p>
<p>Il mal vezzo è inoltre avvalorato da due cagioni, l'una esterna e l'altra interiore. Imperocché se s'incontra un principe buono e inclinato per natura a reggersi civilmente, egli è difficile che non sia guasto dall'esempio e dai consigli degli altri principi, atteso quella lega di sangue, d'interesse e di condizione che fa di tutti una sola famiglia; laonde nel modo che i carboni accesi alimentandosi a vicenda si fan più cocenti, parimente le male inclinazioni che nascono dall'umore e dal grado di ciascuno sono ancora accresciute dal concorso reciproco. Così i traviamenti di Pio nono e di Leopoldo vennero fomentati dai falli e dalle suggestioni di Ferdinando; il quale sarebbe forse men tristo senza il contagio di Russia, come il re prussiano senza quello di Austria. Ma la scuola degli uguali è poca cosa per corrompere i potenti a rimpetto di quella dei subalterni, che alberga nel loro proprio seno. Tali sono le corti, nel cui vituperio la religione e la filosofia insieme si accordano. Ivi si vede “<quote>livor ne' cuori, simulazione ne' volti, dolcezza nelle parole, veleno ne' desideri: vilipesa la semplicità e celebrata l'astuzia, insidiata l'innocenza e temuta la scelleraggine, sublimato il favore e depresso il merito</quote>,” come disse un Gesuita<note place="foot"><p><bibl>Segneri, <title>Quares.</title>, XXIII, 5. Vedi intorno alle corti la mia Introduzione (cap. V, 6)</bibl>. Paolo Courier e i passi dei predicatori francesi da lui riferiti (<bibl><title lang="fre">Simple discours. Procès de Paul–Louis</title></bibl>)</p></note>. Il male è antico e già l'Alighieri scriveva a' suoi tempi che “<quote>cortesia e onestade è tutt'uno; e perocché nelle corti anticamente le virtudi e li belli costumi si usavano (siccome oggi si usa il contrario) si tolse questo vocabolo dalle corti; e fu tanto dire cortesia quanto uso di corte; lo qual vocabolo se oggi si togliesse dalle corti, massimamente d'Italia, non sarebbe altro a dire che turpezza</quote><note place="foot"><p><bibl><title>Conv.</title> II, 11.</bibl></p></note>”. Cosicché la voce di <hi rend="italic">cortigiano</hi> viene oggi a significare negli uomini una qualità poco onorevole, e nelle donne un ufficio vituperoso. Le corti, oltre al pervertire le idee, effemminare e corrompere i costumi, favorir l'ignoranza, la falsa e frivola scienza, l'ozio, le delizie, la superbia, la cupidità del principe, e segregarlo dalla vita cittadinesca, spesso intralciano e disviano i pubblici affari, contrapponendo al governo giuridico e palese un governo occulto e illegale, alterando la giustizia distributiva dei gradi e degli splendori, cacciando di seggio i buoni ministri, facendo prevalere i dappochi ai valenti, i raggiratori ai leali, i cattivi ai virtuosi, preparando le rivoluzioni di stato con quelle di palazzo, e tramando insomma una congiura continua, operosa, efficace contro la bontà del principe e la felicità della patria. Ma il riformare e abolire le corti (benché non sia impossibile) è più facile a desiderare che ad eseguire; onde di rado incontra che non sopravvivano al dominio assoluto, ond'ebbero il nascimento; tanto più che a parere di alcuni prudenti esse si richieggono pel decoro e la maestà del principe. Ora la corte innestata alla monarchia civile è un verme che la rode, una peste che l'ammorba e ne rende l'esizio inevitabile e fatale.</p>
<p>I cortigiani depravano il costume del principe colle adulazioni: le sette illiberali colle false dottrine ne viziano l'intelletto. Le quali piacciono, perché accarezzano i torti appetiti; oltre che a chi ignora le leggi naturali che girano il mondo par cosa plausibile il rinnovare quegli ordini che fiorirono una volta ed ebbero lunga vita. Gli errori poi e le lusinghe non aspettano che il principe sia sul trono, ma lo corrompono dagli anni teneri; essendo che dalla corte e dai retrivi principalmente la regia educazione suol pigliare la sua forma. Nocivo è pur l'uso di affidarla ai sacerdoti; i quali per instituto e per abito non sono comunemente in grado di darla; onde i signori che escono dalle loro mani sogliono riuscire increduli e dissoluti in gioventù, pinzocheri in vecchiezza. Lascio stare che i più dei chierici affezionati ai vecchi ordini mal possono inspirare l'amor dei nuovi; e sono spesso intinti di spiriti gesuitici; i quali spogliando la religione della sua essenza, riempiendola di superbia e d'odio, e tramutandola in superstizione, tolgono ai grandi quel solo ritegno che potrebbero avere, anzi spesso mutano il principio di salute in fomite di corruttela. Così i poveri principi, nati da razze imbolsite e degeneri, magagnati da un frivolo e pessimo allevamento, peggiorati dai costumi aulici, sviati dalle massime e tradizioni palatine, sedotti dai mali esempi e ricordi dei loro pari e delle fazioni, privi di buoni abiti, di esperienza e di dottrina, miracolo è se riescono tollerabili, non che buoni: la natura e l'arte cospirano a depravarli. Che maraviglia, se commessa a tali guardiani la monarchia periclita e si perde? Nel secolo quindecimo “<quote>credevano i nostri principi italiani che bastasse sapere negli scrittoi pensare una acuta risposta, scrivere una bella lettera, mostrare ne' detti e nelle parole arguzia e prontezza, sapere tessere una fraude, ornarsi di gemme e d'oro, dormire e mangiare con maggiore splendore che gli altri, tenere assai lascivie intorno, governarsi coi sudditi avaramente e superbamente, marcirsi nell'ozio, dare i gradi della milizia per grazia, disprezzare se alcuno avesse loro dimostro alcuna lodevole via, volere che le parole loro fussero responsi di oracoli; né si avvedevano i meschini che si preparavano ad essere preda di qualunque gli assaltava. Di qui nacquero poi nel mille quattrocento novantaquattro i grandi spaventi, le subite fughe e le miracolose perdite</quote><note place="foot"><p><bibl>Machiavelli, <title>L'arte della guerra</title>, 7.</bibl></p></note>”. Pure quell'età vide alcuni regnanti, che ci paiono grandi rispetto a quelli dell'età nostra. Che se allora le piccole monarchie avevano da temere l'ambizione inquieta delle altre, oggi queste e quelle incontrano un nemico assai più formidabile, cioè le nazioni adulte e i popoli scomunati. Cosicché mentre scemano da un canto la perizia e la forza, dall'altro sono accresciuti i pericoli. L'estremo dell'imbecillità pratica è quando si distrugge la sera ciò che si fa la mattina, e la vita pratica è una continua contraddizione. “<quote>Sono signori,” <seg type="inciso">esclama Dante,</seg> “di sì asinina natura, che comandano il contrario di quello che vogliono</quote><note place="foot"><p><bibl><title>Conv.</title> I, 6.</bibl></p></note>”. Ripetono i falli rovinosi dei trapassati e a chius'occhi si gittano nel precipizio. “<quote>Tanta è l'infelicità di questi tempi,” <seg type="inciso">possiam dire col segretario,</seg> “che né gli esempi antichi né i moderni, né la confessione dell'errore, è sufficiente a fare che i moderni principi si ravveggano</quote><note place="foot"><p><bibl>Machiavelli, <title>Disc.</title> II, 18.</bibl></p></note>”. Ora l'impugnare la verità conosciuta e sperimentata è un fallo che non ha remissione; e la cecità insanabile è il carattere più cospicuo delle instituzioni destinate e vicine a perire.</p>
<p>Il conflitto del principato coi bisogni e cogl'interessi moderni, è un'altra causa non lieve di scredito e di declinazione. I bisogni principali della civiltà nostra, come vedemmo, riguardano la nazionalità, la plebe e il pensiero; e tutti gl'interessi più vivi si raccolgono intorno all'uno o all'altro di questi capi. Ora la monarchia, com'è abituata al dì d'oggi, può malagevolmente essere nazionale; benché il suo primo ed essenziale ufficio sia quello di esprimere la nazione; essendo che ella rappresenta in un medesimo tempo altri voleri e diritti che da un lato le stanno più a cuore e dall'altro sono inaccordabili col bene di quella. Nazione infatti e dinastia si contrappongono come l'universale e il particolare, e danno luogo a una pugna simile a quella che corre fra gl'interessi de' pochi e il pro del maggior numero. Né osta che tal pugna sia più apparente che reale, e che in sostanza la felicità e la sicurezza del principe consistano in quelle de' suoi popoli; imperocché ciò è vero se gli oggetti si misurano colla stregua del senno e della virtù e non mica con quella delle passioni e dell'egoismo, onde la maggior parte degli uomini, e più i più corrotti pigliano la norma dei loro giudizi. Certo ogni computo che presuppone il disaccordo del bene particolare col generale è falso, perché i vantaggi che uno o pochi uomini traggono dal danno di molti non durano e sono contrabbilanciati da mali assai più gravi di numero e di tenuta; ma siccome radi sono i privati che ciò veggano (e se il vedessero, tutti sarebbero virtuosi, almeno per interesse), così pochi sono i principi; e i più di questi antepongono la dinastia alla nazione, come i più di quelli la casa e la famiglia alla patria. Anche i meglio oculati sono illusi dalle cupidità domestiche; come si vide testé nell'Orleanese, che perdette il trono di Francia per voler abilitare a quello di Spagna la sua prosapia. Oltre che tutte le case regie essendo collegate insieme dal grado e dalle parentele, e formando, come dicemmo, una gente o casta particolare; gl'interessi e i fini propri di ciascuna di esse vengono rinforzati dai comuni e aggravano il dissidio loro coi popoli soggetti. Nazionalità non può darsi senza autonomia; la quale è offesa ogni volta che i capi per ragioni di amicizia e di parentezza o speranza di successione, dipendono dagli esterni e si governano coi loro consigli. Nel modo adunque che tutte le nazioni ne fanno in solido una sola, in quanto il giure dell'una è pari a quello delle altre; altrettanto si verifica nei principi e nelle loro schiatte. Cosicché se ognuna di queste in particolare è, come dire, una piccola nazione campata nel seno della grande e discordante da essa, l'unione loro costituisce un'Europa regia e privilegiata posta nel grembo dell'altra e sua nemica implacabile. Eccovi che il continente, massime da un secolo in qua, è diviso in due campi, e i principi sono in lite aperta colle armi contro i miseri popoli, come quando si smembrò la Polonia e l'Ungheria fu ridotta al giogo; o in congiura occulta coi trattati e le pratiche, come nel congresso di Vienna e nei conventicoli della Santa alleanza. Dal che si deduce che la monarchia moderna, salvo pochi casi, non è più nazionale come fu a principio; anzi è contrannazionale per natura e rende immagine di una casta usurpatrice che fa guerra continua a tutte le nazioni. Lascio stare le ambizioni che pongono in urto i potentati fra loro con danno incredibile dei popoli, suscitando le guerre inique di successione e di conquista, che rendono più di tutte esoso e malefico il principato. E non entro a discorrere della peste dei pretendenti, che sono lo strascico e la coda solita delle dinastie cadute; i quali volendo ricuperare il trono a dispetto del voto universale, ricorrono ai mezzi ignobili delle trame, delle corruttele, delle congiurazioni; e non abborriscono né anco dalle armi civili, quando hanno il potere di provocarle.</p>
<p>I principi moderni, essendo stati in origine difensori del popolo, e avendo ricevute da esso le forze richieste a riscuotere dalle pastoie feudali e magnificare la propria corona, dovrebbero averlo caro, almeno per interesse, se non per affetto e per gratitudine. Ma in vece la classe più negletta e vilipesa dai regnanti è appunto la plebe; e i più di essi rivolgono la spada contro di quelli che la diedero ai padri loro. Le predilezioni solendo essere d'istinto insieme e di calcolo, i potenti abbracciano il patriziato, come minore di numero e quindi men temibile di potenza; più simile di educazione, di costumi e spesso di corruttela. Queste ragioni militano meno in favor dei borghesi e mancano affatto rispetto alla plebe, rozza e spiacevole nei modi e nei portamenti, tremenda ed invitta di numero e di potenza. Perciò se i principi assoluti se la fanno volentieri coi nobili, come più atti a lusingarli e dilettarli; e i costituzionali si rivolgono ai popolani grassi più umili e servili d'indole, e nei gravi cimenti più utili per le ricchezze; gli uni sprezzano la plebe, come gregge nato a servire, gli altri l'odiano perché dal vivere libero essa trae contezza de' suoi diritti e animo ad acquistarli. Perciò l'economia regia da due secoli in qua fu quasi sempre misurata dall'interesse dei pochi; e per toccar della sola Francia, il più illustre de' suoi despoti consumò un lungo regno a spolpare e dissanguare le classi misere in modo da vincere per la reità del procedere i sogni dei comunisti. E il più mite e civile de' suoi principi costituzionali attese incessantemente a promuovere gl'interessi e i privilegi dei facoltosi, riponendo in questa parzialità ingiusta la molla della sua politica. Di che è nata e ha messo radice in molti l'opinione che le riforme economiche sieno difficili a comporre col principato. E siccome la maggioranza dei patrizi è propria del dominio assoluto, e il sormontar dei borghesi piace al regno civile; l'avvento della plebe ai pubblici affari importa la repubblica, ogni qual volta la monarchia rifiuta di essere popolana.</p>
<p>La plebe è oggi più forte che in addietro, perché più sveglia e più numerosa, atteso l'incremento non interrotto da grosse e lunghe guerre, né da quei morbi pestilenziali che addecimavano le popolazioni. Le industrie ed i traffichi essendo divenuti per gli aumenti loro il nervo degli stati e la faccenda principale dei popoli, rendono ogni giorno più difficili le guerre generali, che prima spesseggiavano, perché eccitate e nudrite dai capricci e dagl'interessi dei pochi: il loro periodo fu recato al colmo e chiuso a un tempo da Napoleone. Ora la rarità e piccolezza dei fatti d'arme, i progressi delle arti industriose e commercevoli, gl'incrementi delle classi faticanti e il loro ingresso alla vita politica, sono cose che si corrispondono e fanno si che l'età nostra non è più di guerre, ma di rivoluzioni; e di rivoluzioni plebeie, economiche, repubblicane, anzi che costituzionali, dinastiche e borghesi. La plebe poté essere tenuta al giogo, finché stette al buio dei propri diritti, e di tratto in tratto i macelli campali o le pestilenze ne ammansivano e diradavan le schiere. In quei tempi felici il ferro e il contagio tutelavano i privilegiati, e l'eccidio sommario dei popoli era la guardia dei principi. Ma dal quindici in poi la pace universale non venne più turbata notabilmente; e in questo intervallo le povere moltitudini sono cresciute a tal dismisura, che il supremo bisogno degli stati è l'uso più acconcio delle ricchezze. I governi costosi, oltre all'essere un fuordopera, sono però divenuti impossibili; e tutti sanno che un magistrato elettivo e temporario grava meno lo stato della corte di un principe colle provvisioni civili e le dotazioni. Tanto più se a guardia del principe si tengono in piedi eserciti smisurati, che per genio e per instituto sieno più atti ad opprimere la nazione che ad assumerne la tutela. Finché tutti i popoli non hanno il loro essere nazionale, e il mondo è partito in due campi nemici; son necessarie le armi patrie; ma a difesa non ad offesa; a guerra esterna, non a civile, quali sono quei formidabili apparecchi che ora empiono due terzi di Europa. I quali apparecchi essendo opera e pro della monarchia non possono essere sciolti che dalla repubblica; e come impossibili a perpetuare, massime in un tempo che ripugna alla guerra, sono un grave sintomo della morte vicina del principato.</p>
<p>Antica e ordinaria è l'avversione di esso al libero culto del pensiero e al predominio dell'ingegno; onde il Machiavelli scriveva che gli uomini grandi fioriscono nei regni assai meno che nelle repubbliche<note place="foot"><p><bibl><title>Disc.</title>. II, 2. <title>Arte della guerra</title>, 2.</bibl></p></note>. Ciò nasce che l'ingegno grande è schivo naturalmente di protezione<note place="foot"><p><bibl>Alfieri, <title>Del principe e delle lettere</title>, pass.</bibl></p></note>, ed eccita col suo splendore l'invidia e la gelosia dei principi; i quali sovrastando pel grado e la potenza materiale, non amano chi primeggia pel valore e la gloria dell'intelletto. Laddove gli spiriti dotati di una mezzanità felice non fanno loro ombra; e consentendo a essere cortigiani e protetti, ricevono una parte della propria luce e riflettono l'altra su chi li protegge. Perciò nella distribuzione dei premi e degli uffici, il maggior merito suol essere calpestato: i buoni vengono posposti ai tristi e ai dappochi, e solo preferiti agli ottimi e agli eccellenti. Diceva Isocrate che “<quote>le monarchie danno il più e il meglio a chi veramente val più, la seconda parte a chi vien dopo, la terza e la quarta agli altri secondo la stessa regola. Che se questo modo non si trova usato da per tutto, nondimeno la proprietà della monarchia vorrebbe così</quote><note place="foot"><p><bibl><title>Nicocle</title>. Traduzione del Leopardi.</bibl></p></note>”. Gli spiriti del congresso di Vienna sviarono più che mai il regno da questa norma, fondandolo nel monopolio, che tende di sua natura a permutare il merito col favore. Non vuole che sia franco il pensiero chi incatena la stampa, che è il veicolo più celere delle idee e il vincolo più efficace delle menti; le quali, quando il parlare è libero, scrutando i fatti e discoprendo la nudità delle cose, riducono al nulla i privilegi e rivelano i diritti. Se i sovrani consentissero a tenersi per eletti del popolo e lo stato fosse il corpo della nazione, la libertà del favellare e dello scrivere non avrebbe incomodo e pericolo; ma quando chi regge non tiene dalla nazione, e questa è manomessa dalla politica, conviene scomunar gli animi, accecare l'ingegno e render mute le lingue. Ma l'ingegno è onnipotente e tosto o tardi si vendica senza riparo delle offese che gli si fanno. Senza che, la forza principale degli stati versando nel pensiero, che è quanto dire nella sufficienza, chi la trascura li debilita e ne apparecchia la rovina. La mutazione delle signorie assolute in civili essendo stata promossa dalla tendenza naturale del pensiero e occupare il luogo che gli si aspetta nel governo delle cose umane, l'esclusione di esso è un deviamento manifesto del principato costituzionale dalla sua origine. Ora se il tralignare dei regni assoluti sostituì loro il regno civile, la corruzione incorreggibile di questo non dee forse condurre a repubblica?</p>
<p>La perfettibilità è legge di natura e quei governi che la ripugnano durano stagnanti per forza d'inerzia, come in Oriente, e lentamente si sfasciano o son percossi da subita rovina. Ma nel nostro mondo occidentale la civiltà è così innanzi, che il sostare non è più possibile; di che segue che il progresso è il modo principale di conservazione. Qual forma di stato in Europa si arresta dee aversi per morta, e solo può cader dubbio sulla lunghezza o brevità della sua agonia. Ora non pure la monarchia assoluta, ma anche la costituzionale, se si eccettua uno o due luoghi, si mostra più stativa che progressiva, e prepone la resistenza alla condiscendenza; il che in ogni governo è cattivo segno. Laonde molti al dì d'oggi inclinano a pensare che il dominio di un solo sia buono nei tempi di civiltà lenta e immatura, e non in quelli di più rapido e adulto perfezionamento. E recano in figura di questa legge storica l'esempio di Roma antica, la quale fermò coll'imperio il corso delle sue conquiste incivilitrici e il recesso del dio Termine; onde Adriano abbandonò gli acquisti del precessore e tornò al consiglio di Augusto che maggior dominio non si cercasse<note place="foot"><p><bibl>Tac. <title>Ann.</title> I, 11.</bibl></p></note>. Checché sia di ciò, egli è indubitato che la più parte dei vizi dianzi discorsi non procedono dall'essenza del principato civile, ma da un concorso di cause accidentali, le quali hanno fatta e ribadita una consuetudine difficile a vincere. Ma siccome pel volgo la consuetudine equivale a natura, non si può negare che i tristi fatti della monarchia non ne abbiano distrutto il credito, la religione, il prestigio. Spogliata di ogni fondamento ideale, ella non può avere ormai altra base che l'egoismo degl'interessi; qual fu quella appunto che il principe più sagace dell'età nostra cercò di darle, ma invano. Ora quando la civiltà o corruzione che dir vogliamo è giunta a segno che l'idealità politica è spenta e tutto gira sull'interesse, la repubblica è una forma più durevole del principato. Un governo essendo tanto più stabile quanto maggiore è il numero dei cittadini che ci partecipano e a cui preme di mantenerlo, la democrazia, secondo Aristotile<note place="foot"><p><bibl><title>Polit.</title> VIII, 6, 5.</bibl></p></note>, è il più fermo e diuturno dei reggimenti. Vero è che cotal consistenza dovrebbe toccare il colmo nel regno democratico, come quello che alla forza conservatrice della moltitudine aggiunge quella della famiglia. Ma ogni volta che la monarchia, non che immedesimarsi col popolo, gli è nemica per invecchiata usanza e fa seco assiduamente a tenzone, essa diventa nudrice di rivoluzioni continue, ed è la forma di stato più flussa e torbida che si ritrovi. Il che la rende poco acconcia a un'età che non essendo guerriera, ma industriosa e trafficante, ha bisogno sopra ogni cosa di quiete e di sicurezza. Brevemente, la repubblica pare a molti unir meglio le due parti, da cui risulta la perfezione della dialettica civile, cioè la stabilità e il moto, il principio conservativo e il progressivo. Né queste sono vane astrattezze, poiché le corrobora la storia contemporanea, e il riscontro del nuovo mondo coll'antico. Da quasi un secolo l'Europa monarchica è seggio di liti intestine, di tumulti sanguinosi, di vicende e rivoluzioni incessanti, mentre l'America settentrionale procede lieta e tranquilla negli ordini popolari, accoppiando insieme il progresso e la pace, che sono i due beni maggiori del vivere cittadino.</p>
<p>L'ultimo periodo, non ancora compiuto, della rivoluzione europea ebbe principio dall'America, secondo la legge geografica che governa la civiltà umana. La qual legge consiste nel conserto dialettico di due moti opposti; l'uno dei quali è un corso da Oriente verso Occidente, e l'altro un ricorso da questo a quello; come il flusso e riflusso, e le contrarie correnti che portano e riportano il mare. Noi siamo l'Oriente di America che è il nostro Occidente; e come l'Esperia in antico passò successivamente dall'Epiro in Italia, e da questa in Ispagna, recando seco il civile deposito simboleggiato nella vita superstite dei precessori<note place="foot"><p><bibl>Cons. <title>Il Buono</title>, 7.</bibl></p></note>; così oggi valicato l'oceano, ella si è trasferita in America; la qual è non solo la moderna Esperia, ma una futura Europa più verde e feconda della passata. Stimano alcuni eruditi che il nuovo mondo sia l'antico, e che la cultura del prisco Oriente sia provenuta dal seggio primitivo della famiglia tolteca. Il concetto è paradossastico come istoria, ma è plausibile come augurio; perché continuando il corso occiduo del sole civile, forse la vergine America emulerà con vantaggio l'Inghilterra e la Russia del vecchio ed esausto continente; superando il vallo cinese e le spiagge inospite del Giappone, e recando a quel gran mondo asiatico cristianità e gentilezza. Così l'Asia avvenire diverrà una seconda Europa per mezzo della giovane America, che è una nostra colonia; giacché il moto coloniale, per cui ebbe luogo fin da principio la diffusione della umana specie, è la base di ogni moto incivilitivo e la sorgente perenne de' suoi progressi. La colonia è la propaggine e il moltiplico delle nazioni; le quali crescono di fuori colle emigrazioni, come la nostra Europa, o di dentro colle immigrazioni, come l'America dell'età presente. E la società coloniale, essendo una nazione che nasce, una compagnia di uguali o di fratelli, ha forma di municipio, che è quanto dir di repubblica. Così quei principii e rudimenti di libertà che erano in Europa collegati colla forma regia, trapassando nell'altro emisfero, a poco a poco se ne spogliarono; e protetti dalla lontananza, crebbero lentamente, finché rotto ogni legame colla madre patria, crearono un mondo repubblicano antipodo al nostro non meno di sito che di natura.</p>
<p>Ma il corso importa il ricorso; ché altrimenti la civiltà, viaggiando sempre senza mai fermarsi, sarebbe come la luce del sole un bene sfuggevole e periodico, e non il retaggio permanente della specie umana. Solo mediante il ricorso i popoli ortivi possono ricuperare ampliati i tesori che diedero ai popoli occidui; e compiuto il movimento successivo, può livellarsi lo stato civile del nostro genere. Il livellamento presuppone che i due moti contrari s'incontrino; come già oggi si vede, che l'Asia posta fra l'Europa e l'America, è cominciata ad invadere dalla civiltà comune a queste due parti; onde non è lontano il giorno in cui dovrà cedere alla piena irrepugnabile delle due correnti contrarie di oriente e di occidente. Il ricorso civile di Europa verso i paesi di levante coi quali per ragione di postura marina o di vicinanza è più facile il comunicare, è un fatto che non ha d'uopo di prova; e solo oggimai si sottraggono ai nostri influssi le regioni meno accessibili dei centri continentali. Ma un altro fatto ancor più notabile, benché meno avvertito, si è il ricorso del nuovo verso l'antico mondo; tanto che può dirsi con verità che come <hi rend="italic">l'America usci dall'Europa, così l'Europa moderna si accosta all'America</hi>. Le idee americane si propagano nella Gran Bretagna, mediante la frequenza dei traffichi, la comunione di lingua, di stirpe e di vita marittima: si propagano in Francia e più o meno nelle altre parti; cosicché quella che fu già maestra divien discepola, e la madre patria, moralmente parlando, si trasforma in vassalla de' suoi coloni. Quando due o più popoli culti si trasmettono i loro concetti e hanno scambievole comunanza d'influssi civili, la messa e la tratta non sono mai uguali dalle due parti, e l'una di esse suol prevalere. Che se noi siamo ancora su molti capi superiori agli Americani, non si può negare che intorno alla polizia, non riceviamo da essi la forma, in vece di darla. Or che cos'è questo rifluire politico di America in Europa, se non l'avviamento di Europa a repubblica? Eccovi che l'epoca presente della rivoluzione europea incominciò colla americana degli Stati uniti e riuscì alla parigina del quarantotto; il che torna a dire che ebbe principio e fine collo stato popolare. E come la prima rivoluzione francese fu avvalorata dalle dottrine di Beniamino Franklin e dai chiari gesti di Giorgio Washington, così io credo che all'apparecchio dell'ultima conferisse la pittura che illustri scrittori aveano fatta assai prima della democrazia di America. Certo né Carlo Botta né Alessio di Tocqueville, amendue conservatori, antivedevano l'effetto che avrebbero avuto le loro fatiche; come quei rettori inglesi che colle ire e le intolleranze religiose spingevano oltre l'Atlantico i primi coloni non si credevano fondatori di una potenza che forse abbatterà col tempo il trono britannico e quelli dell'altra Europa. Ora se dalle origini storiche e genesiache si può conoscere il carattere essenziale di un dato periodo, e se il rivivere dei principii nell'esito è sintomo non fallibile della vitalità loro, non si dee conchiudere che la monarchia civile è l'episodio o vogliasi il nodo di un dramma, la cui protasi e peripezia sono fuori di essa? Non se ne può inferire come probabile che il concetto repubblicano paruto morto per mezzo secolo e tornato a rinascere mirabilmente in Europa, sia per avere la vittoria definitiva?</p>
<p>Stante la legge dei ricorsi coloniali verso le madri patrie, l'America odierna adombra e idoleggia l'Europa dell'avvenire. Tre illustri schiatte di questa han popolato e ringiovanito il nuovo mondo; cioè la pelasgica, la celtica e la germanica, mediante il ramo iberico, il francese e l'anglonormanno, che sono i più occidui del mondo antico. Accampati nel paese adottivo, quasi tutti volsero a repubblica; non però colla stessa fortuna; tanto che può dirsi che la nuova Esperia ha anch'ella, come la vecchia, il suo Tartaro e il suo Eliso. Il che si dee attribuire alla varietà delle razze e delle consuetudini; perché quanto i coloni inglesi erano connaturati allo stato di popolo, tanto gli spagnuoli ci ripugnavano; e Simone Bolivar non poté essere il loro Washington, perché l'ingegno individuale non prova se non opera in materia acconcia. Il contrapposto che corre tra le povere e discordi repubbliche del meriggio e la fiorente del settentrione ci porge il concetto dell'indirizzo che potranno avere i rivolgimenti popolari del nostro continente, e l'avviso di non affrettarli. Coloro che sognano la quiete e la prosperità degli Stati uniti trapiantabili per incanto fra noi, ci debbono spiegare come quei beni che non poterono finora penetrare l'istmo possano più facilemente valicare l'oceano. Se la Providenza ha preordinato che un dì l'Europa debba reggersi a popolo, tanto più il passaggio sarà felice quanto più le nazioni saranno educate dal regno civile. Le repubbliche precoci sono il pessimo dei governi, perché il popolo ci si deve avvezzare e addestrare alla nuova vita prima di poterne cansar gl'incomodi e godere i frutti. La Francia d'oggi, benché cultissima, ne fa chiara riprova; ché chi volesse trovare in America il suo riscontro, non dovrebbe cercarlo nelle regioni del norte, ma in quelle dell'equatore.</p>
<p>Il favore, in cui è venuta presso molti l'idea repubblicana, ha però un'origine ancor più antica del suo prevalere nel continente novello. Imperocché ella è sparsa, accreditata, magnificata nel mondo moderno dall'antico, le cui memorie quasi sepolte nei bassi tempi rinacquero e presero nuovo splendore, durante il secolo quindicesimo. La risurrezione ideale della Grecia e del Lazio riempì gli uomini di maraviglia, e ammogliando le idee vetuste alle idee cristiane fece nascere dal loro connubio una civiltà nuova e tale che né le une né le altre potevano produrla da sé. L'ammirazione delle antiche repubbliche passò dagl'Italiani al fiore degli oltramontani, informò le loro opinioni e le loro dottrine, e dopo di essere salita al colmo della società europea, infiammando i più nobili ingegni e creando di mano in mano le moderne letterature, discese alle parti infime, penetrando gli studi elementari e allevando le tenere generazioni; onde i modelli e i maestri dell'antichità d'allora in poi ebbero nome di classici. Altrove io notava che in virtù di questa instituzione l'uomo moderno prima di appartenere al suo paese è romano e greco<note place="foot"><p><bibl><title>Prolegomeni</title>, p. 77, 78, 79.</bibl></p></note>; e ora aggiungo repubblicano; perché i miracoli dell'età prisca appartengono quasi tutti a repubblica. Cosicché da tre o quattro secoli tutta la gioventù culta si è imbevuta e s'imbeve nelle scuole di nazioni conformi; il che a poco a poco ritira il mondo a repubblica; sovrattutto da che il seme classico portato in America e cresciuto in pianta fu traposto in Europa. Imperocché al modo che l'opera letteraria del secolo decimoquinto conteneva in virtù la cultura dei seguenti, così i giovani di una generazione comprendono l'umanità civile di quelle che verranno appresso. Certo quei papi e principi che promossero con tanto ardore il culto delle lettere e delle arti classiche, nol prevedevano; e meno ancora quei preti e frati che fecero di quelle il fondamento e l'anima del tirocinio. Luigi Filippo ebbe il presentimento di ciò che dovea avvenire, e mostrò desiderare che si mutasse l'ordine degli studi; il che per altre ragioni piacerebbe pure a certi mistici dei dì nostri. Ma ancorché l'innovazione fosse possibile, ella sarebbe troppo tarda da fare l'effetto suo; e la morale scapiterebbe senza pro della politica, se agli uomini grandi di Plutarco e di Livio si sostituissero i reali di Francia o i padri del deserto.</p>
<p>La tradizione repubblicana non fu mai interrotta notabilmente in Italia (dove per tal rispetto è merce domestica, non forestiera), e per via di essa si stese nel resto del mondo civile. Alla memoria delle repubbliche antiche sottentrarono dopo breve intervallo i comuni e poi le repubbliche dei bassi tempi. Quando queste morivano o scadevano, risorse la notizia delle vetuste: la quale preparò le moderne; e mentre la civiltà cristiana si propagava, risorgeva la gentilesca; mentre si piantavano i tronchi delle grandi monarchie de' dì nostri, s'inserivano in esse gli occulti germi che doveano sterminarle. E siccome la storia c'insegna che ogni progresso avvenire è un regresso al passato aggrandito, la repubblica futura apparisce come un ritorno alle origini ampliate. Nei secoli antichi lo stato di popolo fece buona prova come aristocratico; e in quelli, come nei bassi tempi, fu cittadino e municipale, non nazionale. L'allargare con prospero successo questa forma di vivere alla plebe e alla nazione non era possibile fra le imperfezioni del mondo paganico e nei rozzi principii del cristiano. Ma se da questo lato noi superiamo di gran lunga i padri e gli avoli, gli ultimi ci vincono sopra un punto capitalissimo; cioè nel riconoscere la maggioranza dell'ingegno, e la necessità di assegnare l'indirizzo sovrano delle cose agli ottimi e agli eccellenti. La mancanza di questa parte è il tarlo che rode la democrazia odierna, e l'impedisce di vincere o di serbare i frutti della vittoria. Ma se intorno a ciò noi siam lungi dall'imitare gli antichi, gli ammiriamo però senza addarcene; poiché non d'altronde nacquero quelle rare virtù di mente e d'animo e quei fatti illustri che ci rapiscono. La democrazia nostra, non che educare l'energia e il valore dell'individuo, non che abilitarlo a ripetere le prische e ammirate grandezze, si adopera a soffocarlo; nel che si mostra suo malgrado allieva ed erede del principato. Errano coloro i quali, misurando gli stati moderni dagli antichi, credono che un governo popolare non possa oggi sussistere senza quelle patrie virtù che una volta ne erano il fondamento; giacché nel modo che il conserto degli ordini rappresentativi si differenzia da quello degli altri, così differisce la molla. Ora la molla principale della società moderna risiede negl'interessi; i quali bastano a mantenerla, e ci riescono meglio, come accennammo, nel governo di molti che in quello di un solo. Ma se la virtù non è più necessaria a durare, ella si richiede tuttavia a fiorire; il che verificandosi nello stato regio non meno che nel popolare, l'obbiezione milita contro l'uno non meno che contro l'altro. Anzi io stimo contro il parer volgare che più importi ancora nel principato civile, come più corruttibile; né quello degli Orleanesi dovette la sua ruina ad altro che all'arte usata di depravare i cittadini. E siccome la democrazia odierna trasse i suoi vizi dalle molli e servili influenze del regno, così pare a molti che per migliorarsi e rendersi emula dei pregi e dei meriti antichi abbia d'uopo della repubblica.</p>
<p>La repubblica francese del quarantotto, che chiuse a rispetto nostro il ciclo politico incominciato coll'americana può perire difficilmente. Ora com'è possibile che durando ella e consolidandosi, il principato possa vivere lungamente negli altri paesi? Tanto è grande la forza degli esempi e l'efficacia degl'influssi politici della Francia; oltre quella unità morale che stringe insieme i vari stati di Europa e rende ogni giorno vie più necessaria fra loro la conformezza delle instituzioni. Le cause che precipitarono presso i nostri vicini una monarchia potentissima e rendettero repubblicano un popolo già tenero dello stato regio, sono comuni sottosopra alle altre contrade; e vi possono tanto meglio quanto ivi la monarchia è men forte, più degenere e ha i sudditi meno devoti, gli animi meno affezionati. Ella vi è talmente inviscerata cogli ordini vecchi e impossibili a rimettere, che si adatta ai nuovi di mala voglia; e par destinata a morir coi primi, come le piante parassite che mancano coll'albero che le sostiene. Gl'instituti come gli uomini sono sottoposti alle condizioni non solo della natura, ma degli abiti loro. Per natura la monarchia può acconciarsi ottimamente al civile; ma per abito vi ripugna. Dal congresso di Vienna in poi studio e sforzo continuo dei principi fu il mantenere l'assoluto dominio o il ripristinarlo. E siccome il fiorir dell'ingegno, delle nazionalità delle plebi gli è nemico, la monarchia attese indefessamente impedirlo; combattendo i voti più ardenti e i bisogni più invitti dell'età moderna. Né si fece scrupolo per ottenere l'intento di ricorrere alle arti inique e alle arti vili. L'opera lenta del tempo e dei civili progressi avea finalmente ingentilito e mansuefatto il principato. Ma i liberali e miti andamenti del secolo scorso furono di nuovo dismessi dal nostro; in cui i dominanti tornano ai costumi biechi e feroci del medio evo. Non si fa più alcun caso della fede: si rompono i patti giurati solennemente; tanto che si reca a virtù eroica di un principe il mantenere la sua parola; e si reputa benemerito, se non è fedifrago e traditore. I potenti dei tempi barbari aveano il nome di mangiapopoli: quelli d'oggi al costume antico aggiungono il vezzo d'ingannarli e schernirli. E dall'indegno passano all'atroce; ché i bandi iniqui, le confische rapaci, le carceri micidiali e le giustizie scellerate sono il pane cotidiano che distribuiscono ai loro sudditi. Non si son veduti certi governi mostrar buon viso ai sogni del comunismo? E spogliatili della innocenza che hanno nei libri, farne strumento di tirannide, e occasione di orrende e spietate carnificine?</p>
<p>Il pronostico men fallibile della vicina caduta delle instituzioni si è l'accecamento; il quale è giunto al massimo grado quando i più gravi infortunii, in vece di medicarlo, l'accrescono. La storia da un mezzo secolo (per non parlare della più antica) fa manifesto che <hi rend="italic">la monarchia cade sempre per propria colpa, e quando muore, è micidiale di se medesima</hi>. La rivoluzione dell'ottantanove fu una tremenda ammonizione ai principi: dovea giovare a tutti e non profittò a nessuno. Caduto il trono ereditario e la casa regnatrice di Francia, Napoleone ricco di gloria insolita potea fondare in Europa una monarchia novella sotto le dinastie di cui era principiatore. Ma l'eletto del popolo seguì le vestigie di coloro che chiamava degeneri; e Giuseppe, Luigi, Gioachino, non fecero gran fatto miglior prova in Ispagna, in Olanda, in Napoli. Venuta meno la magia dei regni nuovi, si tornò agli antichi; ma il congresso di Vienna, in vece di vantaggiarli, li peggiorava. I Borboni delle due linee, che pur furono migliori del loro tempo, si portarono da principi costituzionali verso i pochi, dispotici verso i molti, infeudando la plebe a un'oligarchia che fu prima clericale e patrizia, poi censita e borghese; né all'ultimo fu di profitto il ricordo solenne del trenta. E si avverta che il procedere del principato fu tanto più odioso quanto più discordava da quello delle popolazioni; le quali diedero per un mezzo secolo esempi rari di longanimità e di sofferenza. La nazion francese è fuor di dubbio la più viva e impetuosa di Europa; e pur ella usò sempre una paziente moderazione che sarebbe mirabile anche in pochi individui. Per castigare la monarchia assoluta si contentò due volte della civile; e per punir la civile, mutò il ramo dei regnanti, non la famiglia. E in ciascuno dei periodi che si trovò ingannata delle sue speranze, indugiò tre lustri prima di scuotere il giogo e abbandonare coloro che tradita l'avevano. Tanto è poco inclinata alle rivoluzioni! E anche oggi chi mostra più osservanza del giusto e più senno longanime fra coloro che amano i nuovi ordini e coloro che li detestano? Ora se dalla pacatezza dei giudizi e dalla legalità degli andamenti si può ritrarre ragionevolmente chi possa promettersi dell'avvenire, le probabilità di questo non sono in disfavore dei primi.</p>
<p>I casi del quarantotto, comprendendo un giro di paese più ampio dei preceduti, avrebbero dovuto aprir gli occhi anco a quelli che chiusi gli avevano ai ricordi anteriori della Providenza. Ma essi non furono meglio efficaci; e come le ultime piaghe di Egitto, non valsero ad altro che a preparare una rovina più certa e a rendere più manifesto l'induramento dei Faraoni. Chi crederebbe che mentre il principato legale vacilla e basta appena a soddisfare le brame dei popoli, si pensi a ristabilir l'assoluto? E pure i fatti di Germania e d'Italia il chiariscono, senza parlare di trame occulte di corte e di perfidi accordi. Quasi che il misfatto della spenta Polonia non basti al disdoro della monarchia moderna, si volle compier l'opera col parricidio dell'Ungheria. Nessun popolo mostrò mai verso i suoi principi più amore, più fiducia, più entusiasmo che gl'Italiani tre anni addietro. Or come furono rimeritati? Come risposero alle comuni speranze i nomi applauditi di Leopoldo, di Pio e di Ferdinando? Solo al loro deplorabile naufragio soprannuota quello di Carlo Alberto; ma se si ricordano i suoi falli preteriti le lodi che si danno al principe estinto non tornano a lustro del principato. Un uomo troppo famoso andava ripetendo da lungo tempo che la monarchia italiana era inetta a liberare l'Italia. I successi non giustificano chi pronunziava queste parole, come colui che cooperò più di tutti a far sì che fallisse l'impresa; né in mano sua fiorirono meglio i fasci triumvirali che in quella d'altri lo scettro regio. Tuttavia se si considera che né gli errori del Mazzini e de' suoi compagni, né quelli delle altre sette avrebbero potuto gravemente nuocere, se i capi della nazione si fossero governati con prudenza e avessero fatto il debito loro, non può negarsi che corra a conto dei principi la prima colpa, se non morale almen politica, delle calamità accadute. Ora se il principato italico per difetto di senno o di cuore fece riuscire a nulla il Risorgimento della penisola, come si può sperare che sia per portarsi meglio nel Rinnovamento tanto più arduo e difficile a condurre?</p>
<p>Queste ragioni conchiudono come probabile che i casi prossimi (giacché dei remoti non intendo parlare) sieno per essere meno propizi alla monarchia che alla repubblica. Ma la probabilità non è certezza; e come rispetto all'infermo la speranza di guarire non vien meno assolutamente che colla vita, così niente vieta che la potestà regia, benché da per tutto debilitata, risani e rinvigorisca almeno per qualche tempo. La possibilità della cosa (per quanto sia poco verosimile) da ciò risulta che per l'universale dei popoli lo stato popolare non ha ragion di fine, ma di mezzo: non è un bene assoluto, ma un rimedio dei mali fatti e un castigo delle colpe commesse dal principato. Mancata perciò la causa, mancherebbe eziandio l'effetto; e quanto oggi la monarchia è disprezzata e abborrita come impari a produrre il ben essere comune e lorda di scelleratezze, tanto potrebbe ancor essere non solo tollerata, ma amata e benedetta, se mutasse tenore; perché, come ho già detto, i popoli non son difficili a contentare e peccano più per eccesso che per difetto di confidenza. Ma certo l'ammenda non può aspettarsi donde è maggiore la corruzione. Il principio rigenerativo e salvatore del regno non si dee cercare in Germania, che oggimai è una potenza russa: non nella Russia, perché ripugna che dalla sede più insigne dello scandalo possa nascere la salute. Resta dunque che si vegga se l'Italia può darlo, avendo l'occhio a quelle due provincie, che furono i principali motori del nostro risorgere. Così la quistione della forma governativa ci conduce a quella del principio egemonico, e c'invita ad investigare se Roma e il Piemonte che furono i cardini del moto passato possano nel futuro adempiere lo stesso ufficio. Il che c'ingegneremo di fare nei due seguenti capitoli.</p></div2>
<div2>
<head>CAPITOLO TERZO<lb/>
DELLA NUOVA ROMA</head>

<p>Il primo impulso a risorgere ci venne ultimamente da Roma spirituale e civile. Imperocché né l'Italia può vantaggiar le sue sorti, se Roma non gliene dà l'esempio, né questa può rinascere senza che avvenga altrettanto nel resto della penisola. Il concetto e il bisogno di un rinnovamento romano sono antichi non pure fra noi, ma nella cristianità tutta quanta; e tentati più volte di colorire e soddisfare, al generoso desiderio fu sempre discorde l'effetto. Il che non è da stupire; imperocché certe idee son troppo alte e certe moli troppo pesanti da potersi incarnar nella fragile argilla e sollevare coi fiacchi omeri dei mortali; tanto che le riescono in pratica utopie e chimere. Certo una Roma spirituale e civile che sia insieme un'idea e un fatto, una reggia e un santuario, una corte e un presbiterio, e armonizzi le perfezioni diverse e contrarie di cose tanto disformi e dei due reggimenti, è la fantasia più sublime che altri possa formare in capo e quindi la più difficile a mettersi in atto. Se la sola monarchia civile è così malagevole a costituire negli ordini che meglio le si confanno, cioè in quelli del laicato, quanto più dovrà essere nel giro del sacerdozio? Anche nei confini dello spirituale Roma è un componimento di estremi ardui ad accoppiarsi; quando che il papa vuol essere primo e signore per altezza di grado, ultimo e servo per eccellenza di umiltà, Eccovi che anche oggi egli si chiama <hi rend="italic">servo dei servi</hi> e suggella i suoi rescritti coll'anello del pescatore; ma il contrapposto degli emblemi e delle formole coi fatti e coi discorsi, di frasi tanto soavi ed umili con un imperiare che spesso riesce signoreggevole e superbo, in vece di comporre gli oppositi, ne fa spiccare più viva la dissonanza. Si pose mano più fiate alla riforma di Roma ecclesiastica; e l'ultimo tentativo fu opera del concilio di Trento, che migliorò in effetto i costumi, emendò molti abusi, e impedì che i passati scandali, se non nella corte, almen nella sede si rinnovassero; onde il papato non diede più i mali esempi di prima, e talvolta fu specchio di rare virtù. Ciò non di meno il miglioramento non fu compiuto e Roma spirituale non rispose negli ordini disciplinari né all'altezza dell'idea, né al bisogno dei tempi e della cultura; tanto che se nel corso e nello scorcio del medio evo partorì lo scisma grecoslavo e germanico (che è quanto dire di due terzi di Europa e di una parte notabile dell'America e dell'Oriente), nei tempi più freschi conferì non poco allo scadere delle credenze.</p>
<p>Il che venne agevolato da due cagioni cooperanti, l'una primaria e l'altra secondaria. Questa fu il Gesuitismo; singolare instituto che, fondato per l'esaltazione di Roma, contribuì assaissimo ad accelerare il suo declivio. La causa primaria fu l'unione del temporale collo spirituale. Imperocché dal secolo sedicesimo in poi, prevalendo quasi da per tutto le signorie assolute e dispotiche, Roma non solo fece lega con esse, ma si appropriò questa forma di reggimento forse più per necessità dei tempi che per genio spontaneo. Ora il dominio assoluto che è l'incarnazione politica della superbia umana, è così alieno dagli spiriti evangelici, che l'accozzamento di esso colla paternità spirituale produsse un composto mostruoso e contraddittorio, che se ben temperato soventi volte dalle virtù personali dei pontefici, nocque alla chiesa coi fatti e cogli esempi; introducendo nella curia romana i difetti e i vizi delle corti, avvezzando i vescovi e gli altri prelati all'orgoglio e alle pompe di un imperio profano, moltiplicando fuor di proposito, quasi puntelli del nuovo stato e sviando dal loro fine gli ordini claustrali, rimovendo dall'autorità legittima il contrappeso della libertà richiesto alla sua conservazione, trasportando nella religione il concentramento e l'arbitrio dei comandi assoluti, dando origine ai tristi litigi dei romaneschi e dei gallicani, rinfrescando le vecchie controversie del sacerdozio coll'impero e col laicato, rendendo stative ed immobili la disciplina e la scienza ortodossa, che quindi vennero in disaccordo coll'avanzata cultura dei tempi, e finalmente producendo la miseria e l'avvilimento non solo degli stati ecclesiastici, ma di tutta Italia, mentre crescevano di bene in meglio e prosperavano gli altri popoli; di che prima nacquero il disprezzo e la noncuranza, poscia l'odio e il divorzio intellettuale delle classi gentili e colte dalle credenze cattoliche<note place="foot"><p><bibl>Cons. <title>l'Apologia</title>, 1.</bibl></p></note>.</p>
<p>A tanto male due erano i rimedi: o levare la giurisdizione temporale alla chiesa, o modificarla in guisa che al suo genio non ripugnasse. La scuola politica italiana si appigliò al primo partito, facendone un dogma fondamentale e professato costantemente (da pochi casi in fuori) sino dai tempi di Dante, del Machiavelli, del Sarpi, a quelli dell'Alfieri, del Giordani e del Leopardi. Ma nella pratica il concetto non fu altro che sogno; e nel millenio che corse da Crescenzio a Napoleone molti vollero effettuarlo e niuno riuscì. La ragione si è, che quanto lo spediente sarebbe efficace, tanto esso medesimo è difficile a mettersi in opera. Il congresso di Vienna, che potea mantenere e stabilire l'incominciato, sceverandolo dai modi violenti e dai disegni dispotici del conquistatore; o almeno temperare il papato civile, se non voleva abolirlo; non fece l'una cosa né l'altra: rinnovò l'ordine antico e lo peggiorò. Così la storia di dieci secoli attesta che, salvo un concorso straordinario di forze straniere (pericolose sempre, se non dannose, alla nostra autonomia, anche quando ci aiutano), la liberazione repentina da questo morbo è difficilissima; e che quindi per convertire l'utopia in fatto reale bisogna procedere gradatamente, e colle riforme apparecchiare la mutazione. Tal fu il concetto ch'io ebbi fin da quando diedi fuori le mie prime opere<note place="foot"><p><bibl><title>Introduzione</title>, t. I, p. 44, 45. <title>Errori</title>, t. II, p. 202–208. <title>Buono</title>, p. 320–327.</bibl></p></note>, e che trattai di proposito nel Primato e negli scritti che seguirono. Mi risolsi che bisognava abbandonare almeno per qualche tempo la tradizione arnaldina e dantesca stata inutile per tanti secoli, e tentare una via nuova; la quale sola ci potea abilitare (se il conato non riusciva) a ripigliare con buon esito la prima; cosicché il vero modo di proseguir l'intento dell'Alighieri stava appunto nel lasciar di premere servilmente le sue pedate. Feci ragione che la civil prudenza consiglia l'uso dei partiti di mezzo quando sono richiesti ad agevolare gli estremi; e che non si fa nulla che valga, se non si osserva la legge di gradazione. Anche nelle opinioni e nelle dottrine schiettamente speculative non mette conto il procedere a salti; essendo che la tela degl'intelligibili, in cui consiste la scienza, involgendo sempre più o meno elementi sensitivi, questi sono bensì mutabili per natura, ma senza il benefizio del tempo non si possono cancellare. Laonde chi combatte gli errori e gli abusi inveterati, non dee sempre assalirli di fronte, né rivelar tutto il vero nella sua pienezza; il quale è come la luce che ritoglie al cieco sanato di fresco la luce degli occhi, se non gli vien dispensata per gradi e con misura. Egli dee imitare i savi antichi, Pitagora, Socrate, Platone, che accomodandosi ai tempi, mitigavano colla disciplina essoterica le verità novelle e difficili all'apprensiva o acerbe alle preoccupazioni del volgo; come pur fece il nostro Galileo, che non si peritò d'insegnare qual semplice ipotesi il sistema del mondo. La qual riserva necessaria nelle speculazioni, è ancor più nella pratica, dove al prestigio delle apparenze sensibili e della consuetudine si accoppia in molti l'efficacia degl'interessi. Trattandosi di purgare l'Italia e la religione di un tarlo inveterato da tanti secoli, era mestieri educare coi rimedi più dolci l'opinione pubblica ai più severi, render chiari a tutti i torti temporali di Roma, mettere in luce la sua corruzione e ostinazione insanabile, misurar le intenzioni e le forze degli avversari con una solenne esperienza, giustificare al cospetto di Europa gl'Italiani delle risoluzioni più gravi che sarebbero costretti di prendere, e insomma tentare la riformazione secondo i termini moderatissimi del Risorgimento prima di applicar l'animo e la mano alle medicine più forti e ardite del Rinnovamento. Se un papa sorgeva che incominciasse l'opera, il gran passo era fatto; e dov'egli o i suoi successori in appresso dietreggiassero, l'Italia sarebbe scusata di mutar tenore, procedendo verso Roma politica come io feci verso i Gesuiti, che combattei come nemici incapaci di ammenda dopo che ebbi tentato invano di ridurli alla buona via.</p>
<p>Queste considerazioni suggerite dalla previdenza del probabile non escludevano per altro la possibilità dell'assunto, e quindi rimovevano dalla proposta ogni insincero ed ignobile artifizio<note place="foot"><p>Che le mie parole fossero sincere, si raccoglie dai fatti che vennero appresso. Non vi ha uomo in Piemonte che siasi adoperato come io feci a difendere il regno civile del pontefice e preservarlo dalle sette che lo distrussero e dagli scandali che lo avvilirono; sino a non far caso della mia riputazione presso una parte dei liberali. Veggasi la storia del Farini.</p></note>. Imperocché il comporre acconciamente gli ordini temporali del papato collo spirituale era cosa malagevole, non impossibile; e stava in balìa di Roma il modo di render l'opera piana e durevole. E infatti dov'è la ripugnanza? Non certo nel temporale per se stesso, e né anco nel suo accoppiamento collo spirituale; a cui ripugna bensì un dominio imperioso e sfrenato, troppo alieno dalla carità e giustizia evangelica, e dal carattere mansueto e umile del sacerdozio; ripugna la confusione dei civili uffici coi religiosi; e non mica una potestà mitigata dalle leggi e commessa pel suo esercizio al ceto laicale. Di grave danno certamente alla religione e alla patria è un dominio ecclesiastico, che porti invidia alla potenza e al fiore degli altri stati nazionali, che sia fra loro un fomite incessante di sconcordia, che faccia all'amore coi barbari e li chiami a disertare l'Italia, e si attraversi insomma con ogni suo potere alla libertà, all'unione, all'autonomia della penisola. Ma se in vece la signoria papale divenisse il nervo della nazionalità italica, l'antimuro spirituale dell'indipendenza, il capo dell'unione; se la parola romana secondasse le armi piemontesi; egli è chiaro che la patria e la fede ne avrebbero pari vantaggio. Sia dunque il papa principe, ma civile, e uno stato liberale ponga argine ai soprusi del principato. Sia Roma una corte, ma laicale, e il pontefice governando la chiesa col mezzo de' chierici, regga lo stato col senno e colla mano dei secolari; cosicché il governo pontificale non sia più un monopolio pretesco. Abbiasi la chiesa il suo dominio in Italia, ma unito cogli altri stati, mediante una lega ferma che protegga il giure comune. Statuto, laicalità, confederazione sono tre riforme insieme concatenate e bastevoli ad amicare lo scettro colla tiara ecclesiastica; la quale, divenuta nazionale e civile, comporrà l'antico scisma, ricompiendo il concetto guelfo col ghibellino. Altrimenti tosto o tardi perderà il temporale; e per l'odio acquistato sarà forse costretta di lasciar la sua sede e uscire d'Italia.</p>
<p>Certo questi consigli e presagi erano leali e opportuni, poiché i fatti successivi ne chiarirono la prudenza e ne prepararono l'adempimento. Ma essi vennero variamente accolti secondo i tempi. Nella parte retrograda accesero sdegni furiosi; né piacquero da principio a quella dei liberali. La prima svisò il mio concetto per calunniarlo; ma in modo diverso, secondo l'abito e la professione dei calunniatori. I politici gridarono utopia, dicendo che mentre si dava l'ultimo crollo al potere infermo del pontefice, si volea “<quote>rinnovare il medio evo e creare una spezie di califfato cristiano</quote><note place="foot"><p><bibl><title lang="fre">La papauté et la question romaine, par un diplomate russe (Revue des Deux–Mondes</title>, Paris, 1er janvier 1850, p. 128, 129.</bibl></p></note>”. I gesuiteschi sclamarono al sacrilegio, quasi che io intendessi “<quote>di far del papa e del cattolicismo uno strumento di dominazione italiana sul resto del mondo</quote><note place="foot"><p><bibl>Dupanloup, <title lang="fre">De la souveraineté temporelle du pape</title>, Paris, 1849, p. 61.</bibl></p></note>”. I liberali poi (non dico tutti, ma molti), dando solo orecchio alle preoccupazioni concette e al loro odio inveterato contro Roma, non videro che il deviare dalla scuola italiana, ancorché non sortisse l'intento immediato, era un necessario preludio per poter colorire i disegni di essa nell'avvenire. I principi maravigliosi del nuovo pontefice mutarono affatto l'opinione: l'accordo del papato e d'Italia parve sicuro e perpetuo; e io fui levato alle stelle, salutato come iniziatore dell'opera, precursore di Pio nono. Venute meno queste grandi speranze, si tornò alle prime censure; e il mio assunto fu tassato per impossibile e chimerico, la fatica per vana ed inutile. Tanta equità di giudizio e finezza di accorgimento si può perdonare a chi scrive sotto gi influssi della Compagnia e dell'Orsa. Sia lecito ai Padri e ai loro creati il confondere l'autorità morale colla dominazione brutale, e spacciare per indegno della fede cattolica che la maestà del pontefice sia sublimata dai meriti e dalla gloria del principe: il credere che l'ufficio del pontefice non sia azione e dottrina; o che come dottrina non debba abbracciare ogni vero e tutelare ogni diritto, sia conceduto ai Russi e ai loro vassalli il chiamare <hi rend="italic">utopia</hi> un'impresa che sarebbe riuscita a meraviglia, se la Francia differiva il suo moto repubblicano o almen Pio mostrava fior di sapienza civile; e il non avvertire che se oggi il papa è davvero un <hi rend="italic">califfo</hi>, perché protetto da satelliti esterni, il Risorgimento italiano mirava appunto a liberarlo da tal vergogna e renderlo da ogni lato signore di se medesimo.</p>
<p>Ma io debbo rammaricarmi che alcuni de' miei compatrioti in luogo di usare l'accorgimento proprio abbiano giudicato e giudichino ancora con levità oltramontana, passando il segno sia nel rallegrarsi dei principii di Pio, come dovessero durare eterni, sia nel disconoscere l'utilità loro a malgrado della poca vita. Proponendo al pontefice un assunto scabroso ma fattibile, io non ne tacqui gli ostacoli e le malagevolezze, né feci malleveria a nessuno della costanza e del senno dell'operatore. Non dissimulai a me stesso né agli amici che pel costume invecchiato, l'oligarchia prelatizia, gl'influssi austriaci e gesuitici, il cominciamento era arduo e ancor più difficile la perduranza. Pubblicando il mio concetto sotto papa Gregorio, gli diedi il nome di <hi rend="italic">sogno</hi><note place="foot"><p><bibl><title>Primato</title>, p. 563, 564.</bibl></p></note>; e antivedendo come possibile il caso che il sogno fosse interdetto, distingueva accuratamente i doveri del buon cattolico da quelli del cittadino<note place="foot"><p><bibl><title>Prolegomeni</title>, p. 268, 269.</bibl></p></note>. Allorché poi il successore pose mano alle riforme, e tutta Italia applaudiva a quel <hi rend="italic">miracolo di papa</hi><note place="foot"><p>Così lo chiamò il Giordani in Parma ai 17 di maggio del'48, in un colloquio che io ebbi seco.</p></note>, anch'io presi parte da lontano ai pubblici applausi, ma in cuor mio temeva, sapendo che i miracoli passano e non durano; e scriveva a un amico le parole seguenti. “<quote>Fate bene a sperare, mio buon Montanelli; ma ancorché la nostra fiducia fosse delusa per questa parte, dovremmo tuttavia consolarcene, perché il risorgimento italiano andrà innanzi anche senza il papa; e anche senza il papa non lascerà di essere cattolico. Io aveva pensato a quest'ultimo punto fin dai tempi di papa Gregorio, allorché in quella notte scurissima niuno poteva antivedere l'aurora di Pio. E avevo già abbozzata in fantasia un'opera, per mostrare che gli ordini cattolici contengono nella loro mirabile composizione un principio di salute all'Italia <hi rend="sc">ANCHE SENZA IL CONCORSO DEL MAGGIOR SACERDOZIO; ANZI A MALGRADO DEL CONTRASTO DI ESSO</hi>. Quando le cose peggiorino a segno di toglierci ogni speranza nel regnante pontefice, compilerò questo lavoro e lo pubblicherò; e se male non m'appongo, esso basterà a conservare al nostro ristauro il carattere religioso presso gli spiriti assennati e a tranquillarli nel caso che far si debba un'<hi rend="italic">opposizione civile</hi> al governo di Roma. Ma prima di disperare e di ricorrere a tal partito, bisogna lasciare a essa Roma <foreign lang="lat">spatium resipiscendi</foreign>; e chi ne è più degno di Pio? Non preoccupiamo la soluzione di quel dilemma, che è tuttavia sospeso nelle mani della providenza. Il dilemma è questo: il governo temporale del papa è egli destinato a ringiovanire e capitanare le sorti comuni d'Italia? Ovvero a perire, come non più necessario a presidiare l'indipendenza della religione, atteso le condizioni mutate della cultura e dei popoli? Ben vedete che Iddio solo può sciogliere il dubbio. Noi dobbiamo aspettare e governarci, secondo i fatti, che sono la rivelazione continua della Providenza. Ma in ogni caso dobbiamo tenere per fermo che l'esito sarà conforme ai bisogni del cattolicismo e che i principii ideali di questo saranno sempre la base di ogni civiltà</quote><note place="foot"><p>Il Montanelli conserva l'autografo di questa lettera. Pochi giorni sono, un giornale democratico di Torino appuntava “<quote>certi falsi sapienti che avevano spacciata intorno la dottrina dell'Italia papale e governativa, quando nel 1848 il grido di viva Pio nono fu un grido di ricongiungimento, fu la parola d'ordine dietro la quale l'Italia si riunì e si strinse nel patto d'emancipazione</quote>.” (<bibl>L'<title>uguaglianza</title>, Torino, — luglio 1851.</bibl>) L'autore di queste parole dee appartenere al novero di quei dialettici che vogliono la conclusione senza le premesse onde nasce. Forse l'Italia avrebbe potuto <hi rend="italic">ricongiungersi al grido di viva Pio nono</hi>, se Pio nono non entrava nella via delle riforme? E Pio nono ci sarebbe entrato senza <hi rend="italic">i falsi sapienti che spacciarono intorno la dottrina dell'Italia papale e governativa</hi>? Dunque i falsi sapienti si mostrarono più savi di voi, signori democratici, poiché seppero produrre un effetto che non avreste sortito senza di loro. E furono eziandio più accorti, poiché mentre i fragorosi evviva vi rompevano le vene del petto, essi nel loro ritiro dubitavano che la festa fosse per durare. E non che voler fare un'<hi rend="italic">Italia papale</hi>, si preparavano sin d'allora a redimere l'Italia senza l'aiuto del papa, come i tempi lo permettessero, e a conciliare il rispetto dovuto alla religione coll'indipendenza civile del sacerdozio. Permettetemi adunque che vi preghi da amico a pensare alquanto prima di parlare e di scrivere. Non vogliate che gli autori dicano sempre tutto anche a costo di rovinare lo scopo che si propongono. Sappiate intenderli discretamente; perché anche i più leali (e io mi pregio di appartenere a questo novero) debbono pel pubblico bene tacere e dissimular molte cose. Internatevi nel loro pensiero, misurandolo dalle circostanze, e usando la critica del secolo decimonono, non quella che stava bene nei tempi dei trogloditi. Fate insomma in Italia ciò che si usa in Francia e in tutto il mondo civile; altrimenti sarà impossibile lo scrivere con frutto e diverremo pei nostri giudizi la favola degli oltramontani.</p></note>”. Ora il dilemma è risoluto; e quello che io scriveva privatamente nel dicembre del quarantasette era il risunto succinto di ciò che pubblico nel cinquantuno. Che se il filo delle comuni speranze fosse stato tronco sin da quei tempi, le verità che mando oggi alla luce e che già allora agitavo nell'animo, l'avrebbero veduta alcuni anni prima; né mi sarei pentito, come adesso non mi pento, di aver proceduto per gradi nell'esporle e premesso tali consigli che le giustificavano.</p>
<p>Né vane furono e sterili affatto le deboli mie fatiche. Fallì in vero lo scopo principale; ma di chi è la colpa? Chi predicò la repubblica in Lombardia, l'introdusse in Roma, mise sossopra la Toscana, uccise il Rossi, assediò Montecavallo, indusse Pio e Leopoldo a fuggire dal loro seggio e ad invocare il soccorso delle armi esterne? chi disdisse quattro volte la lega italiana al papa e ai principi che la sollecitavano, accolse la mediazione, ributtò tre fiate gli aiuti francesi e lasciò tre altre in preda ai demagoghi e ai retrogradi l'Italia del centro? Non che partecipare a tali errori io li combattei a mio potere, e cercai d'impedirli, di medicarli colle parole e colle opere. Ora oggi è noto e chiaro a tutto il mondo che senza di essi il regnante pontefice non avrebbe divisa la sacra sede dalla causa nazionale. Dunque io posso fare altrui una rimessa dell'accaduto; salvo che si voglia farmi pagatore non solo dei falli del papa, ma anche di quelli dei principi, dei governi e delle fazioni.</p>
<p>Se non che quantunque il principiatore dell'opera sia mancato nel mezzo del cammino, tuttavia l'effetto fu inestimabile, quando, sua mercé, l'Italia è entrata nella via e nella vita nuova, e il fermo ristauro dei vecchi ordini è ormai impossibile. Senza l'esempio efficace di Pio nono, non avremmo avuto né Carlo Alberto, né le riforme, né gli statuti, né la guerra nazionale; non vi sarebbe stata insomma pur ombra di Risorgimento. Se questo venne meno, l'impulso dura: dura il desiderio delle franchigie date, poi tolte alla bassa Italia: durano i nuovi ordinamenti del Piemonte: dura in Francia e in Germania una parte delle innovazioni e sovrattutto quella viva fiamma che fu accesa a principio dalla scintilla del moto italico e dal nome (allora unico e sommo) del papa liberatore. Dura in fine il gusto indelebile e la brama ardente della libertà assaggiata; la quale è siffatta, che “<quote>per lunghezza di tempo non si dimentica, e la sua memoria non lascia riposare gli uomini</quote><note place="foot"><p><bibl>Machiavelli, <title>Princ.</title> 5.</bibl></p></note>”; né mai tanto si ama come quando si è perduta. Gli eccessi medesimi delle rappresaglie renderanno più fiero il risvegliarsi dei popoli; e il giogo raggravato dei chierici ne assicura la riscossa<note place="foot"><p>“<quote lang="lat">Acriores morsus sunt intermissae libertatis quam retentae</quote>.” (<bibl>Cic. <title>De off.</title> II, 7.</bibl>) </p></note>. Cosicché Pio nono, essendo l'autore primiero dell'ultima rivoluzione popolare di Europa e delle seguenti enormezze, viene a giovare non solo coi felici inizii, ma eziandio coi tristi progressi del suo regno; e prepara il Rinnovamento, come diede le mosse al Risorgimento e ne fu l'artefice principale. Per la grandezza degli effetti non vi ha uomo del secolo che lo pareggi, senza eccettuare Napoleone; poiché questi ritardò ed egli accelera il riscatto universale dei popoli. E per ciò che riguarda l'Italia in particolare, noi avremo obbligo seco, se il sogno di Dante e del Machiavelli sarà un giorno cosa effettiva. Per lui è divenuto fatale ciò che era insperato, inevitabile ciò che era impossibile; e la posterità più atta a cogliere le concatenazioni storiche e più grata dei coetanei, attribuirà a Pio la prima gloria di aver distrutta l'opera di Pipino e di Carlomagno.</p>
<p>Io non ho dunque da scusarmi di soverchie speranze o da dolermi di avere speso il mio tempo affatto inutilmente. Ben mi spiace all'anima di essere obbligato a un nuovo e penoso ufficio. Che non feci in addietro per evitare questa dura necessità? Che non dissi al buono e santo pontefice per mantenerlo nella via diritta? Non lo esortai a guardarsi dai perfidi consigli dei nemici d'Italia? Nol confortai a riformare il sacro collegio per avere un appoggio e un aiuto? Non gli predissi i mali che sarebbero toccati alla patria, alla fede, alla chiesa, dalla sua mutazione? E non recai in queste rimostranze la moderazione più discreta e l'ossequio più riverente? E quando mi fu dato di poterlo, non gli offersi per rimetterlo in seggio le armi patrie, disprezzando per amor suo le calunnie e l'odio delle fazioni? Ma i consigli, i presagi, le profferte furono sparse al vento; e le mie parole vennero proscritte quasi fossero d'un inimico. Per un fato doloroso e inesplicabile il nostro santissimo non ha orecchie che per gl'inetti; non ha grazie e benedizioni che pei fanatici o pei ribaldi. E pure io tacqui e aspettai due anni prima di disperare. Se ora ritorno all'antica scuola italiana, il fo costretto dall'evidenza dei fatti; e la mia giustificazione è nel processo di chi ha renduto il male incurabile. Né a me si possono imputare le altrui contraddizioni, quasi che il variare nei mezzi divenuti inefficaci non sia costanza in ordine al fine. Forse un messia e liberatore politico che venga meno al nobile assunto può lagnarsi se altrove si volgono le speranze dei precursori?</p>
<p>Chieggo scusa a chi legge di questo preambolo necessario a mostrare la conformità e la ragionevolezza del mio procedere. La vera e salda politica non dee pascersi di chimere né tentar l'impossibile; e oggi tanto è vano il rinnovare i principii di Pio quanto sarebbe stato il dar vita durevole ai progressi di papa Gregorio. Pogniamo che quegli (cosa poco probabile) volesse ravviarsi; già non potrebbe; perché i fatti anteriori non si annullano e la fiducia spenta più non rinasce. Chi oggi darebbe fede alle promesse del papa e del sacro collegio? Gaeta alzò fra il principe ed il popolo un muro insuperabile: <quote lang="lat">chaos magnum firmatum est</quote><note place="foot"><p><bibl>Luc. XVI, 26.</bibl></p></note>. La riforma liberale del papato civile è una di quelle imprese straordinarie, che tentate una volta e non riuscite, non si possono riassumere. L'idea della <hi rend="italic">mia Roma</hi><note place="foot"><p><bibl><title>Ges. mod.</title> t. III, p. 167, 168, 169.</bibl></p></note>, quando io la proposi, era tuttavia vergine: niuno l'aveva profanata, perché niuno l'aveva avuta. Oggi è screditatissima per la mala prova, e posta fra le utopie e i sogni. E si avverta che niuno potea meglio torle ogni credito di Pio nono, appunto in virtù delle sue buone parti; perché se un papa di animo così benevolo e di vita innocente, dopo il primo aringo corso con tanta gloria è venuto meno, che potrà aspettarsi da pontefici meno santi e men generosi? Due cose oggi son manifeste a ogni uomo di sano intendimento; l'una, che il potere assoluto e il monopolio clericale di esso recano danni infiniti a Roma e a tutta Italia; l'altra, che vano è il promettersi dal papa e dalla sua curia l'osservanza di uno statuto che assicuri la libertà e tolga ai preti il maneggio del temporale. Dal che s'inferisce che Roma ecclesiastica ripugna al principio nazionale e civile; e che quindi <hi rend="italic">ella non può essere il perno del Rinnovamento italiano, come fu del Risorgimento</hi>.</p>
<p>La conclusione è grave e dipendendone in gran parte il carattere della nuova epoca, ragion vuole che si consideri attentamente. Il che adesso è più facile che dianzi non era, perché il regnante pontefice nudò le magagne del governo pretino meglio dei precessori. La prima cosa che dà negli occhi è l'ignoranza, l'incapacità, l'impotenza maravigliosa dei prelati nelle cose politiche, e in particolare dei cardinali. Non è già che la natura sia scarsa di doni ad alcuni di loro<note place="foot"><p><bibl><hi rend="italic">Ibid.</hi> cap. 12.</bibl></p></note>; ma essa non basta a far uomini di stato se manca la disciplina, e le arti frivole suppliscono alle gravi. E anche il valor naturale scarseggia, non essendo l'odierna prelatura come quella di una volta, quando le dignità ecclesiastiche allettavano gl'ingegni grandi e le virtuose ambizioni. Oggi chi se sente aiutante d'animo e d'intelletto non si suol volgere al santuario, né sogna la porpora; perché i forti aspirano alla potenza che sorge e non a quella che declina. Ben s'intende che parlo solo in generale e che noto il fatto senza volerlo giustificare da ogni lato. Il vero pur troppo si è che il mondo, da cui la chiesa una volta aveva il fiore, ora le dà la morchia. E i pochi valenti intristiscono per la torta educazione ecclesiastica e il genio muliebre inserito nella religione; la quale spogliata di ogni virilità, snerva gl'ingegni in vece d'ingagliardirli. Ma i prelati essendo in Roma la macchina del governo e il principe uscendo da loro per elezione, il papa non può essere migliore del sacro collegio; e benché questo abbia qualche insigne, la probabilità della scelta si dee misurare dal maggior numero. Perciò se in antico alcuni papi furono principi grandi, il caso diventa ogni giorno meno probabile. L'età recente ebbe papi leali ma duri e fanatici, come l'ultimo Leone, papi eruditi in divinità ma incapaci in politica, come l'ultimo Gregorio, papi benevoli e mansueti, come il sesto, il settimo e il vivente Pio; ma chi può sperare che sieno per sorgere un Ildebrando, un Peretti, un Giuliano della Rovere o chi loro somigli? E pure non ci vorrebbe di manco all'effetto. Il conciliatore civile di Roma coll'Italia e col mondo dovrebbe essere <hi rend="italic">il sommo uomo</hi><note place="foot"><p>“<quote lang="lat">Nunc deûm munere, summum pontificum etiam summum hominum esse</quote>” (<bibl>Tac. <title>Ann.</title>, III, 58.</bibl>) Io adattai altrove queste parole a un personaggio dell'età nostra; ma l'augurio non si avverò.</p></note>, e rimuovere ogni tema che non sia per avverarsi moralmente e in metafora la favola immaginata nei bassi secoli come storia<note place="foot"><p><bibl>Leibniz, <title lang="lat">Flores sparsi in tumulum Joannae papissae</title> (Biblioth. hist. gotting. t. I.)</bibl></p></note>.</p>
<p>L'incapacità prelatizia è oggi più che mai formidabile, avendo Pio nono mutata col fatto la costituzione del regno ecclesiastico. Già prima il sacro collegio facea l'ufficio di principe, governando nelle vacanze e producendo in certo modo il proprio potere coll'eleggere chi lo esercitasse secondo la sua intenzione. Laonde a mutar politica ci voleva un papa animoso come Giulio o Sisto, che avesse petto per deludere gli elezionari e di nuovi consigli si aiutasse. Pio nono riformando lo stato contro il parere dei cardinali e poi disfacendo la propria opera; dando ad essi in balìa tutto il maneggio e non alzando un dito senza il loro consenso, accomunò al regno come già toccammo, le condizioni del regno. Negli altri tempi, morendo il papa, vaca la sede: oggi ha luogo il contrario. Or vogliam credere che il disordine sia per cessare col regnante pontefice? L'esperienza ha messo in guardia e in sospetto i cardinali, che più non lasceranno una signoria stata in punto di sfuggir loro senza rimedio. Faranno un papa, secondo il proprio cuore, e lo stringeranno con tali vincoli che non possa scuotersi né sciogliersi a suo talento. Pogniamo per caso che sorga un papa buono come Pio, ma più vigoroso: avrà egli modo di compiere l'incominciato? Non potrà mancargli la vita, come a Clemente, per la violenza de' suoi nemici? Non potrà mancargli il tempo per la copia e arduità delle riforme da introdurre? “<quote>La brevità della vita de' papi,” <seg type="inciso">dice il Machiavelli,</seg> “la variazione della successione, il poco timore che la chiesa ha de' principi, i pochi rispetti che ella ha nel prendere i partiti, fa che un principe secolare non può in un pontefice interamente confidare, né può sinceramente accomunare la fortuna sua con quello</quote><note place="foot"><p><bibl><title>Stor.</title> 8.</bibl></p></note>”. Oggi si verifica rispetto ai popoli ciò che allora ne' principi. Facciamo che tutto succeda bene. Quanto l'effetto vorrà durare? Morto il pontefice riformatore, torneremo da capo: le nuove instituzioni saranno facili a distruggere, perché tenere e non ancora assodate; e se a manometterle il governo sarà impari, si farà ricorso agli aiuti forestieri. Salvo che si ammetta una successione continua di papi grandi; miracolo inaudito anche tra i principi secolari.</p>
<p>La signoria ecclesiastica è uno <quote rend="italic">sgoverno</quote>, come direbbe l'Alfieri, anzi che un governo<note place="foot"><p><bibl><title>Vita</title>, IV, 28.</bibl></p></note>; un'altalena fra la tirannide e la licenza, un dispotismo di molti capi e un'anarchia stabile; e insomma un'oligarchia torbida e scompigliata di preti inabili o corrotti; pessimo de' reggimenti. Qual è il paese in cui gli ordini sieno più crudeli, le leggi più inique, i costumi più trasandati e minore la sicurezza? I ladri e i masnadieri corrono le provincie ecclesiastiche a man salva, e vi son poco meno padroni di Pio nono. Non si trova esempio di uno stato così infelice né anco nelle regioni mezzo barbare e più impartecipi della vita europea. Roma antica fu meno sventurata della moderna eziandio nello spirare, quando ebbe Simmaco e Boezio; e questa può invidiare a quella lo scettro degli Ostrogoti. Sotto nomi e titoli pomposi ci trovi un languor di vecchiaia, un letargo di morte, uno sfacelo di corruzione; tanto che se vuoi averne il riscontro, ti è d'uopo risalire a Bisanzio, come all'esempio di tralignamento e di declivio più memorevole. Diresti che il Basso impero trasferito sul Bosforo cristiano da Roma paganica, tornò dall'Oriente ottomanno alla prima sede. E per colmo d'infortunio, come nelle battaglie murali degli antichi i moribondi si aggavignavano ai semivivi per campare<note place="foot"><p>“<quote lang="lat">Semineces cum exspirantibus volvuntur, varia pereuntium forma et omni imagine mortium</quote>.” (<bibl>Tac. <title>Hist.</title> III, 28</bibl>).</p></note>, così i rettori di Roma boccheggianti si aggrappano agli aiuti gesuitici. Ora se i governi son fatti per li popoli e non e converso, può dirsi legittima e cristiana una potenza che fa miseri i sudditi? Ogni diritto, importando certi doveri, presuppone la capacità di adempierli; e se i governi laicali soggiacciono a cotal legge, quanto più quello che prende il suo nome dal primo grado del sacerdozio?</p>
<p>Il supplire al difetto di autorità colla violenza, come fanno i cattivi principi, sarebbe cosa ancor più mostruosa nel pontefice; ma Roma non ha pure cotal ripiego, mancandole le buone armi non meno che il buon consiglio civile. Le armi papaline furono sempre famose per la nullità loro, anche in quei tempi che erano meno avversi al dominio dei chierici. “<quote>I pontefici” <seg type="inciso">dice il Guicciardini,</seg> “comunemente sono mal serviti nelle cose della guerra</quote><note place="foot"><p><bibl><title>Stor.</title> IX, 3.</bibl></p></note>:” le loro armi tagliano male<note place="foot"><p><bibl><hi rend="italic">Ibid.</hi> XVI, 5.</bibl></p></note>, e secondo il vulgatissimo proverbio “<quote>sono infamia della milizia</quote><note place="foot"><p><bibl><hi rend="italic">Ibid.</hi> III, 12.</bibl> Vedi anche ciò che dice dei presidi mal provveduti, <hi rend="italic">secondo l'uso delle fortezze della chiesa</hi> (<bibl><hi rend="italic">Ibid.</hi> IX, 5</bibl>).</p></note>”. Ed è ragione; ché campo e santuario male si affanno; e se il Duplessis e il Della Rovere furono bravi soldati a dispetto della tiara e della porpora, non si può già dire che queste se ne giovassero. Ora dato che “<quote>il regno,” <seg type="inciso">come scrive Torquato Tasso,</seg> “sia una moltitudine d'uomini che può difendersi e che basta interamente a se stessa non solo nella pace, ma nella guerra;” <seg type="inciso">onde chi non è tale</seg> “non è degno di essere chiamato re</quote><note place="foot"><p><bibl><title>Della dignità</title></bibl></p></note>.”; dato che governo e difesa sieno cose inseparabili, e che chi è inetto all'una non possa esercitare l'altro; egli è manifesto che il papa inerme e impotente non può esser principe. Il Machiavelli diceva appunto dei pontefici: che “<quote>hanno stati e non li difendono, hanno sudditi e non li governano</quote><note place="foot"><p><bibl><title>Princ.</title> 11.</bibl></p></note>”; e tuttavia si ostinano a regnare. E non è un obbrobrio che la città guerriera per eccellenza, la patria di Camillo, di Scipione e di Cesare, sia ridotta a non poter difendere, non che l'Italia, se stessa? Né il vitupero si ferma a Roma, non potendosi annoverare tra i benefizi e gli splendori della fede cattolica che la sede di tanti eroi e la legislatrice del mondo antico sia divenuta per opera di questa ozioso nido (e spesso corrotto) di monache e di frati. Narrasi della città di Osirinco (famosa nelle storie egizie per la sua divozione), che convertita all'evangelio fosse “<quote>dentro e di fuori tutta piena e circondata di monaci; intantoché molti più erano li monasteri e le celle de' frati nella predetta cittade e d'intorno che l'altre case degli uomini secolari; e non solamente dentro e di fuori, ma eziandio le mura e le torri della città erano piene di monaci e di romiti</quote><note place="foot"><p><bibl><title>Disc.</title> I, 12.</bibl></p></note>”. Ciò poteva edificare gli uomini di altri tempi; ma ora fa l'effetto contrario; e il considerare la mutazione avvenuta in Roma bastò nel secolo scorso a rendere il più insigne degli storici inglesi nemico acerbo e sfidato del Cristianesimo.</p>
<p>Come può durare uno stato che non ha le sue proprie difese? Invano Roma cercherebbe di acquistarle; perché se i suoi cittadini divenissero buoni soldati, non sarebbero fedeli; atteso che la milizia moderna svolge tosto o tardi i sensi di patria e di onore, e i Romani sono acconci meno di tutti a rendersi mantenitori e sgherri di un giogo odiatissimo. Si ricorrerà dunque alle forze ausiliari e mercenarie, i cui pericoli sono conti da lungo tempo. Ma l'erario pontificio è esausto, e come non può spesare i soldati propri, così non è in caso di pagare gli altrui. Dovrà dunque impetrarli in barbagrazia e vivere di limosina; la quale non so quanto sia per durare. Vogliam credere che uno stato libero come il francese sia per ispargere a lungo in favor del papa il sangue de' suoi guerrieri e l'oro de' suoi cittadini? E a che pro? Per disonorare se stesso, avvilire la religione e perpetuare a suo danno un fantasma di governo inetto, crudele, vituperoso. E mancata la Francia, a chi si farà ricorso? All'Austria forse, nemica eterna del nome italico? Alla Russia eretica e scismatica? Oh infamia inaudita! Vissero talvolta indegni principi protetti da forze barbare; ma almeno avevano contanti da stipendiarle o autorità da allettarle. Il papa non ha nulla; e se vorrà essere difeso, in vece di porgere al bacio il sacro piede, dovrà baciar quello degli acattolici e degl'infedeli. Oh egli ha pure il credito religioso. Sì, come papa, non come principe; il quale ha fallito da lungo tempo. Eccovi che si sono immaginati per aiutarlo arrolamenti volontari, crociati, tempieri, cavalieri novelli, strelizzi cattolici, pretoriani, mammalucchi, giannizzeri battezzati: si pensò persino a restituire l'ordine di Malta, e dicesi che Niccolò di Russia favorisse il proposito, forse per fidecommisso del padre spasimante di quell'anticaglia. Ma questi e simili disegni andarono in fumo e tornarono in riso. Imperocché oggi più non si trovano il pio entusiasmo e il giovanile eroismo dei bassi tempi, e al tutto manca quel concorso d'idee e d'affetti che partorì e promosse in addietro gli ordini cavallereschi.</p>
<p>Roma disarmata è inutile a sé, dannosa all'Italia, decapitando le forze militari e le difese della penisola; ma protetta dai forestieri, diventa nemica all'autonomia nazionale, di cui dovrebbe essere il propugnacolo. Il male è antico, secondo la nota querela del Machiavelli<note place="foot"><p><bibl>Cavalca, <title>Vite dei santi Padri</title>, I, 64.</bibl></p></note>; ma Pio nono lo aggravò ampliandolo e rinnovando l'età barbarica, quando la sede dell'imperio era cercata e diserta dai popoli di oltremonte. I suoi precessori invitavano gli esterni a uno per volta: egli all'incontro li chiamò tutti insieme e accampolli nel cuore d'Italia contro i propri sudditi. E scorporando Roma dal resto, anzi infeudandola agli strani, egli venne a inforestierare la penisola tutta quanta; la quale ha d'uopo di essere romana, come Roma di essere italica. “<quote>Il capo del Lazio,” <seg type="inciso">dice Dante,</seg> “dee esser caro a tutti gl'Italiani, come principio comune della civiltà loro</quote><note place="foot"><p>“<quote lang="lat">Latiale caput cunctis pie est Italis diligendum, tanquam commune suae civilitatis principium</quote>.” (<bibl><title>Epist.</title>, IV, 10.</bibl>)</p></note>”, e centro di essa; tanto che Roma e Italia sono due cose indivise, come la testa e le membra, l'anima e il corpo, il mezzo e la circonferenza; e il loro divorzio è l'esizio della nazionalità loro. Nei tempi dell'antica guerra sociale, gli alleati voleano che Roma fosse capo di nazione, e non mica una città solitaria o dominatrice; e per esprimere la medesimezza della patria comune colla metropoli, fondarono Italica. Giulio Cesare abbracciò l'idea generosa, e quindici secoli appresso Giuliano della Rovere pigliò il nome dell'uomo grande per rinnovarne l'esempio. Pio nono in vece di seguire le tracce magnanime dei due Giulii e far di Roma un'Italica con sommo onore della religione, riuscì a peggio di Silla; il quale volle togliere la romanità all'Italia; egli, l'italianità a Roma. Silla privò il corpo del carattere nazionale; Pio spoglionne lo stesso capo. In tal guisa egli falsò e sviò senza rimedio il principato ecclesiastico, e introdusse un giure barbarico, inaccordabile colla nazionalità e civiltà patria. Che se tutti gli esterni non tennero l'invito, l'esempio è dato, l'usanza è introdotta e può ad ogni occorrenza ripetersi e ampliarsi; cosicché anche nel secolo decimonono l'Italia non è sicura dai Tartari e dai Turchi. Né ci assicura la varia fede, quando i nemici spirituali del papa possono essere creduti fidi sostegni del principe; e per la più parte dei prelati gl'interessi profani prevalgono ai sacri. Quanto più si andrà innanzi e da un canto l'odio sarà maggiore, dall'altro il giogo più insopportabile, tanto più spesso nascerà il bisogno di ricorrere alle armi di fuori; e ad ogni conato di rivoluzione pioverà in Italia un diluvio di barbari. Il culto Francese non sarà più chiamato o ricuserà di venire; e in sua vece avremo il Croato e il Cosacco orridi e feroci. Chi non vede che per questo solo fatto incompatibile cogl'interessi più vivi e sacri d'Italia, Pio nono ha esautorati civilmente i suoi successori?</p>
<p>L'ingegno e la plebe sono dopo l'essere nazionale le forze vive del secolo che richieggono tutela e affrancamento. Come dall'ultima l'indipendenza, così da essa e dalle due prime procedono la libertà, la moralità, l'uguaglianza, la ricchezza, la potenza, la gloria, cioè le cose più care; e insomma la civiltà virtuosa, che essendo il fine di quelle, è il massimo di tutti i beni. Ora che culto gentile e che progresso può aver Roma alle mani dei preti? Che onore, che tirocinio, che autorità ci si possono promettere le menti privilegiate? Che sollievo e che miglioramento la calca degl'infelici? Dicalo la romana stirpe, che fu già la prima del mondo e ora è l'ultima. Né però sono spenti i vestigi della grandezza antica; ond'ella si mostra tanto più maschia e gagliarda quanto meno le miserie e le avanie di tanti secoli valsero a scancellarli. Ma le ricchezze di natura non fruttano se l'arte non le coltiva; e la città antica fu grande, perché in lei concorreva la gentilezza di ogni paese. “<quote>Fu sempre costume di romano l'imitare e adornarsi di tutti quei pregi e lodevoli costumi, che sono sparsi in tutti i luoghi e in tutte le genti</quote><note place="foot"><p><bibl>Boezio citato dal Varchi (<title>Vita di Boezio</title>.)</bibl></p></note>”. Così scriveva l'ultimo dei Romani sotto il dominio degli Ostrogoti. Chi voglia far ragguaglio dell'antico col nuovo, oda il Sacchetti. “<quote>Lascerò stare Roma che signoreggiò tutto l'universo ed ora quello che tiene; e quali furono i cittadini suoi e quali sono oggi: ogni cosa è volta di sotto e attuffata nella mota</quote><note place="foot"><p><bibl><title>Nov.</title> 103.</bibl></p></note>”. Non è un cordoglio a vedere una schiatta dotata di facoltà pellegrine e rarissime avvilita e degenerata? “<quote>La massima parte della popolazione di Roma,” <seg type="inciso">dice il Leopardi,</seg> “vive d'intrigo, d'impostura e d'inganno</quote><note place="foot"><p><bibl><title>Epistolario</title>, Firenze, 1849, t. I, p. 278.</bibl> Vedi anche ciò che dice lo stesso autore intorno alla frivolezza e ignoranza dei prelati, alla corruttela della capitale e delle provincie (<bibl><hi rend="italic">Ibid.</hi>, p. 220, 243, 247, 248, 249, 250, 252, 253, 266).</bibl></p></note>”, secondo l'uso dei popoli servi ed oziosi. L'operosità, che è lo stimolo più efficace dell'ingegno e la guardia migliore dei costumi, non può aver luogo senza buona educazione e libertà. Quando manca l'attività civile, i ricchi e i poveri si corrompono egualmente: gli uni colle delizie e l'ignavia; gli altri coll'accattare, colle viltà e coi delitti. “<quote>Debbe un principe,” <seg type="inciso">dice il Machiavelli,</seg> “mostrarsi amatore della virtù ed onorare gli eccellenti in ciascuna arte. Debbe animare i suoi cittadini di poter quietamente esercitare gli esercizi loro e nella mercanzia e nella agricoltura ed in ogni altro esercizio degli uomini, acciocché quello non si astenga di ornare le sue possessioni per timore che le non gli siano tolte, e quell'altro di aprire un traffico per paura delle taglie; ma deve preparare premi a chi vuol fare queste cose ed a qualunque pensa in qualunque modo di ampliare la sua città o il suo stato</quote><note place="foot"><p><bibl><title>Princ.</title> 21.</bibl></p></note>”. Il governo ecclesiastico fa tutto il contrario; e non che acuire e incoraggiare gl'ingegni, promuovere le imprese utili, toglie loro il principal fondamento, che è la fiducia pubblica e la sicurezza; onde la sua borsa non ha credito, i privilegi e le promesse non hanno peso. Egli mantiene e protegge studiosamente due sole arti; cioè la spiagione ed il lotto abbominato dalle nazioni più civili; servendosi dell'una per avvilire ed opprimere, dell'altro per mungere e sviscerare i cittadini. Per supplire alla morale privata e pubblica, abusa la religione, convertendo i suoi precetti in decreti di buon governo, violando la franchezza delle coscienze, e facendo uno strano miscuglio di leggi e di ascetica, di mistica e di suntuaria<note place="foot"><p>Oggi rinnovarsi per questa parte i tempi di Leone duodecimo.</p></note>. E non che ottenere l'effetto bramato, non riesce ad altro che a tormentare i cittadini e rendere loro odiose le prescrizioni ecclesiastiche.</p>
<p>Se la libertà e prosperità mancano a Roma, come potranno fiorire e aver fermezza nell'altra Italia? Quando tutte le nostre provincie sono strette insieme dalla legge di conformità nazionale, s'impressionano e appuntellano a vicenda, e non può fare che vivano sotto ordini sostanzialmente diversi. Così nel modo che Pio nono, abbracciando la causa patria, indusse Toscana, Piemonte, e sforzò Napoli a fare altrettanto; abbandonandola poscia e ritogliendosi le indulte franchigie, porse un esempio che fu seguito da Leopoldo e da Ferdinando. Solo il Piemonte stette in fede; ma se la lealtà del principe bastò a preservare i liberi instituti, essa non è valevole ad assicurarli, finché non hanno nelle altre parti le debite corrispondenze. Così gli errori del papa pregiudicano alla nazione: il servaggio di Roma si trae dietro tosto o tardi quello di tutta Italia. E siccome il servaggio è uno stato violento che oggi non può durare; siccome ogni sovranità che rompe i patti è distruttiva di se medesima; siccome gli abusi dispotici e tirannici sono in questi tempi meno dannosi alla libertà che al principato, recando a quella un detrimento passeggero, a questo perpetuo; così le esorbitanze della monarchia ecclesiastica preparano l'eccidio dell'italiana. Verrà forse il giorno, in cui i nostri principi saranno sbalzati dal loro seggio; e dovranno saperne grado principalmente a Pio nono, che incamminando col suo esempio la potestà regia per una via rovinosa, costringerà i popoli di far capo alla repubblica. Già i fautori di questa se ne rallegrano, e si tengono obbligati al pontefice di tanto bene. Se i tempi addurranno questa forma di stato, ella sarà buona o rea, secondo l'avviamento e gli effetti suoi; ma gli scompigli e le rivoluzioni che potranno precederla o seguirla saranno un gran male, e il biasimo di esse non toccherà ai popoli, ma a quei governi che le avranno necessitate.</p>
<p>Per questo rispetto il regno ecclesiastico è di grave pericolo non pure a noi, ma a tutta quanta l'Europa. La quale aspira alla pace e al corso regolato dei progressi civili, ma non può ottenerla finché questa o quella provincia è in bollore o in tempesta; e dove le altre quietassero, basterebbe a turbarla l'agitazione d'Italia per la grandezza del nome e l'imperio delle credenze. Ora l'odio che si porta al governo dei chierici e la continua violenza che si richiede a mantenerlo fanno sì che Roma è come una voragine chiusa di fuoco che gorgoglia, freme, minaccia di rompere e traboccare; il che non può succedere senza grave commozione d'Italia e di tutto il mondo civile. Si giudichi adunque con che senno i rettori di Francia, di Germania, di Spagna, abbiano rifatto a sommo studio il dominio papale come strumento efficace di conservazione e di quiete, quando esso in vece è il maggior fomite di perturbazioni e di scandali che si trovi al mondo. Più inescusabili e ciechi dei magnati di Vienna, avendo per aggiunta trent'anni di moltiplici e dolorose esperienze; e il governo dei chierici diventando più insopportabile di mano in mano che avanzano l'addottrinatura e la forza de' laici. Laonde ogni uomo di buon giudizio non recherà in dubbio queste due sentenze; l'una, che vano è promettersi la stabile pacificazione di Europa senza quella d'Italia; l'altra, che vanissima è ogni fiducia di tranquillar la penisola, se non si riduce al suo essere naturale, il quale nei popoli adulti e maturati alla vita secolaresca non può meglio accordarsi coll'imperio dei chierici che con quello dei forestieri.</p>
<p>Perciò si vede come Cesare Balbo si lasciasse illudere da un concetto più generoso che savio, quando disse, avendo l'occhio al dominio papale, che l'Italia era <hi rend="italic">destinata a soffrir per tutti</hi><note place="foot"><p><bibl><title>Vita di Dante</title>, Torino, 1839, t. II, p. 42.</bibl></p></note>. Il vero si è che tutti ne soffrono e niuno se ne vantaggia; e più dei popoli ancora ne patisce la religione. Qual cosa infatti può essere più nociva al suo buon nome e a quello del sovrano suo interprete, che il rendere infelicissima la più illustre delle nazioni? L'essenza del dogma cristiano risiede nell'armonia rifatta del cielo colla terra: e ogni qualvolta tale armonia si rompe e la religione si fa autrice e mallevadrice di miseria terrena, non a uno o pochi uomini e di passata, ma a tutto un popolo e sempre, egli è impossibile che nel conflitto il cielo non sia perditore; ché la virtù dei martiri non è cosa dei più. L'osservanza de' chierici presso il volgo dipende dalla bontà loro; e il mondo è d'accordo col Machiavelli a <hi rend="italic">stimar poco chi vive e regna come i prelati</hi><note place="foot"><p><bibl><title>Disc.</title> I, 27.</bibl></p></note>. Mentre i teologi con sollecita industria pongono in luce quegli argomenti che persuadono la fede, non è forse meno utile il dichiarare i fatti che la screditano; e fra i momenti che si possono chiamare d'incredulità, il dominio ecclesiastico è uno dei principali. La santità è dote propria della chiesa e la più efficace, perché meglio espugna i voleri e rapisce la meraviglia. Ma come la chiesa può dirsi santa, se tal non è il suo capo e il suo cuore? E come Roma, benché santa in effetto, può apparir tale ai volgari, se coloro che la reggono ci danno gli esempi più profani di violenza e di corruttela? Se i costumi vi son più guasti, le leggi più insensate, i consigli più inetti, i governi più iniqui e crudeli che nei paesi barbari e idolatri? Se Roma cristiana la cede in bontà a Roma paganica nei tempi del suo fiore? Se dove questa era mansueta ai deboli, terribile ai potenti<note place="foot"><p>“<quote lang="lat">Parcere subjectis et debellare superbos</quote>.” (<bibl>Virg., <title>AEn.</title>, VI, 854.</bibl>) “<quote lang="lat">Imperet bellante prior, jacentem lenis in hostem</quote>.” (<bibl>Hor., <title>Carm. saec.</title></bibl>)</p></note>, equa ai popoli ed ai principi, vendicatrice della giustizia, l'altra suol fare tutto il contrario? Riscontrate i Camilli, i Fabrizi, i Regoli, i Catoni, gli Antonini, colla più parte dei moderni prelati per ciò che riguarda le virtù private e civili; e ditemi per vostra fede a chi tocchi di vergognarsi. Il dogma non convince senza la morale, e il primo insegnamento di questa è l'esempio. Or se Roma non dà buoni esempi, come può essere la <hi rend="italic">luce del mondo e il sole della terra</hi><note place="foot"><p><bibl>Matth. V, 13, 14.</bibl></p></note>? Come può adempiere il precetto evangelico di edificare il prossimo e <hi rend="italic">dar gloria al Padre celeste colle buone opere</hi><note place="foot"><p><bibl><hi rend="italic">Ibid.</hi> 16.</bibl></p></note>? Cosa deplorabile! Mercé il temporale, la sedia di Pietro, base angolare della chiesa, è fatta pietra di scandalo. Né questa è calunnia degli eretici, poiché anzi le eresie ne nacquero. Già Dante si lamentava che <hi rend="italic">la dote del primo ricco patre</hi><note place="foot"><p><bibl><title>Inf.</title> XIX, 116, 117.</bibl></p></note> fosse causa di mali inestimabili; e pur egli non avea veduto la gran scissura del secolo sedecimo e l'incredulità quasi universale nate dal mondano imperio dei sacerdoti. “<quote>Abbiamo con la chiesa e coi preti noi Italiani questo primo obbligo, d'esser diventati senza religione e cattivi; avendo questa provincia perduto ogni divozione ed ogni religione per gli esempi rei di quella corte. Il che si tira dietro infiniti inconvenienti e infiniti disordini; perché così come dov'è religione si presuppone ogni bene, così dov'ella manca si presuppone il contrario</quote><note place="foot"><p><bibl>Machiavelli, <title>Disc.</title> I, 12.</bibl></p></note>.” Quanto gli ultimi regni di Leone e di Gregorio fossero esiziali alla fede, ne fece buon testimonio il successore, mutando ordine e stile di reggimento; se non che rimettendosi a poco andare per la via di prima, egli accrebbe il male a segno, che l'Italia avito seggio del cattolicismo stà per divenire albergo propizio delle scuole più eterodosse. La politica del Capellari fu una fiera e pericolosa procella; ma quella di Pio nono è uno scoglio, a cui la chiesa romperebbe se non fosse immortale.</p>
<p>Ancorché il governo temporale dei chierici fosse men tristo, non lascerebbe però di essere nocivo, atteso che quei difetti che non appariscono o hanno venia nei secolari, non si perdonano al sacerdozio. Nel fare stima delle sue opere corre sempre un tacito paragone di esse col carattere sacro e gli obblighi severi degli operatori; e il contrapposto rende più chiara e spiacevole la dissonanza. Siccome nei dolori degli uomini l'opinione ha gran parte, i mali governi dei preti riescono più acerbi e men tollerabili di quelli de' laici; e l'odio che ai governanti si porta sale fino alla religione, in nome di cui comandano; tanto che l'opposizione politica viene spesso ad usare un linguaggio che ha apparenza di bestemmia e aspetto di sacrilegio. Queste considerazioni fanno contro il principato ecclesiastico eziandio che non fosse inferiore al profano. Ma esso è di lunga peggiore, non solo per le condizioni intrinseche, ma altresì pel disaccordo più grave col provetto incivilimento. Il qual disaccordo nei tempi addietro era meno cospicuo, perché da un lato il clero era più dotto e ingegnoso, e dall'altro il laicato meno gentile; onde lo scettro papale, se non era forte e sapiente, dava almeno esempio di dolcezza e di mansuetudine. Ma ora, cresciuto nei sudditi il possesso della cultura, cresciuto il desiderio e il bisogno della libertà coll'attitudine a goderne e scemata proporzionatamente nei chierici l'abilità a procurarle, lo sdegno dei popoli soggetti alla chiesa si fa tanto più intenso quanto che viene aiutato dalla vista degli altrui beni e dal genio del secolo. Coll'ira dei sudditi cresce il terrore dei dominanti e la trista necessità che gli astringe a inseverire, tiranneggiare, incrudelire, opprimere, togliendo ogni libertà agl'ingegni, facendo caso di stato delle parole, allontanando dalle cariche i valorosi, governando colle spie, le carceri, le confische e i patiboli. Così le stesse cause concorrono a depravare coloro che ubbidiscono e quelli che comandano, anzi i secondi vie meglio dei primi. Imperocché il prete in ciò somiglia alla donna: come questa, se smette le virtù del suo sesso è peggiore dell'uomo, così quello dimenticando la mansuetudine e le altre virtù proprie del suo grado, diventa più tristo del secolare, e messa giù la visiera, fa il callo ad ogni enormezza.</p>
<p>La temporalità ben presa non è esclusa dal Cristianesimo; ma abusata lo guasta. Essa gli conviene come a civiltà non come a religione; come a negozio laicale, non come ad uffizio sacerdotale. Siccome la civiltà è il fine secondario del Cristianesimo, questo viene a comprendere per tal rispetto il genio civile dell'antichità e del Giudaismo e ad essere un giudizio e un regno perpetuo di Dio sopra la terra. Ma questa bella economia si altera, se i due ordini si confondono insieme; se i laici vogliono amministrare il Cristianesimo in quanto è chiesa e culto, o i chierici timoneggiarlo in quanto è stato e incivilimento. Solo nel medio evo la seconda mistione fu scusabile, perché necessaria, atteso l'indole propria delle origini e la maggioria che esse conferiscono naturalmente al ceto ieratico. Il far oggi altrettanto è un ricondurre le cose all'imperfezione del loro nascimento; anzi un ritirare il Cristianesimo allo stato giudaico e paganico, sostituendo un chiliasmo vizioso al vero millenio. Non altrimenti discorrevano gli apostoli tuttavia carnali, quando frantendevano la promessa dei troni, e la loro cupidigia avea per interprete la moglie di Zebedeo<note place="foot"><p><bibl>Matth. XX, 20–27.</bibl></p></note>. La confusione della politica colla religione e del temporale collo spirituale è l'essenza intima dei farisaismo, di cui i Gesuiti sono rinnovatori; e siccome questa mischianza ha il suo colmo nell'imperiato ecclesiastico, già Dante chiamava Roma per tal riguardo <hi rend="italic">la capitale dei principi farisei</hi><note place="foot"><p><bibl><title>Epist.</title> IV, 1.</bibl></p></note>. Ogni appartenenza di sovranità temporale, ancorché buona e legittima in se stessa, tende a snaturare lo spirituale e a corromperlo. Lo stato dee, per esempio, esser ricco; ma le ricchezze corrompono il clero e partorirono gli scismi di Germania et d'Inghilterra. “<quote>I santi padri,” <seg type="inciso">grida l'Alighieri,</seg> “intendevano a Dio, come al vero fine; ma oggi i prelati intendono a conseguir censi e benefizi</quote><note place="foot"><p><bibl><title>Epist.</title> IV, 7, 8, 9.</bibl></p></note>”. Si comincia col buon proposito di arricchire il pubblico erario; ma trattando i danari, la cupidigia si desta e si finisce col procurare principalmente il proprio utile. Lo stato ha d'uopo di maestà e di pompa; ma i palagi, gli arredi, le livree, i cavalli, le comitive, si disdicono alla semplicità evangelica, rendono immagine di un orgoglio profano e infettano i costumi, traendosi dietro le delizie. Se le corti corrompono i principi del mondo, quanto più quelli della chiesa? Il celibato dei chierici scompagnato dalla modestia, dalla parsimonia, dal pudore, in vece di conferire alla santità del sacro ministero, ne diventa la peste, come fomite di avarizia, di scandali, di corruzione. Il concilio di Trento cercò di ovviare ai disordini e vi riuscì in parte; ma il rimedio non corrispose di gran lunga alla gravità del morbo e alle pie intenzioni. Il che nacque dall'essersi lasciata intatta la radice del male, cioè il dominio ecclesiastico; il quale annulla o altera le migliori leggi e muta spesso il farmaco in veleno.</p>
<p>E che diremo dell'amministrazione penale della giustizia? La quale onora il magistrato, ma infama il chierico, ed è tanto aliena dal suo carattere, che ogni partecipazione al sangue eziandio più remota e giustificata rende inabile agli ordini sacri e al loro esercizio. Note sono le belle ed eloquenti parole di Biagio Pascal in questo proposito<note place="foot"><p><bibl><title lang="fre">Les Provinciales</title>, 14.</bibl></p></note>. Ora se il vicario di Cristo è principe assoluto, egli dovrà avere e conferire giurisdizione di sangue e di morte; stipendiare non solo giudici e criminali, ma sgherri, manigoldi e carnefici. Egli farà quello che i pagani medesimi ebbero in orrore; i quali “<quote>non istimarono cosa pia che chi s'era trovato ne' giudizi e a dar sentenza di morte ai suoi cittadini e bene spesso ai parenti e ai famigliari, sacrificasse agl'iddii ed avesse sovrana autorità sopra le sacre amministrazioni</quote><note place="foot"><p><bibl>Plut. <title>Quaest. rom.</title> 113.</bibl></p></note>”. O forse gli starà meglio l'arrolar soldati e far guerra? I nemici della nostra indipendenza testé dicevano che la dolcezza evangelica vieta al papa l'uso delle armi. Applicazione falsa di una massima vera; perché non essendo men certo che ogni principe è obbligato alla difesa della nazione, si dovea conciliare un debito coll'altro. Il che si potea fare, togliendo al pontefice il gius criminale e militare collo statuto e colla lega; e ai chierici ogni profana ingerenza coll'amministrazione laicale. Ma se i due poteri sono insieme confusi e il papa è principe assoluto, egli è vero il dire che ogni guerra gli è interdetta, perché eziandio che giusta e santa in se stessa, riesce nelle sue mani empia ed iniqua. Oltre che in tal caso si le pene civili come le armi, non avendo il freno né le cautele degli stati liberi e dipendendo dall'arbitrio d'uno o di pochi, diventano agevolmente ingiuste e spietate. Quanti malefizi legali furono commessi o tollerati da Roma! Quante guerre scellerate ed atroci! Benvenuto Cellini racconta che papa Clemente settimo <hi rend="italic">prese assai piacere e meraviglia</hi> di un povero Spagnuolo <hi rend="italic">diviso in due pezzi</hi> da un'artiglieria; e che diede assoluzione a esso Cellini “<quote>da tutti gli omicidi che aveva mai fatti e da tutti quelli che mai farebbe in servizio della chiesa apostolica</quote><note place="foot"><p><bibl><title>Vita</title>, I, 7.</bibl></p></note>”. Di chi è questa chiesa? Di Moloch o di Cristo? Senza il temporale cotali orribilità sarebbero impossibili; e un Borgia non avrebbe mai atterrito il mondo, contaminata la suprema sede. Senza il temporale un gravissimo istorico non avrebbe avuto luogo di scrivere che “<quote>l'ambizione dei sacerdoti e dei pontefici non ha maggior fomento che da se stessa<note place="foot"><p><bibl>Guicciardini, <title>Stor.</title> XIII, 5; XVI, 2.</bibl></p></note>”; <seg type="inciso">e che</seg> “la bontà del pontefice è laudata quando non trapassa la malignità degli altri uomini</quote><note place="foot"><p><bibl><hi rend="italic">Ibid.</hi> XVI, 5.</bibl></p></note>”.</p>
<p>Non basta al carattere pacifico e cosmopolitico del pontificato cristiano il non far guerra ai cattolici; ma gli è d'uopo astenersi dal combattere e uccider nessuno. Il carattere divino impresso sulla fronte di tutti gli uomini rende la vita loro ugualmente sacra a chi in virtù della sua missione ha cura delle anime e dee con cuore paterno abbracciare l'errante a guisa di un figliuolo. Ciò posto e chiarito da altra parte per la recente sperienza che il separare la penalità e la milizia dal dominio papale non è più sperabile, resta che per mettere in atto la cosmopolitìa del supremo pastore e mantenere illibato il suo carattere spirituale, gli si tolga ogni potere e prerogativa di altro genere. Esser re come gli altri e non far guerra ai nemici, aver sudditi e patria e non volerli difendere, se anco fosse possibile, saria pure di mal effetto ed esempio. Né in pratica la massima riuscirebbe ad altro che a scambiare l'uso legittimo delle armi coll'abuso più lacrimevole. Come accadde a Pio nono, che per troppa indulgenza usata a principio contro i retrogradi ora lascia che i suoi ministri infieriscano spietatamente contro i liberali<note place="foot"><p>E farebbero peggio senza la presenza e l'autorità dei Francesi.</p></note>: per non toccare a difesa d'Italia il sangue de' suoi oppressori, gli chiamò ad opprimerla e a fare strazio dei propri figli. Infelice pontefice! Il quale deplorava e malediceva in concistoro con cristiane parole le discordie civili di Svizzera<note place="foot"><p>Ai 17 di dicembre del 1847.</p></note>; e un anno dopo divenne zimbello agl'ipocriti, che gridavano empia la guerra contro gli strani per accendere la fraterna. Quasi che per lo grado universale il papa debba esser <hi rend="italic">barbaro</hi> di opere, come i cardinali chiamavano Adriano sesto, avendo rispetto alla sua origine<note place="foot"><p><bibl>Guicciardini, <title>Stor.</title> XIV, 15. Berni, <title>Il primo libro delle opere burlesche</title>, Londra, 1723, p. 76–82.</bibl></p></note>. Un potere che si macchia con tali eccessi non è sacro, ma sacrilego, e se ne dee bramar la fine; acciocché il papa eserciti senza contraddizione l'ufficio cosmopolitico con bel preludio alla pace desiderata dai filosofi. Col regno e col sangue svaniranno pure le borie mondane, le pompe regie, le cupe e smodate ambizioni; si miglioreranno col capo le membra, e in particolare quel corpo che a guisa di senato ecclesiastico regna negl'intervalli ed è la cava onde escono i pontefici e l'arbitro delle loro elezioni. Non verranno più i cardinali in infamia di esser <hi rend="italic">pieni di ambizione e di cupidità incredibile</hi>, come sono ab antico<note place="foot"><p>Veggasi nel <bibl>Sacchetti (<title>Nov.</title> 41) e nel Castiglione (<title>Cort.</title> 2)</bibl> la stima che facevasi dei cardinali nel secolo decimoquarto e nel decimosesto.</p></note>; e lasciando di stare in grandigia, quasi fossero la <hi rend="italic">dinastia</hi> di Roma e del mondo cristiano, torneranno alla santimonia e alla modestia dei tempi apostolici.</p>
<p>Queste ragioni sarebbero soverchie a mostrare i danni che il dominio temporale dei papi reca alla religione; ma esse son poco rispetto ad un'altra che mi resta a dire. Come la dominazione tira più che ogni altro interesse e ha forza di corrompere anco i buoni, rado è che lo spirituale congiunto al temporale non gli sia posposto; per modo che in cambio di avere ragion di fine viene ad essere uno strumento e una masserizia dell'altro. E però troppo spesso in Roma lo spirito serve al corpo, la religione alla politica, il cielo alla terra; e non si reca nella salute delle anime pur la metà dello zelo che si spende nella cura dei mondani interessi. Quindi è che la corruzione disciplinare incominciò col dominio civile; e crebbe, ebbe sosta, salì al colmo, secondo le sue fortune e vicissitudini. Prima di Carlomagno la romana sede non ebbe a vergognarsi di alcun pontefice; e la santità così radicata, che un Ennodio (scrittore del sesto secolo), adulando, spacciava per impeccabili i suoi possessori<note place="foot"><p/>
<p><bibl>Fleury, <title>Hist. eccl.</title> XXX, 55.</bibl></p></note>. Ma col dono malefico del nuovo imperatore cominciarono i disordini; i quali in poco spazio si ampliarono a tal dismisura che i pontefici più tristi furono quelli del nono e decimo secolo. Niun sa fin dove sarebbe montato il male senza quei due miracoli di Gerberto e Ildebrando; l'uno dei quali colla dottrina, e l'altro coll'energia dell'animo diradarono il buio e purgarono il lezzo di quei tempi. Né le riforme dell'ultimo sarebbero state gran fatto efficaci, senza un evento quasi coetaneo più atto delle scomuniche a fiaccar l'orgoglio imperiale; voglio dire la riscossa dei comuni e l'introduzione degli ordini popolari. Mediante i quali, Roma e le altre città ecclesiastiche cominciarono a governare se stesse, e il dominio papale fu più di apparenza che di sostanza. “<quote>Mentre il potere d'Innocenzo terzo,” <seg type="inciso">dice il Sismondi,</seg> “era nelle regioni più lontane della Cristianità ridottato, ordinavasi a Roma sotto i propri occhi di lui una repubblica, ch'ei rispettava e lasciava in piena balìa di se medesima. Aveano in costume i tredici quartieri di Roma di nominare ogni anno quattro rappresentanti o caporioni: il loro assembramento costituiva il senato della repubblica, il quale coll'intervenimento del popolo esercitava la sovranità</quote><note place="foot"><p><bibl><title>Storia della libertà in Italia</title>, trad. Lugano, 1833, t. I, p. 78.</bibl></p></note>”. Sciolti dai profani negozi poterono i preti di allora esser puri e santi, avvalorare i decreti e gli oracoli cogli esempi, creare il giure universale di Europa, rendersi terribili e venerandi ai popoli ed ai principi. Così anche nel medio evo Roma spirituale fu grande, quando il suo temporale si riduceva più ad un titolo che ad un dominio effettivo; e la cura delle magagne ingenerate dal regno fu opera della repubblica.</p>

<p>Ma il governo popolare in quei tempi rozzi e discordi non poteva aver buon assetto, né lunga vita. Quindi nacque la pronta declinazione delle repubbliche italiche e in ispecie della romana; e i vani sforzi di Niccolò, di Lorenzo e di Stefano Porcari per ristorarla. I comuni sciolti e rissanti aveano mestieri del principato che a nazione li riducesse; e la nazionalità preparata dal dominio assoluto dovea precedere la libertà. Da questa tendenza d'Italia e di Europa allo stato regio rinacque la potestà dei pontefici; la quale ondeggiò inferma tra la corruzione avignonese e l'anarchia italiana fino al regno del Borgia. Questi fu il vero fondatore della monarchia ecclesiastica, e fece in Italia sottosopra la stessa opera dei Tudori in Inghilterra, degli Aragonesi in Napoli e in Ispagna, di Ludovico undecimo in Francia<note place="foot"><p><bibl>Cons. Machiavelli, <title>Princ.</title> 11.</bibl></p></note>. Per quanto l'opera sia stata civilmente utile, l'autore non è onorevole; il quale rimettendo in vigore il dominio fondato da Carlo, rinnovò gli scandali di quelli che redato lo avevano. Giulio compiè il lavoro di Alessandro, e volle aggrandire la giurisdizione romana a salute d'Italia <hi rend="italic">con tanta più sua laude</hi>, quanto che non intese ad <hi rend="italic">accrescere alcun privato</hi><note place="foot"><p><bibl><hi rend="italic">Ibid.</hi>.</bibl></p></note>. Ma nel suo regno si vide chiaro più che mai quanto il temporale sia dannoso allo spirituale; perché l'abuso delle cose sacre fu recato al sommo, e portò i suoi frutti sotto papa Leone. Cresciute le cognizioni e rammorbidati i costumi, vieppiù offese la coscienza dei popoli il veder le indulgenze, i giubbilei, le dispensazioni, gl'interdetti, le scomuniche, e insomma tutte le grazie e pene spirituali abusate a fini secolari, anzi biechi e riprensibili; e i beni della chiesa, che sono il patrimonio dei poveri, impiegati a saturar di comodi e di piaceri leciti ed illeciti chi per ufficio dovrebbe contentarsi del poco ed eccedere solo in virtù. La religione, che quando è sincera riscuote la venerazione eziandio de' suoi nemici, prese aspetto di un'arte ipocrita, con cui Roma uccellasse, sotto pretesto del cielo e delle anime, ad appropriarsi e godersi la terra; onde nacque la rottura deplorabile, che svelse senza rimedio la metà di Europa da Roma.</p>
<p>Il male scemò alquanto per le riforme seguenti, ma non ebbe fine; perché anche i concili erano screditati, e il mondo non fu guarì più docile agli oracoli di Trento che a quelli di Laterano<note place="foot"><p>A proposito del quale il Guicciardini scriveva. “<quote>Cerimonie bellissime e santissime e da penetrare insino nelle viscere dei cuori degli uomini, se tali si credesse che fossero i pensieri e i fini degli autori di queste cose, quali suonano le parole.</quote>” (<bibl><title>Stor.</title> X, 5.</bibl>)</p></note>. I disordini ripresero a poco a poco il campo perduto, e oggi di nuovo imperversano; perché quanto più la potestà temporale è abborrita, tanto più si fa opera e si usa ogni arte per sostenerla. Parecchi di coloro che reggono in nome del pio e santo pontefice venderebbero non mica la città, come ai tempi di Giugurta<note place="foot"><p><bibl>Sall. <title>Jug.</title> 35.</bibl></p></note>, ma il tempio, se trovassero il compratore. Quel cardinale Antonelli che fa strazio da due anni di ogni cosa sacra e profana, non è certo si cieco da non vedere quanto del suo governo la fede si disvantaggi; ma che rileva? purché non manchino le prebende e le mense. Questo è il <hi rend="italic">Belial</hi>, a cui si sacrifica nei santi luoghi<note place="foot"><p><bibl>Cor. VI, 15.</bibl></p></note>: questo è il <hi rend="italic">principato del mondo</hi>, che fa scordare l'ovile e il regno di Cristo<note place="foot"><p><bibl>Joh. XII, 31; XIV, 30; XVI, 11.</bibl></p></note>. Le opinioni e le dottrine medesime si misurano a tale stregua; e si permette ai Gesuiti di trasfigurare in farisaismo la legge cristiana, perché complici e lodatori di ogni enormezza civile. Chi vorrebbe all'incontro correggere il temporale con giusti e opportuni temperamenti, è vituperato; e si costringono le sacre congregazioni a contraddirsi, censurando pubblici scritti già dichiarati per incorrotti. L'Indice dei libri broibiti, che dovrebbe, secondo il suo instituto, presidiare la verità, è divenuto anch'esso strumento di cattiva politica; adoperandosi a mettere in infamia chi applica allo stato e alla chiesa i principii dell'evangelio. In vece di favoreggiare il culto delle speculazioni generose, se ne condannano i cultori; e la guerra mossa ai sensisti da Terenzio Mamiani non valse a salvare i suoi libri dalla censura, perché l'autore ama una libertà temperata e difese a suo rischio i diritti civili del pontefice. Proprietà bella e onorevole della chiesa romana nei tempi addietro fu la sua imparziale e sapiente arrendevolezza verso ogni forma di reggimento; mostrandosi progressiva nel riconoscere tutti i governi di fatto, poiché il fatto ordinariamente è il progresso effettuato. Ma oggi lo spasimo del temporale le fa considerare gli stati liberi come nemici; e temendone gl'influssi e gli esempi, l'induce ad astiarli, infamarli, travagliarli, combatterli e macchinarne la rovina; com'ella fa in Portogallo, nel Belgio, in Francia e in Piemonte. L'intolleranza verso gl'instituti si estende agli uomini; tanto che non vi ha omai alcun paese in cui chi è cattolico e liberale ad un tempo non possa aspettarsi d'ora in ora la persecuzione e lo smacco; di che potrei allegar molti esempi; e fra gli altri il caso brutto e recente dell'ottimo padre Solari<note place="foot"><p><bibl><title>Il Risorgimento</title>, 4 marzo 1851.</bibl></p></note>. Così Roma, proscrivendo la moderanza in religione, in filosofia, in politica, favorisce senza volerlo gli eccessi degli eretici, dei razionali, dei demagoghi, e coopera a trasporre in Italia le piante venefiche di oltremonte. Che più? Ciascun sa quanto la curia romana sia tenera delle sue spirituali prerogative sino ad esagerarle, ma oggi la rabbia del temporale è giunta a segno che a chi lo propugna è lecito ogni cosa. Si permette a un celebre instituto di stracciare i brevi e le bolle: si comporta ai governi dispotici di Napoli, di Parma, di Vienna, il manomettere i canoni e violare la libertà ecclesiastica.</p>
<p>Antonio Rosmini scrisse intorno alle piaghe della chiesa un buon libro; se non che cotali piaghe son più di cinque; e la prima di esse è il temporale, di cui l'illustre Roveretano non ha fatto menzione. Questo è l'ostacolo principale che si attraversa alle riforme disciplinari; molte delle quali tanto importano quanto la diffusione e la cura della fede, richiedendosi a tutelarla e promuoverla. Imperocché l'insegnamento ecclesiastico versa in due cose, la dottrina e l'esempio. La dottrina consiste non solo nella predicazione del vero, ma nella sua difesa, che è quanto dire nel combattere gli errori che gli contrastano la signoria degli animi e delle menti. Né la pugna contro l'errore può aver buon successo, se non è accompagnata da una scienza corrispondente ai bisogni e alla cultura del secolo. Ma la scienza cristiana che oggi regna nelle scuole è lontanissima da tali condizioni; e più vale a moltiplicare gli scredenti che a convertirli; come quella che è troppo sproporzionata all'età presente. Dal che nasce l'urgenza di una riforma fondamentale negli studi ecclesiastici. Non men necessaria è l'opera riformatrice nelle instituzioni pratiche, affinché alla morale insegnata consuoni l'esempio, senza il cui concorso vana e sterile è la parola. Ma la smania di conservare il temporale osta a tali mutazioni, sia col togliere il tempo e le cure che si richieggono a darvi opera, sia col far giustamente temere che, migliorata l'instruzione e la pratica negli ordini spirituali, gli abusi dell'altra specie non debbano aver fine. La smania del temporale rende cari e utili i Gesuiti; i quali odiano il sapere, come un bene che non posseggono: confondono ad arte il dogma colle opinioni invecchiate, giovandosi di tal mescolanza a porre in discredito i loro avversari: abborriscono ogni libertà di spirito anco nei termini più cattolici; e amano gli abusi perché in essi ha radice la loro potenza; tanto che ogni riforma è impossibile, finché dura il loro regno.</p>
<p>Il cardinale e gesuita Sforza Pallavicino reca come un privilegio divino e una nota infallibile della chiesa romana <hi rend="italic">la sapienza unita alla probità dei seguaci</hi>; ond'ella viene a comprendere in ogni tempo <hi rend="italic">i più dotti e i più santi uomini che abbiano servito a Dio</hi><note place="foot"><p><bibl><title>Perf. crist.</title> I, 17.</bibl></p></note>. Or quale è oggi la dottrina di Roma? Dove il sapere è più scarso? Dove manco si studia? Dove si è meno atto, non dico a ribattere, ma a capire gli errori speciosi e i paradossi oltramontani? E a distinguere accuratamente i dogmi dalle opinioni? Libelli infami, in cui la slealtà più sfacciata ha per condimento l'ignoranza e la goffaggine più esquisita, che Roma in addietro avrebbe avuto rossore di nominare altro che per proscriverli, oggi si spacciano per libri autorevoli e si commendano dai cardinali<note place="foot"><p>Vedine un saggio nel mio recente <bibl><title>Discorso intorno alle calunnie di un nuovo critico (Teorica del sovrannaturale</title>, Capolago, 1850, t. I)</bibl>. Benché l'ingegno, la lealtà e la dottrina di questo critico possano parer senza pari, tuttavia un prelato piemontese ha trovato il modo di superarlo, insegnando che il <quote rend="italic">barbaro</quote>, di cui io desidero la cacciata dalle terre italiane, è la <quote rend="italic">fede romana</quote>, la <quote rend="italic">chiesa cattolica</quote> e il <quote rend="italic">Cristianesimo</quote> (<bibl>Contratto, <title>Lettera pastorale al clero e popolo di Acqui</title> dei — di novembre 1950, p. 6, 7, 8</bibl>).</p></note>. Che maraviglia adunque se la fede scapita, l'incredulità cresce, le eresie si propagano? Se perfino in Italia covano umori protestanti? Se Londra e Ginevra acquistano proseliti nella stessa Roma? Quando Roma si mostra di gran lunga men dotta, men proba, meno umana e cristiana dei paesi acattolici; e ivi sono consueti e giornalieri tali disordini che altrove sono impossibili. Perciò in vece di ricoverare gli erranti, ella vede scemare di giorno in giorno la sua prole. Gli eterodossi gongolano a tale spettacolo; e l'antipapa boreale si frega le mani sperando di raccorre le spoglie del pontefice di Occidente. Invano si fa capo alla Compagnia, e altri vorrebbe rincalzarla coll'Inquisizione; essendo follia l'aspettare il ristoro da quegli instituti che cominciarono la ruina. Si smorbi adunque il pontificato del verme che lo rode; altrimenti in meno di un secolo il cattolicismo esulerà dalle terre italiche, e i monumenti romani che lo consacrano saranno un'anticaglia erudita, come il Colosseo e le Terme.</p>
<p>Che queste ragioni non abbiano forza in chi adopera le credenze a puntello degl'interessi, è facile a comprendere. Ma è da meravigliare che non muovano gli animi pii, qual si è quello del regnante pontefice; a cui lo scettro è più di peso che di sollazzo; e il deporrebbe volentieri se la coscienza non gliel vietasse. Ma come mai la coscienza di un uomo così timorato può riputare utile alla fede ciò che tanto le pregiudica? L'errore nasce da un principio specioso, cioè dal credere che il temporale si richiegga alla libertà ecclesiastica. Quasi che la chiesa sia stata men libera e forte in quella antichità beata, che non vide pur l'ombra di tal potere; o nel medio evo, che ne ebbe più la sembianza che la sostanza. I papi dei due periodi furono privi di umana forza ugualmente, e vinsero gl'imperatori colla virtù del martirio, o con quella del grado, della vita e della parola. Quando poi allo spirare dei bassi tempi sorsero le monarchie laicali, di dominio vasto, assoluto, formidabile, inclinato alle conquiste e alle usurpazioni, il regno poté servire di guardia alla tiara; e non a torto Benigno Bossuet, che aveva dinanzi agli occhi le soverchierie ambiziose e le prepotenze de Luigi, stimava opportuno che il papa avesse uno stato suo proprio e fosse principe. Ma oggi i tempi sono mutati: la civiltà è cresciuta: l'opinione pubblica signoreggia; e la separazione assoluta dello spirituale dal temporale è prossima a stabilirsi presso i popoli più civili. Queste sono le guarentigie migliori e i presidi più efficaci dell'autonomia ecclesiastica. E si noti che la politica dominazione del papa nella città santa e nelle sue dipendenze ha per correlativo negli altri stati la confusione dei due poteri; la qual confusione importa il papato civile, come questo quella; essendo due ordini corrispondenti, che nati insieme dalle stesse condizioni d'imperfetta cultura, debbono cessar di conserva col venir meno della causa loro. Ondeché il pontificato civile nuoce ancora per questo, che atteso l'intreccio e la convenienza scambievole dei concetti e degl'instituti, viene a impedire che l'intera separazione dei due ordini nei paesi cattolici si stabilisca.</p>
<p>Non bisogna dunque misurare le relazioni future del pontificato cogli stati liberi da quelle che ebbe nel passato coi domini assoluti dentro e fuori d'Italia; e la nuova politica fondata sulla libertà religiosa dall'antica che aveva una base diversa. O che la penisola sia per reggersi a principato civile o per vivere a repubblica, il suo assetto definitivo sarà democratico; e nelle democrazie moderne ogni usurpazione dello stato verso la chiesa è impossibile. L'opinion generale dell'Europa culta su questo articolo è già così unanime ed efficace, che ogni presupposto contrario è al tutto chimerico. Avvalorato da questa persuasione, il papa sarà assai più franco e signore che non è adesso con un piccolo stato senza danari ed eserciti; anzi avrà tanto più di potenza, quanto che egli e la sua corte ecclesiastica non saranno impediti, impressionati, sviati, corrotti da un potere mondano e disforme. Chi fu più libero e onnipotente di Pio nono nel primo biennio del regno suo? E pur non avea armi proprie né aliene; non ispie, non oro, non satelliti italiani o transalpini. Senza che i difensori del temporale discorrono del papa e della chiesa profanamente a uso dei razionali e dei politici, che ignorano o impugnano le divine promesse. “<quote>San Tommaso d'Aquino, essendogli detto da papa Innocenzio che aveva un monte di danari innanzi e contavagli: tu vedi, Tommaso, la chiesa non può più dire come ella diceva anticamente: <foreign lang="lat">Argentum et aurum non esi mihi</foreign>; rispose: né anche <foreign lang="lat">surge et ambula</foreign></quote><note place="foot"><p><bibl>Gelli, <title>Capricci</title>, 5.</bibl></p></note>.” La Providenza non è larga del suo aiuto a chi adopera mezzi umani disconvenienti; qual si è una potestà secolare aliena dall'indole del sacerdozio, e non che atta a francare la chiesa, ma buona a soggiogarla.</p>
<p>Il dominio temporale in cambio di assicurare la libertà ecclesiastica oggidì l'offende e pericola; quando è uno di quei presidi che richieggon difesa, né d'altra parte può averla che dai principi esterni. Cosicché il papa è costretto di farsi schiavo per esser padrone: di mettersi a discrezione e andare ai versi di chi è più forte per potersi valere del braccio suo<note place="foot"><p>“<quote lang="lat">Omnia serviliter pro dominatione</quote>.” (<bibl>Tac. <title>Hist.</title> I, 36</bibl>). “<quote lang="lat">Ut haberet instrunienta servitutis et reges</quote>.” (<bibl>Id. <title>Agr</title> 14.</bibl>)</p></note>. “<quote>Le armi d'altri,” <seg type="inciso">dice il Machiavelli,</seg> “o ti cascano di dosso o le ti pesano, o le ti stringono</quote><note place="foot"><p><bibl><title>Princ.</title> 13.</bibl></p></note>”; ma in Roma, oltre all'essere di carico e di angustia al principe, riescono eziandio gravi alla coscienza e religion del pontefice. Se Pio nono fu servo in Gaeta, è forse oggi libero in Roma? Quando non può dimorarvi senza scolte e guarnigioni straniere. Per la qual cosa il principato, in vece di renderlo indipendente di fuori, il fa servo e forestiero persino in casa propria. No, che non è servo, dirà taluno, perché concorrendo tutti gli stati cattolici, si bilanciano e contrappesano a vicenda. Ma questo concorso universale non è voluto dal papa stesso; il quale escluse ultimamente i Piemontesi e i Toscani, perché erano liberi e civili. E avrebbe, potendo, rifiutati i Francesi, come ora cerca di rimandarli, stimando solo naturale e dicevole al governo ecclesiastico il satellizio de' barbari. Il concorso universale non è né anco possibile; atteso che la fede è morta nei più e gli stati non si muovono che quando loro mette bene, o danno solo un soccorso apparente, come testé Spagna e Napoli. Il contrappeso poi è chimerico, perché uno prevale quasi sempre. Francia ed Austria oggi presidiano la chiesa; ma chi è più potente? Austria senza dubbio; avendo di soprappiù in grembo od in pugno Lombardia, Venezia, Parma, Modena, Toscana, Napoli; e inoltre la predilezione del sacro collegio, dei prelati, dei sanfedisti, dei Gesuiti e dei despoti boreali. Dunque oggi Roma è a rigore ligia di Austria, il papa è vassallo dell'imperatore. Che bella indipendenza! Non si vuol però credere che l'amistà sia senza ruggine e piaccia il vassallaggio; ché a niun segno è forse così manifesta l'impossibilità di mantenere l'impero ecclesiastico quanto a vedere che dei partiti presi a tal fine nessuno è tale che Roma stessa non se ne penta. Eccovi che ora vorrebbe congedare i Francesi; e potete tener per fermo che se gli Austriaci sottentrassero in loro scambio, le verrebbero in poco d'ora a sospetto e a fastidio egualmente. Il solo patrocinio dignitoso e sicuro sarebbe stato quello della nazione e della dieta italica; ma Roma lo ributtò quando era in pronto, anzi lo rese con raro senno d'impossibile esecuzione.</p>
<p>Il male di cui discorro non è solo d'oggi; perché pogniamo che prima il pontefice non abbisognasse di guardia straniera, dovea però corteggiare chi in ogni caso poteva dargliela. Gregorio decimosesto per gradire ai potentati abbandonò i cattolici di Russia e di Polonia, scrisse encicliche politiche, largheggiò sui matrimoni misti di Austria e di Prussia, mostrandosi men libero e forte dell'arcivescovo di Colonia. Né intendo con questo di biasimare l'ultima di queste condiscendenze; ma dico che non onorano chi le fa se non sono spontanee e se vengono suggerite da paura, non da ragione. Che Roma ecclesiastica ubbidisca ai principi cattolici può parere un mal tollerabile; ma che ella s'infeudi agli eretici e scismatici è cosa inaudita e lacrimevole. E che valore, che credito hanno in tal caso i suoi oracoli? Quando mai le bolle, le condanne, i decreti furono in minor conto che oggi anche presso gli ortodossi? Chi di loro ebbe per iscomunicati i membri dell'assemblea romana? Chi non crede incolpabili gli scritti del Rosmini e del Ventura, ancorché censurati? Chi nel Belgio e nel Piemonte si commosse ai biasimi e alle invettive della curia romana contro alcune leggi savissime e giustissime? Né da ciò si vuol inferire che i buoni cattolici non riveriscano il papa e non osservino le sue costituzioni. Ma sanno che ai nostri giorni egli somiglia agli antichi stincaiuoli di Firenze, i quali tanto potevano camminare a loro genio, quanto era lunga la catena. Sanno che egli è schiavo non di un solo padrone, ma di molti; e che spesso la sua parola non esprime i suoi sensi, ma quelli di coloro che signoreggiano in sua vece. E facciamo che non ne sieno chiari, ne dubitano; e il solo dubbio è bastevole ad attenuare l'autorità, togliendo via l'opinione dell'indipendenza. Il male è grave; ma donde nasce? Nasce dal temporale; i cui interessi costringono l'infelice pontefice a blandire i potenti e le fazioni.</p>
<p>Egli è pertanto assurdo il dire, come alcuni fanno, che i popoli cattolici non sieno disposti a riconoscere un papa che non sia principe. Anzi lo avranno tanto meglio in venerazione, quanto che non essendo sovrano, sarà più libero, più imparziale, più esemplare ed evangelico nelle opere e nelle parole. E non è questa forse la condizion dei vescovi in universale? Non fu quella dei santi padri e dei concili ecumenici? Strano sarebbe se Roma odierna stimasse poca quella libertà che le bastò per otto secoli e che oggi ancora è sufficiente all'episcopato cattolico. Ben si richiede che non sia suddita; al quale effetto non si ricerca che il papa serbi il dominio della città sacra e delle sue pendici; come alcuni propongono per uno di quei partiti mezzani che riuniscono gl'incomodi degli estremi. Conciossiaché se tu gli dai un potere assoluto, condanni la prima città d'Italia e del mondo a un servaggio privilegiato e intollerabile. Se temperi la sua giurisdizione e fai del comune romano quasi una repubblica capitanata dal pontefice, ritorni al medio evo: incorri negl'inconvenienti dello statuto, ponendo il guinzaglio a una potenza che non ci è avvezza e non vuol saperne; e gli aggravi per giunta con quelli che nascerebbero dalla natura del nuovo governo, aprendo la via ad urti e contrasti inevitabili; giacché le repubblichette sogliono avere il genio meschino, inquieto, schizzinoso, inframmettente dei municipi. Nei due casi poi rompi l'unità, l'omogeneità, l'armonia d'Italia e le togli di essere forte e potente, accampandole in cuore un'altra repubblica di Sammarino. Il papa dunque non dee avere sovranità di stato, né di territorio. Vuol bensì essere inviolabile e affatto indipendente la sua persona: inviolabili i suoi palagi, le ville, le chiese, come quelle degli ambasciatori. Alla sicurezza e dignità della sua corte e famiglia è facile il provvedere, mediante una legge accordata tra lui e lo stato, la quale concili i riguardi dovuti al pontefice col buon ordine e la giustizia. Al mantenimento e alle spese del governo ecclesiastico può supplire una dotazione comune d'Italia, o meglio ancora e più decorosamente dei popoli cattolici; e sarà il papa di tanto più ricco, quanto che in vece di un erario esausto e indebitato, il ritorno di Roma sacra alla perfezione antica e l'uso sapiente che farà dei beni materiali, le procaccerà coll'ammirazione e l'ossequio le munifiche larghezze di tutto il mondo cattolico. Così protetta dalla nazione italiana, provvisionata dalla Cristianità europea e netta dei vizi che trae seco il temporale dominio, la tiara ripiglierà un lustro e un'autorità morale, di cui possiamo a mala pena farci un concetto proporzionato. Non occorre soggiungere che tale aggiustamento presuppone l'assesto definitivo d'Italia, e non si avviene alle condizioni passeggiere e precarie che potranno precederlo; durante le quali, l'assenza del papa sarà forse opportuna e per la pubblica quiete e per la stessa dignità della sede apostolica. La quale, dovendo passare dal profano imperio che oggi tiene a vita privata e tutta evangelica, avrà d'uopo di un certo tempo per avvezzarvisi; e potrà farlo molto meglio lungi da Roma che fra le memorie seducenti del potere che esercitava. Così deposte le antiche abitudini e come ringiovanita, ella potrà ripigliare l'antico albergo senza pericolo; perché la prima città e la prima chiesa abbisognano l'una dell'altra; e mancherebbe qualcosa ad entrambe, se il seggio del culto universale altrove si trasferisse.</p>
<p>Coloro i quali ignorano le leggi immutabili che governano gli eventi umani (le quali possono essere perturbate a tempo dall'arbitrio, ma non distrutte) e non sanno avvisare nei fatti attuali le determinazioni infallibili del futuro, mi spacceranno per novatore, mentre io sono semplice espositore. Non che far l'ufficio di rivoluzionario (come oggi si dice leggiadramente), io mi studio, secondo il mio piccolo potere, di ovviare alle rivoluzioni, additando il corso naturale e inevitabile dei casi, e preparandovi gl'intelletti, affinché giunta l'ora, si lasci da parte ogni contrasto inutile, e le mutazioni necessarie passino più dolcemente. Chi non è persuaso di questa verità, che ormai non vi ha potenza umana, per quanto sia grande, idonea a restaurare il civile pontificato, lasci star la politica; ché essa non è cibo dal suo stomaco né pascolo da' suoi denti. Pretermettendo le altre cose, due fatti noti e palpabili rimuovono ogni dubbio. L'uno si è la declinazione manifesta e crescente di tale instituto, ridotto a vegetare anzi che a vivere, costretto a sostentarsi colla violenza e a dipendere dagli aiuti forestieri. Ora le forze ausiliari non possono mantenere a lungo uno stato: la violenza non dura e a poco andare uccide chi l'esercita; e l'agonia prenunzia vicina la morte. Laonde, se è vero che, più anni sono, il cardinal Bernetti presagisse la prossima ruina del temporale; egli fece un vaticinio, la cui verità ora non ha d'uopo di gran perspicacia a essere intesa. L'altro fatto è la caduta universale degl'imperiati ecclesiastici, come di ordini politici troppo ripugnanti all'indole della cultura e del laicato moderno; quella accresciuta di avanzi maravigliosi, questo uscito di pupillo e arbitro di se medesimo. La qual caduta cominciò nel secolo decimosesto e fu condotta a compimento da Napoleone, che spense le reliquie di quell'anticaglia nella Magna, dove pochi e deboli ne erano i vestigi, e in Italia, dove la maestà spirituale del pontefice e gl'influssi del culto dominante l'aveano soprattenuta e conferitole più vigore. I <hi rend="italic">re fanciulli</hi><note place="foot"><p><bibl>Monti, <title>Il bardo della selva nera</title>.</bibl></p></note>di Vienna la riattarono come Dio volle, per abboccar meglio il freno ai popoli frementi, mantenere uno spicchio di medio evo, far di Roma un museo anzi che una metropoli, e stabilire nel cuor d'Italia un fomite assiduo di eteronomìa e di servitù. Ma i trentacinque anni decorsi d'allora in poi mostrarono a ogni tratto la debolezza eccessiva di quell'edifizio; e gli sforzi disperati che ora si tentano per instaurarlo, ne renderanno più celere la caduta. E coi capitoli viennesi andrà in pezzi l'ultimo residuo di giogo pretesco. Dappoiché questo giogo fu rotto presso quelle schiatte che anticamente adorarono i preti e le donne, non è credibile che duri in Italia; la quale non ebbe mai né Druidi, né Druidesse, né Vellede<note place="foot"><p><bibl>Tac. <title>Hist.</title> IV, 62, 65; V, 32; <title>Germ.</title> 8.</bibl></p></note>, né Aurinie<note place="foot"><p><bibl>Id. <title>Germ.</title> 8.</bibl></p></note>, né Marici<note place="foot"><p><bibl>Id. <title>Hist.</title> II, 61.</bibl></p></note>, e alla cui stirpe virile e laicale sopra ogni altra i regni talari e ingonnellati<note place="foot"><p>“<quote lang="lat">Praesidet sacerdos muliebri ornatu</quote>.” (<bibl>Id. <title>Germ.</title> 43</bibl>).</p></note> ripugnano. Se a quei rozzi tempi, in cui “<quote>il papa aveva tanta autorità nei principi longinqui, egli non poteva farsi ubbidire dai Romani</quote><note place="foot"><p><bibl>Machiavelli, <title>Stor.</title> 1.</bibl></p></note>” nelle cose civili, come gli avrà più docili ora che l'impero ieratico fuori del santuario è abborrito da tutti i popoli che si pregiano di gentilezza?</p>
<p>Sono forse i Romani d'oggi degeneri dai loro antichi? E le ardenti parole di Pompeo Colonna non sono più atte a far impressione nei petti loro? “<quote>Assai essere stata oppressa la generosità romana: assai avere servito quegli spiriti domatori già di tutto il mondo. Potersi per avventura in qualche parte scusare i tempi passati per la riverenza della religione, per il cui nome accompagnato da santissimi costumi e miracoli, non costretti da arme o da violenza alcuna, avere ceduto i maggiori loro all'imperio dei chierici, sottomesso volontariamente il collo al giogo tanto soave della pietà cristiana: ma ora qual necessità, qual virtù, qual dignità coprire in parte alcuna la infamia della servitù? La integrità forse della vita? gli esempi santi dei sacerdoti? i miracoli fatti da loro? E quale generazione essere al mondo più corrotta, più inquinata e di costumi più brutti e più perduti? e nella quale paia solamente miracoloso che Iddio, fonte della giustizia, comporti così lungamente tante scelleratezze? Sostenersi forse questa tirannide per la virtù delle armi, per la industria degli uomini, o per i pensieri assidui della conservazione della maestà del pontificato? E quale generazione essere più aliena dagli studi e dalle fatiche militari? più dedita all'ozio e ai piaceri? e più negligente alla dignità e ai comodi dei successori? Avere in tutto il mondo similitudine due principati, quello dei pontefici romani e quello dei soldani del Cairo; perché né la dignità del soldano, né i gradi dei mammalucchi sono ereditari, ma passando di gente in gente, si concedono ai forestieri; e nondimeno essere più vituperosa la servitù dei Romani, che quella dei popoli dell'Egitto e della Sorìa, perché la infamia di coloro ricuopre in qualche parte l'essere i mammalucchi uomini bellicosi e feroci, assuefatti alle fatiche e a vita aliena da tutte le delicatezze. Ma a chi servire i Romani? A persone oziose ed ignave, forestieri e spesso ignobilissimi non meno di sangue che di costumi. Tempo essere di svegliarsi oramai da sonnolenza sì grave, di ricordarsi che l'essere romano è nome gloriosissimo, quando è accompagnato dalla virtù, ma che raddoppia il vitupero e la infamia a chi ha messo in dimenticanza la onorata gloria de' suoi maggiori. Appresentarsi facilissima la occasione, poiché in sulla morte del pontefice concorre la discordia tra loro medesimi: disunite le volontà dei re grandi: Italia piena di armi e di tumulti; e divenuta più che mai in tempo alcuno a tutti i principi odiosa la tirannide sacerdotale</quote><note place="foot"><p><bibl>Guicciardini, <title>Stor.</title> X, 1.</bibl></p></note>”.</p>
<p>I costumi del chiericato romano d'allora in poi migliorarono notabilmente; ma le altre condizioni son sottosopra le medesime o peggiorate. E le occasioni che la Providenza apparecchia ai Romani di risorgere non verseranno, come dianzi, in casi fortuiti e parziali, non saranno opera di principi o effetto di tumulti casalinghi, ma rimbalzo e derivazione dei casi universali di Europa. La considerazione di tale necessità non lontana vuoi essere ponderata massimamente dagli uomini giudiziosi; affinché non si rinnovi la solita sventura d'Italia, che rifuggendo i savi dai partiti audaci e straordinari anche quando i tempi li necessitano, lasciano il campo libero agl'intemperati; cosicché ciò che potea farsi bene e senza scossa succede coll'accompagnatura d'infiniti disordini. Il che non accadrebbe, se gli animi ci fossero disposti, e che, giunta l'ora, i buoni e gli assegnati in vece di trarsi in disparte o tramare occulti contrasti, dessero mano all'opera e con senno la conducessero. Uopo è dunque farsi capace che il mantenere la signoria temporale del papa in un nuovo sommovimento italico, sarebbe come risuscitare un morto: uopo è persuaderlo alle moltitudini; avvezzandole fin d'ora a considerare il nuovo ordine delle cose come utile alle credenze. Se il volgo giudicasse altrimenti, ne nascerebbe pericolo da un canto d'inutili e calamitosi conflitti, dall'altro di lacrimevoli profanazioni; imperocché chi crede fallire anche stando nei limiti ragionevoli, è naturalmente portato a trapassarli. L'ufficio di educare e d'instruire su questo tema importante l'opinione pubblica tocca in particolare ai chierici, per la qualità del grado, e non si disdice a' laici, secondo l'esempio cattolico di Dante, che corse questo medesimo aringo, e osò ammonire i cardinali e il pontefice contro i Farisei della sua età<note place="foot"><p><bibl><title>Epist.</title> IV, 5.</bibl></p></note>. Oggi pure i Farisei non mancano, che vorrebbero far del temporale un dogma e per poco uno statuto divino; essendo tanta l'ignoranza delle materie ecclesiastiche in alcuni di coloro che ne seggono a scranna, che gli spropositi più massicci rinvengono chi se li beva. Costoro metteranno su Roma, eccitandola a puntellare colle armi spirituali un potere vacillante; e la storia eziandio recente ci mostra che quella non è sempre restia a tali consigli. Il che non aggiungerebbe al temporale un giorno di vita, ma sarebbe di danno inestimabile alla religione, se i fedeli non sapessero distinguere l'uso legittimo dall'abuso di tali armi. Si premuniscano adunque colle dottrine assennate e cogli esempi autorevoli: s'insegni loro che la spada della chiesa non taglia quando si adopera a difendere gl'interessi del secolo. E che quando questi interessi le nocciono e i pastori si ostinano a mantenerli, è pietà e saviezza il disubbidire; siccome è debito il salvare la religione a malgrado de' suoi ministri.</p>
<p>La salute non risiede altrove che nel mezzo di cui parliamo. Perciò ogni buon cattolico e ogni buon italiano dee rallegrarsi egualmente delle mutazioni che ci è dato d'antivedere; adorando la Providenza che per via di esse redimerà l'Italia e ritirerà insieme il seggio apostolico ai tempi puri e gloriosi delle sue origini. Alle quali si potea tornare per una strada più ovvia e facile; ma poiché quando era in pronto non fu voluta praticare, e che la <hi rend="italic">mia Roma</hi>, come io la chiamava<note place="foot"><p><bibl><title>Ges.mod.</title> t. III, 167, 168, 169.</bibl></p></note>, è ora divenuta impossibile, resta che le sottentri la <hi rend="italic">nuova Roma</hi> rispondente alla nuova vita italica ed europea. La nuova Roma è quella dell'avvenire; più ampia e magnifica delle passate, essendo la somma e l'armonia di tutte. Nata nel Lazio col regno, divenuta italiana ed oltramontana colla repubblica e coll'imperio, cristiana coll'evangelio, cosmopolitica col papato, ella sarà ad un tempo la città sacra e civile dei principii, ma aggranditi dal progresso e perpetuati dall'infuturamento. Lo spirituale e il temporale ci fioriranno liberamente a costa l'uno dell'altro, ma immisti e non confusi, concordi e non ripugnanti. Il primo di tali due poteri non sarà più un miscuglio di profano e di sacro, di riti pacifici e di roghi sanguinosi, di crociate e d'indulgenze, di benedizioni e di maledizioni, di morale evangelica e di profana politica, di chierici esemplari e di prelati superbi, epuloni, procaccianti: i cardinali, deposto il nome e il fasto di principi, saranno di nuovo i curati della città santa, e nella maestà del sommo sacerdote risplenderà la modestia dell'apostolo pescatore. Il secondo non sarà tentato dalla vecchia ambizione di signoreggiare colle armi e colle conquiste, anzi che cogli esempi e cogl'influssi virtuosi; e il primato morale e civile della nuova Italia succederà come scopo ideale al guerriero e politico dell'antica. La dieta italica, quasi concistoro di laici, avrà luogo ai fianchi dell'ecclesiastica; e il risedio di tali due assemblee, uniche al mondo, sarà insieme foro e santuario, città ed oracolo, vincolo di pace, modello di giustizia, principio di virtù e fomite d'incivilimento.</p>

<quote rend="block">
<lg lang="lat"><l>“...Illa inclyta Roma</l>
<l>Imperium terris, animos aequabit Olympo</l>
<l>Felix prole virum”</l></lg>
 <note place="foot"><p><bibl>Virg. <title>AEn.</title> VI, 782, 783, 785.</bibl></p></note>.</quote>

<p>Né si dica che tutto ciò è utopia; perché se bene il fatto non adegui mai la perfezione ideale, può tuttavia accostarsele, e se le accosta quando il corso irrepugnabile delle cose agevola e necessita tale indirizzo. L'assetto sodo e pieno della nazionalità e libertà non sarà il compito di una o due generazioni; e molte ce ne vorranno prima che i prelati depongano ogni speranza di rifarsi e si rassegnino a mutar vita. Ma siccome ogni mutazione fa la pratica, e la pratica produce l'abito, così questo tosto o tardi corrobora la mutazione. Nella nuova Roma la città ieratica sarà però lenta a formarsi, come effetto anzi che cagione del Rinnovamento, distinguendosi in questo dai privilegi della civile. La quale, come vedremo nell'infrascritto capitolo, dovrà avere una parte effettiva nell'inviare le patrie sorti; troppo ripugnando che l'Italia rinasca senza l'opera e l'insegna di Roma.</p></div2>
<div2>

<head>CAPITOLO QUARTO<lb/>
DELL'EGEMONIA PIEMONTESE</head>

<p>Abbiamo veduto che dei due perni politici l'uno, cioè Roma sacra, avendo rinnegate le massime e le pratiche del Risorgimento italiano, non può conferire al Rinnovamento; anzi ne è divenuto l'ostacolo principale. L'altro, cioè il Piemonte, è in miglior essere, poiché il filo delle nuove tradizioni non è rotto, la monarchia fu vinta ma non avvilita, l'esercito afflitto ma non disciolto né disonorato da servile insegna, e sopravvive lo statuto, unico avanzo dell'ultimo movimento. Le sue presenti condizioni non ostano che il governo ci sia democratico e almeno di sensi e di spiriti nazionale; e che non ripugni ad essere, si può conghietturare dal ricovero dato agl'italiani fuggiaschi e dalla Siccardiana; sovrattutto se questa legge si considera come il principio di riforme ulteriori che compiano la cittadina uguaglianza e la franchezza del temporale. A questi meriti nuovi si aggiunge l'antico della patria guerra presa animosamente e sostenuta per due campagne, né priva in sui principii di fatti prosperi che onorarono le nostre armi. Si aggiunge la qualità del giovane principe, netto degli errori dei governi precedenti e dei falli paterni; il quale, in vece d'imitare Pio, Leopoldo, Ferdinando, e rompere i patti giurati, li mantiene con religiosa osservanza; lode volgare in altri tempi, ma oggi non piccola, perché contraria all'esempio. Queste buone parti del Piemonte lo rendono caro e invidiabile alle altre provincie italiche; le quali trovandosi in uno stato molto disforme, rivolgono ad esso gli occhi come all'ultima loro speranza. Cosicché, se egli isoleggia politicamente, non è solingo da ogni lato; imperocché pogniamo che abbia contro i governi ed i principi, egli possiede l'amore e la stima dei popoli; il che gli conferisce un'autorità ed efficacia grande e lo ristora in parte dell'abbandono a cui è ridotto. Considerata la cosa per questo verso, non può negarsi che il Piemonte non si diversifichi dall'altra Italia, e non sia in grado (parlando assolutamente) di adempier l'ufficio di moderatore, e di rappresentare con buon successo il principio di continuità civile, per cui il Rinnovamento avvenire s'intreccia col Risorgimento. Anzi stando le dette avvertenze, se ne inferisce che in virtù della continuità medesima il Rinnovamento d'Italia può essere a suo riguardo un semplice progresso del periodo anteriore, per modo che il Risorgimento subalpino sia capo e fonte di rinnovazione al resto della penisola. E siccome nella pugna già incominciata fra il principato e la repubblica, di tali due forme quella sarà vincitrice che meglio risolverà i tre problemi dell'età nostra, se ne deduce che il Piemonte mettendovi mano e assumendo con buon successo l'egemonìa italica, potrà salvare la monarchia in casa propria, e conferirle anco di fuori, almeno per un certo tempo.</p>
<p><quote>“Gli antichi chiamavano egemonìa quella spezie di primato, di sopreminenza, di maggioranza, non legale né giuridica, propriamente parlando, ma di morale efficacia, che fra molte provincie congeneri, unilingui e connazionali, l'una esercita sopra le altre</quote><note place="foot"><p><bibl><title>Operette politiche</title>, t. II, p. 349.</bibl></p></note>”. “<quote>E però ella suol essere il momento mezzano che corre fra i vari gradi di unificazione etnografica</quote><note place="foot"><p><bibl><title>Ges. mod.</title> t. V, p. 458.</bibl></p></note>”, nell'ultimo dei quali torna una cosa col primato<note place="foot"><p><bibl><hi rend="italic">Ibid.</hi> p. 459.</bibl></p></note>. Ma in quanto ella ha per ufficio di accozzare insieme i popoli unigeneri e colloquenti, li riduce a nazione e a stato di comune patria, l'egemonìa si distingue dal primato, e ne è la condizione e il germe, non l'atto e l'effetto; risedendo essa in un popolo, dove il primato alberga in una nazione. Così da poi che Pericle, Lisandro, Epaminonda, Filippo ebbero data successivamente l'egemonìa ellenica ad Atene, Sparta, Tebe e Pella; Alessandro, valendosi della Macedonia già investita di tal grado dal precessore, tentò di conferire alla Grecia quel primato su tutto il mondo civile, che poscia Roma si procacciò. Nei tempi paganici egemonìa e primato si acquistavano e si esercitavano colle armi accoppiate alla coltura; dove che l'evangelio assegnò il primato alle idee sole, rimovendone ogni concetto di forza e di coazione. Onde il primato moderno consiste principalmente nella religione<note place="foot"><p><bibl>Cons. <title>Ges. mod.</title> loc. cit.</bibl></p></note>; e Luigi decimoquarto, il Direttorio, Napoleone, cercando di aggiudicarlo violentemente alla Francia, dietreggiarono al gentilesimo; come oggi la Russia si studia eziandio di fare. Il caso dell'egemonìa è diverso; perché anco nell'età moderna ella “<quote>si esercita in due modi, l'uno dei quali è ordinario è l'altro straordinario. Il modo ordinario versa in quella azione morale, indiretta, efficace, che oggi chiamasi influenza. Il modo straordinario consiste nelle armi; le quali son necessarie, quando il diritto ha da vincere la forza</quote><note place="foot"><p><bibl><title>Operette politiche</title>, t. II, p. 350, 351.</bibl></p></note>”, e non ripugnano a un ufficio che non è stabile e continuo, come il primato, ma transitorio di sua natura.</p>
<p>Il primato e l'egemonìa sono i due coefficienti della dottrina nazionale, giacché l'uno ne porge il compimento e l'altra ne assegna il germe, essendo il primato lo scopo finale e l'egemonìa il principio fattivo delle nazioni. Amendue si somigliano in quanto importano un'azione di fuori e hanno per fondamento l'aforismo politico della leva esterna; in virtù della quale l'indirizzo egemonico di una provincia si trasforma in nazionale e la preminenza di una nazione diventa cosmopolitica. Vano è pertanto il voler farsi un concetto adequato della nazionalità, se non si possiede un'idea esatta dei coelementi onde nasce; non potendosi aver la notizia di un mezzo termine dialettico senza quella degli estremi che lo costituiscono. La nazionalità è frapposta tra l'egemonìa e il primato, come la nazione tramezza fra la provincia e il mondo civile; e la sua essenza consiste propriamente nella relazione, o vogliam dire alla pitagorica nell'intervallo che corre tra i due limiti e termini opposti della cosmopolitìa e del municipio. La maggior parte dei conservatori e dei democratici non per altro frantesero la dottrina della nazionalità italiana e mandarono a male il Risorgimento, che per aver trascurate le nozioni fondamentali del primato e dell'ufficio egemonico. I municipali e i puritani, come abbiamo veduto, ripudiano exprofesso la nazionalità, e seco i suoi dialettici coefficienti. I primi gli avversano per angustia di spirito, e perché reputano che ogni stato particolare faccia un tutto da sé: i secondi, giudicando che l'anarchia dei popoli e delle nazioni sia uguaglianza, e ogni preminenza fra loro, soverchieria e usurpazione. Essi ignorano che havvi “<quote>una principale e autorevolissima legge che sottomette naturalmente coloro che hanno bisogno di venir salvati al comando di quelli che salvare li possono</quote><note place="foot"><p><bibl>Plut. <title>Pelop.</title> 18.</bibl></p></note>”; colle quali parole un antico espresse mirabilmente la ragione intrinseca di ogni egemonìa e primato legittimo. Le nazioni e la specie umana formandosi per via di generazione e di propaggine anzi che di semplice aggregato a guisa degli esseri inorganici, il voler porre ad un piano e ad un parallelo i popoli consanguinei e le nazioni, quando si tratta dell'unione politica degli uni, sociale delle altre, e dei progressi comuni della loro coltura, è un assunto contraddittorio in se stesso e fuori degli ordini naturali. E siccome le scienze sono quali le cose di cui trattano e le cose quali le scienze, le sette sofistiche, annullando la costruttura organica dei popoli e dell'umana famiglia, e rimovendone ogni assetto gerarchico, sono infeconde di pensieri non meno che di opere. Imperocché al modo che nella pratica il sovrastare di una provincia e di una nazione è la virtù creatrice della civiltà presso i popoli fratelli e tutta la stirpe, così nella teorica la dottrina del primato e dell'egemonìa può solo fecondare la nazionale.</p>
<p>Ho voluto toccare questi riscontri tra le due specie di azione e di maggioranza, perché mi paiono importanti in se stessi e necessari a formarsi un vero concetto dell'una e dell'altra. Ora lasciando il primato da parte e ristringendomi all'egemonìa, dico che per sapere a chi tocca in Italia questa prerogativa uopo è innanzi tratto ricordarsi che “<quote>conforme al consueto tenore di ogni processo dinamico, la forza unitiva dalla circonferenza si tragitta in un centro</quote><note place="foot"><p><bibl><hi rend="italic">ges. mod.</hi> t. V, p. 429.</bibl></p></note>”, dal quale si diffonde per tutta l'area. L'organogenìa dei popoli è simile a quella degli esseri materiali; la quale incomincia per via centripeta e si compie per via centrifuga; onde che all'appuntamento che è moto verso il centro, sottentra il moto dal centro, cioè l'irradiazione. Nel concorso successivo di tali due moti consiste l'opificio genesiaco della natura, dalle nubilose astrali (per quanto ci è lecito congetturare) sino all'uovo vegetativo e animastico. Non altrimenti s'iniziano e crescono le popolazioni; le quali si agglomerano a principio di sciami dispersi, che ravvicinandosi si mescolano in uno o più ricetti e ritrovi; i quali ampliandosi a poco a poco e diventando città cospicue, spargono gl'influssi loro nei paesi circostanti; tanto che al primo momento di concentrazione ne succede un secondo di espansione e di propaggine. Le acropoli greche, che imborgandosi a poco a poco e attraendo i demi sparsi divennero città notabili (come si raccoglie dai miti di Cadmo e di Teseo), e uscite da piccole colonie in ampie si propagarono, figurano sensatamente il punto che divide i due moti contrari; poiché nate da tenui incentramenti diffusi dei tribi ellenici, si trasformarono col tempo in metropoli egemoniche, che è quanto dire in città centrali e comandatrici. I correlativi opposti di periferia e di centro si riuniscono nel termine dialettico di fôco; giacché i fôchi tengono dell'estremo e del mezzo nella figura armonica dell'ellisse. Perciò nei paesi che si sprolungano, come l'Italia e la Grecia, la genesi nazionale suol farsi per via ellittica anzi che circolare, vale a dire per opera di più fôchi piuttosto che di un punto unico. Uno di questi centri incoativi della nazionalità italica dovrebbe esser Napoli, se la qualità dei principi che lo reggono rispondesse allo splendore della città, al numero, alla virtù, all'ingegno degli abitanti. Napoli e Piemonte sono i fôchi d'Italia, come Roma n'è il miluogo; e se questi tre seggi di civiltà italiana, o almeno i due primi si fossero uniti nell'impresa patria, alle brevi speranze del quarantotto non sarebbe seguito un eterno rammarico.</p>
<p>“<quote>L'egemonìa non suol essere immobile in un luogo, ma mutare secondo i tempi, passando da una ad altra contrada; e perciò la veggiamo alternarsi in Italia fin dalle età antichissime fra le tre valli più cospicue e le tre zone più culte che partono la penisola. Ora si aspetta al Piemonte e agli stati che gli si attengono; il quale, secondo l'ingegnosa sentenza di Cesare Balbo, è la Macedonia e la Prussia italiana; come quello che entrò l'ultimo nella vita nazionale e civile; e pertanto è più nuovo, più giovane, più vergine: di tempra più robusta, non ammollita dalla cultura: di fantasia men viva e meno pregiudiziale al senno pratico: di genio più temperato e più alieno dagli eccessi meridionali: di polso e nervo maggiore, perché fornito di buone armi</quote><note place="foot"><p><bibl><title>Operette politiche</title>, t. II, p. 349, 350.</bibl></p></note>”. La piccolezza e la poca vita civile della metropoli ci son compensate in un certo modo dalla postura tra littorana e continentale, pianigiana e montagnese, cavaliera all'Italia, portiera alle Alpi, campata sul Mediterraneo, contigua alla Francia, e atta a far l'ufficio di vincolo tra la penisola e il resto di Europa. L'essere questa regione meno ingentilita delle altre è utile per un rispetto, giacché il ministero egemonico per ciò che riguarda la milizia suole appartenere alle provincie più nuove e rozze nel tirocinio civile; quali furono la Gallia cimbrica, la Laconia, la Beozia, la Macedonia, Roma, l'Austrasia, la Prussia e la Russia verso le popolazioni celtiche, greche, italiane, franche, germaniche e slave degli antichi, dei medii e dei moderni tempi. Vero è che l'egemonìa, essendo opera delle idee non meno che delle armi, abbisogna eziandio di coltura; tanto che anche per questa razione la pluralità dei motori è opportuna se non necessaria. Ora siccome nel Risorgimento il Piemonte ebbe Roma ecclesiastica e papale per compagna; così nel Rinnovamento dovrà aggiungersi Roma laicale e civile; la quale è naturalmente il centro politico, e può supplire a Napoli, come fôco australe della penisola. Le magnificenze, le memorie e la gloria unica della città antica e moderna, la rendono attissima a rappresentare il principio ideale della risurrezione italica, come il Piemonte potrà operarla; ché l'entusiasmo si richiede non men delle armi a redimere i popoli, e la poesia più idonea ad accenderli è quella che nasce dai nomi, dai monumenti e dalle storie.</p>
<p>Torino e Roma civile potranno adunque essere i cardini principali del Rinnovamento; e in che modo debba aver luogo il loro conserto e concorso, lo vedremo più innanzi. Ma prima di procedere, mi conviene antivenire un'obbiezione dei puritani; i quali, ignari come sono della nazionalità e de' suoi requisiti, e vaghi di operare alla scompigliata e all'impazzata, mi fermeranno in sul limitare dicendo: a che pro l'egemonìa? Noi non vogliamo saperne; ché la è un'astruseria da eruditi non da politici. Una provincia non dee soprastare alle altre; e ogni maggioranza di questo genere è ingiusta ed inutile. Basta bene che ogni stato italiano pensi a se stesso, e si dia l'assetto che vuole, secondo il diritto che hanno i popoli di costituirsi<note place="foot"><p>Questa, se il lettor si ricorda, è una delle principali ragioni per cui venne rigettato l'intervento del Piemonte in Toscana.</p></note>. Ma come operando alla spicciolata possano le varie provincie liberarsi dai nemici domestici e stranieri, e premunirsi contro il loro ritorno; come sieno in grado di dare alla Italia essere di nazione e conformità di statuti politici, chi ha fior di senno lo dica. Se tu lasci a ciascuno la facoltà di ordinarsi a suo talento, avrai qua il principato, là una repubblica democratica, colà un governo di pochi; e in vece di fare un'Italia una e forte, riuscirai a un guazzabuglio di staterelli piccoli, deboli, dissoni, discordi, come quelli del secolo dodicesimo e dei seguenti. A confutare tali chimere, basta l'accennarle. Tengasi per fermo che senza egemonìa non si dà riscatto né genesi nazionale<note place="foot"><p>Il rigettare il principio egemonico e l'averlo per illegittimo se non è eletto legalmente dalla nazione, nella più parte dei casi pratici è sottosopra il medesimo; sovrattutto quando si tratta, non già solo di ordinare comechessia una nazione, ma di difenderla, anzi di darle il suo primo essere. Imperocché in tal presupposto l'egemonìa richiedendosi a creare e proteggere la nazione dee precederla; e quindi non può essere effetto di un'eletta che argomenterebbe essa nazione già in piedi e libera de' suoi moti. In questo errore mi paiono caduti alcuni onorandi repubblicani che ho già ricordati altrove. “<quote lang="fre">La révolution éclate et triomphe sur un point; il s'y forme un gouvernement révolutionnaire local. Elle éclate et triomphe sur un second point: il s'y forme également un gouvernement révolutionnaire local. En chacun de ces pays affranchis sont élus, par le suffrage universel, des députés qui deviennent le noyau de la convention italienne, directrice du mouvement commun, laquelle continue de se former par l'adjonction de nouveaux membres, élus de la même manière, à mesure que s'étend la révolution victorieuse, jusqu'à ce que l'Italie, pleinement libre, ait concouru tout entière à sa formation complète</quote>.” (<bibl><hi rend="italic">Comité démocratique françaisespagnolitalien, le National</hi>, 29 août 1851</bibl>). Ma se una o più parti d'Italia non riescono a riscuotersi da se sole, a chi toccherà l'aiutarle? Pogniamo che tutte si riscuotano: a chi toccherà il difenderle contro i nemici esterni prima che il consesso nazionale sia in ordine? Facciamo che questo già sia assembrato: come potrà in pochi mesi creare, disciplinare, agguerrire un esercito idoneo alla tutela d'Italia? Il presupposto non si può verificare se non nel caso straordinario di una rivoluzione europea così gagliarda ed universale, che la sola diversione basti ad affrancar la penisola dai soldati forestieri e a premunirla dal loro ritorno per un tempo notabile. In ogni altra congiuntura l'egemonìa ordinaria, ma inerme, di un consesso non basta: ce ne vuole una straordinaria ed armata; che non può essere se non la sarda; salvo che si voglia ricorrere agli stranieri che ci difendano. Ora chi non vede che il caso di cui si discorre essendo un solo fra molti possibili, il rimedio proposto è d'improbabile applicazione? Di rado i fatti succedono come si fingono in carta; né l'imperfezione solita delle cose umane permette che vadano regolatamente. L'uomo sperto e savio dee antivedere tutti i disordini che possono avvenire e apparecchiarsi per ovviarvi. L'opinione che il potere egemonico non sia valido se non è elettivo, non solo è falsa e contraria alla ragione e alla storia, ma sarebbe funesta, dove il corso degli eventi necessitasse un'egemonìa straordinaria e una dittatura autonoma. E sarebbe senza alcun fallo di ruina al Rinnovamento come già fu al Risorgimento; in cui la vittoria ci fu tolta dall'unione; e l'indugio nacque dal credere che l'egemonìa nazionale abbia d'uopo di consenso esplicito e di elezione.</p></note>. La storia non ricorda un solo esempio in contrario. Nei popoli disgiunti e differenziati l'inviamento egemonico dee appartenere a una provincia: in quelli che già sono uniti, a una città dominante come metropoli. La Francia non avrebbe potuto mantenere nel secolo scorso la sua mirabile unità nazionale, senza l'egemonìa di Parigi; e se questa oggi mancasse, perirebbero seco la libertà, la potenza e l'influenza della nazione; e la Francia diverrebbe così impotente come la Spagna. Quando vari popoli affini sono già avvezzi alla vita libera e omogenei d'instituzioni, l'egemonìa di una città o di una provincia è men necessaria, e può supplirvi quella di una dieta o di un uomo insigne; come negli Stati uniti di America, dove i popoli si raccolsero intorno a un'eletta cittadina e al gran nome di Giorgio Washington. Ma in ogni caso ci vuole un centro di azione, d'indirizzo, di reggimento; il che è così manifesto, che crederei di fare ingiuria a chi legge se insistessi maggiormente su questo proposito.</p>
<p>Nelle cose politiche l'esercizio di ogni potere direttivo può essere ordinario o straordinario, e aver qualità di apparecchio ovvero di compimento. Adattando questa divisione al nostro proposito, ne nascono due spezie e due periodi di egemonìa, l'uno dei quali viene a essere per natura iniziale, ordinario, preparatorio, e corrisponde all'interregno italico; l'altro straordinario e completivo, avendo il suo riscontro col Rinnovamento. Le condizioni proprie di tali due epoche possono essere variamente modificate dal corso degli eventi; imperocché l'intervallo che ci parte dalla rivoluzione avvenire può essere lungo o breve, di pochi mesi o di più anni, secondo il tenore o l'intreccio di quelle cause accidentali che alla sagacità umana è tolto di preconoscere. Inoltre la mutazione può succedere in modo simultaneo e per opera di peripezie improvvise, o aver un andare più lento e graduato; e da tali varietà fortuite e contingenze non prevedibili dipenderà la piega che la politica piemontese dovrà pigliare per adempiere l'ufficio suo. Siccome l'annoverare tutte le combinazioni casuali è cosa impossibile (e quando non fosse, vorrebbe un discorso lunghissimo) noi ci ristringeremo a poche generalità fondate nella natura delle cose, lasciando alla discrezion di chi legge l'attemperarle al soggetto, secondo il volgere di quegli accidenti che è dato di prefigurare come possibili o probabili. Né già intendiamo di pretermettere affatto la considerazione di questi, in quanto essi potranno avere una parte più diretta e notabile nelle cose nostre; ma per non complicar di soverchio una materia già intralciata, ci riserbiamo a parlarne nella conclusione dell'opera, limitandoci per ora a quelle avvertenze che hanno una base più invariabile e generale.</p>
<p>Il periodo preparatorio consiste nell'inchiesta e nel procaccio dei mezzi; alcuni dei quali sono interni e gli altri esteriori. I primi versano nelle riforme e nelle armi: gli altri nelle pratiche e negli accordi. Chi assume un'impresa grande e ha bisogno di molti cooperatori dee procacciarsi anzi tutto forze e riputazione. Le forze son necessarie a stabilire il credito politico, ma sole non bastano a produrlo, come quello che nasce principalmente dalle idee che si professano, stante che le idee sole sono atte ad allettar gli uomini e ad infiammarli. Le idee, oltre al dare autorità, accrescono la potenza, aggiugnendo alla forza materiale quella del senno e degl'influssi civili. Ma nei luoghi dove l'opinion popolare non è matura, tu non puoi guadagnartela colle tue idee, se non in quanto la scorgi a conoscere ed amare le idee medesime; tanto che in questo caso il vantaggiarsi della pubblica estimazione e il venirla educando e formando è tutt'uno. Tal è sottosopra la condizione d'Italia, che stata serva e divisa per tanti secoli non ha che un senso civile assai rozzo; il quale si dee svolgere e perfezionare; in modo che chi piglia a capitanarla dee far prima di tutto l'ufficio di aio e di maestro. Nel corso del Risorgimento l'opera direttrice essendo divisa tra Roma e il Piemonte, il compito di questo versava principalmente nell'uso delle armi e nel politico indirizzo. Venuto meno l'impulso ideale della città ecclesiastica e rioppressa la civile, il doppio ufficio tocca al Piemonte, che dee essere insieme braccio e senno della nazione. E siccome il nostro Rinnovamento non sarà un fatto spiccato, ma farà parte di un moto comune a quasi tutta Europa, così l'opinione italica deve consonare all'europea e premere su quei capi che prevarranno universalmente nei nuovi ordini. I quali capi si riducono insomma all'idea progressiva, alla popolare e alla nazionale, che importano il predominio dell'ingegno, il riscatto della plebe e l'unione delle genti consorelle in una sola patria. Ma gli stati non possono predicare e spargere i concetti buoni altrimenti che mettendoli in pratica; e siccome ogni idea effettuata è una riforma, i governi che aspirano a fondare un'opinione civile debbono essere riformatori. Le riforme sono adunque il naturale apparecchio della nuova epoca, come furono il principio della passata. Il Piemonte dee ritornare ai felici albori del Risorgimento; mettendo mano ai miglioramenti che risguardano i diritti dell'ingegno e delle classi misere, e abilitandosi al futuro riscatto della penisola. Perciò a ristringere in poco gli obblighi di questa provincia diremo che <hi rend="italic">la monarchia sarda stata finora impropizia all'ingegno, aristocratica e municipale, dee rendersi al possibile progressiva, democratica e nazionale</hi>. Questa è la sostanza e il fondamento dell'apparecchio egemonico, e il solo filo di salute che fra le vicine o remote vicissitudini rimanga al principato.</p>
<p>La Siccardiana fu un ottimo principio di questo genere; tanto che per le speranze che destava e le promesse che conteneva si può dire che fosse <hi rend="italic">un preludio lontano del Rinnovamento</hi>. Ella infatti risponde alle tre idee principi, sottraendo i giudizi all'incapacità, al privilegio e ad una autorità esterna; ond'è una riforma progressiva, democratica e nazionale. Se non che per la materia in cui versa non è di gran rilievo, se non come principio ed annunzio di provvisioni consimili e maggiori; quasi un passo che vieta di sostare o retrocedere, e un impegno che obbliga a progredire. E in effetto ponendovi mano il governo avea promesse formalmente altre leggi consimili; ma pentito del proprio ardire e spaventato dalle grida degli opponenti, non attenne la sua parola; onde quanto la nuova riforma fu a principio politicamente utile, tanto oggi è divenuta nociva, mettendo vie meglio in luce la timidità dei rettori e facendo altrui disperare della lena del principato. Dove si vede quanto gli stati deboli s'ingannino, eleggendo certe vie di mezzo che hanno gl'inconvenienti dei partiti estremi senza alcuno dei loro vantaggi. Imperocché o il Piemonte volea procacciarsi la grazia di Roma o quella dei popoli. Nel primo caso, non dovea toccare alcun abuso: nel secondo, dovea abolirli tutti. Laddove dando un colpo al cerchio e uno alla botte, per voler compiacere a ciascuno, non gradì a nessuno. Che se credette di placar Roma fermandosi sulla soglia, egli fece uno di quei giudizi che si fondano nell'apparenza anzi che nella realtà delle cose. Insegna il Machiavelli che quando un principe piglia uno stato, egli “<quote>dee discorrere tutte quelle offese che gli è necessario fare e tutte farle a un tratto per non le avere a rinnovare ogni dì</quote><note place="foot"><p><bibl><title>Princ.</title> 8.</bibl></p></note>”. Se il ministero sardo avesse osservata questa regola effettuando ad un tratto tutte le riforme a cui si era obbligato, l'offesa di Roma non saria stata maggiore; ché tanto val uno quanto dieci nelle ferite che si fanno all'amor proprio ed ai privilegi. Anzi è probabile che l'audace procedere avrebbe ammansata una potenza che per antica usanza resiste agli umili e cede agli animosi. Laddove volendo fare una cosa per volta, egli rese il negozio assai più difficile; e ritraendosi sbigottito, non solo diminuì il merito di quanto aveva operato, ma lo mutò quasi in demerito; perché nei civili aringhi fa prova di men cuore chi si avanza e poi retrocede, che chi sta saldo alle mosse.</p>
<p>L'indipendenza del temporale dallo spirituale non è vera e non frutta se non è compiuta; perché né lo stato né il governo sono liberi ogni volta che un'autorità esterna può ingerirsi menomamente nelle tue faccende. Pare ad alcuni che Roma come potenza italiana non sia straniera verso l'Italia, né come potenza religiosa e cosmopolitica verso i popoli cattolici. Ciò è vero, se in astratto si considera; ma stante che Roma al dì d'oggi è in effetto un'oligarchia di preti temporale e assoluta, essa non solo è forestiera, ma spesso nemica, avendo fini e interessi disformi da quelli del laicato e delle nazioni in universale, e dell'Italia in particolare. Per la qual cosa l'opposizione che ella suol fare alle riforme degli stati cattolici, benché si colori colla giurisdizione spirituale, muove o almeno è aiutata quasi sempre dal temporale; cioè dalla gelosia delle proprie entrate, dal desiderio di mantenere od accrescere i privilegi delle sue creature, dalla smania ambiziosa di sovrastare ai reggimenti secolareschi e sovrattutto dall'odio degl'instituti liberi e dei progressi civili; dal che nasce, come testé diceva sapientemente Giovanni Russel ai comuni inglesi, che “<quote>i principii oltramontani” <seg type="inciso">[leggi romaneschi]</seg> “sono pregni di pericoli per la libertà di tutti gli stati europei</quote><note place="foot"><p>Nella tornata dei 5 di febbraio 1851.</p></note>”. Chi non sa che la ressa accanita nell'oppugnare la Siccardiana mosse assai meno da desiderio e speranza di mantenere in Piemonte un privilegio abolito eziandio nei paesi più infervorati del culto cattolico, che dal pietoso intendimento di scalzare e indebolir lo statuto, rendere esosa quella provincia ai governi retrogradi, porgere all'Austria un pretesto pinzochero d'ingerirsi, accender le discordie e la guerra civile? Tanto a Roma dispiace che in un angolo d'Italia sopravviva e dia luce una favilla di libertà. Ora i governi, essendo custodi dell'autonomia propria e di quella della nazione, hanno il debito di procurare e mantenere diligentemente l'inviolabilità del temporale, come di un bene, di cui non sono arbitri, ma depositari; ripigliandosi quelle parti di esso che furono per l'ignoranza dei secoli addietro usurpate dai chierici o pei bisogni e la cultura imperfetta spontaneamente concedute. Tali sono l'educazione e l'instruzione cittadina, il contratto matrimoniale, il pubblico feriato dei giorni festivi, i funerali e la sepoltura civile, le manimorte del clero secolare e regolare, e simili materie, che per sé non appartengono alla giurisdizione ecclesiastica e sono il natural compimento della legge vinta da Giuseppe Siccardi. Né si può far buona con Giacomo Antonelli contro tali riforme l'autorità dei concordati che precorsero gli ordini liberi; i quali mutando essenzialmente la forma dello stato e avendo forza di legge fondamentale, derogano per natura (ancorché non lo esprimano) agli statuti precedenti che loro ripugnano.</p>
<p>Finché Roma avrà uno stato e una corte, ella non sarà mai disposta a riconoscere la verità di questi principii, e ad ammetterne le conseguenze o almeno a tollerarle, se non costretta dal contegno dei governi civili. La fermezza sola può espugnare la pertinacia di Roma; laddove gli ossequi, le dolcezze, le condiscendenze, non che raumiliarla, la fanno inalberare ed insuperbire. Né si debbono temer le censure, le scomuniche, gl'interdetti e le altre ecclesiastiche rappresaglie; perché quanto le armi spirituali giustamente mosse sono rispettabili, tanto abusate iniquamente mancano di valore. Se già erano spuntate nei bassi tempi, quando tanto poteva non solo la religione, ma la superstizione, come avranno forza ai dì nostri? La pia Venezia in un secolo piissimo non fece caso di un ingiusto interdetto: strano sarebbe che i regni odierni fossero più scrupolosi di quella repubblica. Gli Otto di Firenze combatterono per tre anni Gregorio undecimo; ed “<quote>erano chiamati santi, ancoraché eglino avessero stimato poco le censure, e le chiese de' beni loro spogliato e sforzato il clero a celebrare gli uffici; tanto quelli cittadini stimavano allora più la patria che l'anima</quote><note place="foot"><p><bibl>Macchiavelli, Stor. 3.</bibl></p></note>”. Imitiamo i <hi rend="italic">santi</hi> del medio evo, senza però spogliar le chiese e posporre l'anima alla patria; seguendo l'esempio di Pietro Derossi di Santarosa, religioso di cuore e tenerissimo di coscienza, che seppe resistere anche morendo alle minacce dei cattivi preti, come il suo cugino Santorre a quelle dei Turchi. Tocca ai rettori subalpini il ravvivar le massime e le tradizioni pratiche dei governi oculati e riformatori dell'età scorsa, ai quali l'Austria medesima facea tenore; e non che incontrare il biasimo, avranno la lode delle popolazioni. Le quali applaudendo alla Siccardiana, non ostante le proteste minatorie di Roma e le arti che usarono alcuni prelati per muoverle a tumulti e a guerra civile, fecero chiaro che il Piemonte, benché devoto e affezionato ai riti cattolici, sa distinguere la religione dagli errori de' suoi ministri.</p>
<p>Il debito di risecare gli abusi, anche a costo di qualche conflitto coi chierici e con Roma, dee rendere gli uomini di stato tanto più osservanti della religione e ossequenti ai divini diritti dell'episcopato e della santa sede. Procedendo con questa riserva, saranno in pace con Dio e non avranno da temere le calunnie dei malevoli. Anzi sarà manifesto che non vengono mossi da disamore o disprezzo della fede e della chiesa, ma da sincero affetto dell'una e dell'altra. Imperocché il rimedio migliore contro i pubblici scandali è il riprovarli e impedirli al possibile: il modo più acconcio di ovviare all'empietà minacciante si è quello di avvezzare i popoli a sceverare le false opinioni e i disordini dalla parte immutabile della gerarchia e delle credenze. Per salvare l'autorità spirituale uopo è combattere animosamente gli eccessi causati dal potere civile che l'accompagna; difendendo, per dir così, Roma da Roma, cioè dai gravissimi danni, di cui per una cecità deplorabile è autrice a se stessa. Certo a ogni cuor cattolico sarebbe più caro di evitar gli urti e procedere per via di amichevoli aggiustamenti. Io proposi altrove questa norma, confortando i principi a non muover nulla in certe materie senza un previo accordo colla sedia apostolica<note place="foot"><p>Nel <title>Primato</title>.</p></note>. Ma entrando per un sentiero opposto a quello che i savi le additavano, spaventando il mondo e promovendo l'eresia e la miscredenza colle enormezze di un governo truce e scandaloso, dichiarandosi nemica alla libertà, agli ingegni, alle plebi, alle nazioni, ricusando di capitanare idealmente la redenzione italiana, anzi osteggiandola e costringendo altri ad accollarsi eziandio questo carico, Roma ecclesiastica ha reso impossibile il detto modo; tanto che ella dee imputare a se medesima la mutazione. Ciò che a lei toccava di fare ora si aspetta al Piemonte; e però l'assunto di ricuperare allo stato i suoi diritti, secondo il nobile esempio di Giuseppe Siccardi, quanto sarebbe stato disforme dal genio del Risorgimento e dalle sue condizioni, tanto è oggi opportuno e necessario come apparecchio del Rinnovamento. Il quale dee altrimenti governarsi col clero nei termini della politica; non essendo più sperabile il riconciliare ai patrii interessi il maggior sacerdozio.</p>
<p>Non perciò si vuol fare né anco nelle cose civili pieno divorzio dal santuario; e laddove prima si apparteneva a Roma il tutelare la parte liberale dei preti contro l'avversa, ora si addice al Piemonte il proteggere i minori chierici contro l'arbitrio dispotico dei loro capi. Egli è fuor di dubbio che questa provincia si onora di alcuni vescovi buoni; ma quei nove prelati che protestarono contro la ribenedizione civile degl'Israeliti, e i recenti contrasti di molti alla Siccardiana provano che pur troppo non ce ne mancano dei cattivi. Men corrotto o più savio che dir si voglia è il chiericato inferiore; ma dipendendo dall'altro, non è libero di parlare né di operare, se non quanto i superiori glielo permettono; i quali, se son tristi o ignoranti, ne rendono inutile l'ingegno e il valore. Se i ministri sono impediti dalla giurisdizione ecclesiastica di assumere la difesa del buon prete contro il suo vescovo o contro Roma, proteggano in lui e onorino almeno il cittadino. È egli bistrattato, censurato, disautorato, perseguitato ingiustamente? Lo abbraccino e ristorino colle provvisioni, coi gradi, e colle onoranze civili. Il che da un canto porrà qualche freno alle burbanze episcopali o alcun rimedio, sventandone l'efficacia; e dall'altro canto sarà di gran pro allo stato, somministrandogli un clero liberale e sapiente che potrà attendere con franchezza cattolica a riconciliare il sapere e la gentilezza colla religione, e a purgare la religione medesima dagli errori e dagli abusi che la guastano.</p>
<p>La separazione assoluta delle due giurisdizioni è la prima base della libertà religiosa che tanto è cara ai popoli civili. E benché il pieno possesso di questa franchigia non si possa oggi introdurre in Piemonte per le ragioni che toccheremo fra poco; tuttavia non si dee trascurare di avviarla, per quanto la civil prudenza e le condizioni presenti il permettono. Laonde sarà gran senno il purgare le leggi da certe ridicole reliquie dei bassi tempi; le quali obbligavano gli esecutori a entrare in santo e a sputare teologia come gli alunni di un seminario. Imperocché da alcuni processi recenti io raccolgo che i giureconsulti e i magistrati del Piemonte s'intromettono di esaminare “<quote>le profezie false ed assurde<note place="foot"><p><bibl><title>Requisitorie dell'ufficio fiscale generale di Casale, ecc. contro Grignaschi Francesco e suoi complici</title>. Italia, 1850, p. 39, 45.</bibl></p></note>, il senso delle sacre carte<note place="foot"><p><bibl><hi rend="italic">Ibid.</hi> p. 16, 45.</bibl></p></note>, gl'insegnamenti contrari alla religione dello stato<note place="foot"><p><bibl><hi rend="italic">Ibid.</hi> p. 16.</bibl></p></note>, le erronee e arbitrarie interpretazioni dell'<title>Apocalisse</title></quote><note place="foot"><p><bibl><hi rend="italic">Ibid.</hi> p. 3, 16</bibl></p></note>;” e conoscono “<quote>la teoria dei quietisti che fece per lunghi anni piangere di dolore la chiesa di Cristo</quote><note place="foot"><p><bibl><hi rend="italic">Op. cit.</hi> p. 20.</bibl></p></note>”. Anzi inseveriscono contro chi “<quote>adultera e tergiversa (<hi rend="italic">sic</hi>) la dottrina dei santi ed evangelici scrittori, e con assurde argomentazioni e fallacie offende il primato di onore e di giurisdizione del pontefice, l'apostolicità di Roma, i caratteri esteriori della vera e unica chiesa di Gesù Cristo; ovvero disprezza il culto dei santi, e interpreta come Aurelio Bianchi Giovini i decreti di papa Gelasio</quote><note place="foot"><p><bibl><title>L'opinione</title>, Torino, 26, 27 dicembre 1850, 17 maggio 1851.</bibl></p></note>.” Io sarei curioso di leggere un comento dell'<title>Apocalisse</title> o un trattato di mistica scritto dai curiali di Torino; e di sapere se anche gl'Israeliti e i Valdesi del Piemonte sieno obbligati civilmente ad ammettere l'apostolicità della chiesa romana, il culto dei santi e il primato del pontefice. Un codice che obbliga i leggisti a indagini e pronunzie di tal sorta è inaccordabile coi primi principii della libertà religiosa; secondo i quali ogni ingiuria e profanazione delle cose sacre colle parole o coi fatti, ogni abuso di esse a rapina o scostumatezza dee essere vietato e punito; ma non si può far criminale e né anco inquisire l'errore prettamente speculativo; se già l'ufficio del papa e dei vescovi non tocca ai giudici e agli avvocati.</p>
<p>Le riforme non bastano a rendere progressivo e popolano un governo, se tale non è eziandio il ripartimento degli onori e delle cariche; perché le cose umane pigliano la qualità loro dalle persone. “<quote>È cosa indegna,” <seg type="inciso">diceva Isocrate,</seg> “che chi è da meno o peggiore comandi a chi è migliore o da più e che gli sciocchi reggano i giudiziosi</quote><note place="foot"><p><bibl><title>Del principato</title>. Trad. del Leopardi.</bibl></p></note>”. Questa sentenza non è abbastanza ricordata in Piemonte; il quale avvezzo da secoli alle distinzioni feudali e ai privilegi di corte, mal sa piegarsi alle regole della giustizia distributiva e fa poco caso dell'ingegno se non è favorito dalla fortuna. Ora quando gli splendori e i maneggi di conto sono premio dei raggiri e toccano agl'indegni, s'incorre in due gravi inconvenienti; l'uno, che lo stato ne soffre, privandosi della capacità dei migliori; l'altro, che i più di questi si convertono in nemici. Imperocché gran virtù si ricerca a impedir che la giusta indegnazione non prorompa a vendetta; e i Focioni<note place="foot"><p>Focione, morendo pregava che i suoi <hi rend="italic">dimenticassero le ingiurie fattegli dagli Ateniensi</hi> (<bibl>Plut., <title>Phoc.</title> 26</bibl>).</p></note>, i Catoni, gli Aristidi sono assai più rari degli Alcibiadi e dei Coriolani. Né i riguardi dovuti al merito singolare debbono far dimenticare i più; perché, come avverte Cicerone, alcuni governanti si professano amatori del popolo, altri degli ottimi, ma pochi son quelli che di tutti abbiano cura<note place="foot"><p>“<quote lang="lat">Qui parti civium consulunt, partem negligunt, rem perniciosissimam in civitatem inducunt, seditionem atque discordiam: ex quo evenit ut alii populares, alii studiosi optimi cujusque videantur, pauci universorum</quote>.” (<bibl><title>De off.</title> I, 25</bibl>).</p></note>. Né basta ancora l'esaltare i valenti, se non si lascia loro facoltà libera di operare; cosa che mal consuona al costume dei principi memori dell'assoluto; per modo che nei tempi forti gioverebbe allo stato regio il poterlo sospendere. Laonde io reputo felici Luigi Kossuth e Daniele Manin, ai quali, se non fu dato di redimer la patria, non venne almeno conteso di gloriarla nella sventura; e vo pensando che avrebbero potuto fare se fossero stati sudditi a Carlo Alberto o al regnante pontefice.</p>
<p>Il vizio che giustamente si biasima nelle monarchie civili sotto il nome di governo personale, non legittima però l'eccesso contrario che io chiamerei anarchia regia. Il trono non è un trastullo, ma un servizio; e dovendo il principe elegger uomini idonei a fare il comun bene e reggere in modo conforme all'opinione pubblica, questo solo debito richiede molte cure e un gran capitale di cognizioni. Chi è ignorante vien facilmente ingannato dagl'ignoranti; e non è atto a distinguere la vera perizia dall'apparente. Studiar gli uomini e i tempi, innalzare i valorosi, sopravvegliarne gli andamenti, sostenerli contro l'invidia di corte e il mal animo delle sette, sterminare i prevaricatori, e fare insomma che la mente dei savi e non la voglia dei faziosi indirizzi la cosa pubblica, sono carichi non leggieri; e bastano a onorare e assicurare chi li sostiene, ancorché principe nuovo e in tempi difficili; come si vide in Leopoldo dei Belgi. Schivando l'ozio, che trae seco i piaceri, si gioverà coll'esempio; il quale nel bene come nel male è efficacissimo quando vien da coloro a cui sono rivolti gli occhi di tutti; onde “<quote>alla condizione regia si conviene sopra ogni cosa non essere schiavo di niuna voluttà ed avere nelle passioni proprie maggior imperio che nei cittadini</quote><note place="foot"><p><bibl>Isocrate, <title>Del Principato</title>. Trad. del Leopardi.</bibl></p></note>”. Queste parole di un gentile dovrebbero meditarsi dai principi cristiani e dai loro ministri. Ai re assoluti di una volta era di scusa il fascino dell'onnipotenza, la pestilenza delle corti, gl'influssi del ceto splendido; ma oggi la signoria soggiace alla legge, i popoli non soffron le corti e la democrazia ha d'uopo di virtù civile; la quale non può consistere colla licenza dei costumi e colla mollezza. Le classi agiate e corrotte si ridono di questi consigli, e godono che chi siede più alto giustifichi coi fatti propri la loro dissoluzione. Agl'infimi la modestia, il pudore, il rispetto del vincolo coniugale, i conforti innocenti della famiglia. Ma appunto perché questo è l'unico bene che voi lasciate alla plebe derelitta, ella non vuole che gliel togliate coi vostri esempi: non è disposta a patire che la dignità e la ricchezza sieno fonte di scandali e specchio di corruttela.</p>
<p>L'amore operoso della plebe, come del ceto più benemerito ed infelice, dee sovrastare ad ogni altro affetto; e però il rilevarla colle riforme educative ed economiche è il primo obbligo del re popolano. Nelle quali non entro, avendone già fatto altrove discorso; e in vece chiamerò a disamina un'obbiezione fatta da molti contro la possibilità di queste e delle altre riforme, anzi contro al generale indirizzo che io consiglio per mettere in salvo il principato piemontese. Come mai, si suol dire, il piccolo Piemonte potrà osar tanto egli solo? E dove il tenti, l'Austria, la Russia, la Francia il comporteranno? Non cercarono in mille modi di stornare la Siccardiana? Non lo minacciano anche ora perché mantiene lo statuto e ospita i fuorusciti? Continui nelle riforme e addosso gli piomberanno. L'Europa dei potentati atterrita e impegnata nel regresso non patirà mai un Piemonte democratico. Se questo vuol conservare le sue instituzioni dee, per modo di dire, dissimularle e nasconderle: dee guardarsi da ogni atto vistoso, capace di attrarre lo sguardo e destar la gelosia degli esterni: dee mettere insomma ogni suo studio nel farsi dimenticare.</p>

<p>Questo raziocinio specioso è uno dei molti che mostrano quanto in politica il senso diritto che penetra le realtà si diversifichi dal volgare che si ferma alle apparenze. Dicendo che i potentati non vogliono sapere di un Piemonte popolare, voi avete mille ragioni. Ma v'ingannate a credere di placarli, soprassedendo dai miglioramenti e dagli apparecchi. Sapete che cosa odiano principalmente? Odiano la libertà che è il principio di tutti gli altri beni. Finché questa è intatta, non isperate che s'acquetino. Poco loro importa che indugiate a trar fuori le conseguenze che si racchiuggono nelle premesse. Le premesse sono lo statuto, la legge delle elezioni, una stampa libera, una ringhiera nazionale; cose tutte incompatibili cogl'interessi dei nostri nemici. Questa è la radice che promette, e il seme che racchiude l'albero democratico; e finché essa non è svelta, né l'Austria, né il papa, né Toscana, né Napoli non saranno sicuri e tranquilli in casa propria. Perciò non vi ha altra via per farvi amici costoro che quella d'impastoiare la stampa, mutar gli ordini delle elezioni, abolire il patto fondamentale o ridurlo ipocritamente a essere un'ombra di se medesimo. Ogni altro partito è inutile, anzi nocivo, perché le soste, le condiscendenze, le paure, non che lenir gli avversari, mostrando la viltà vostra, aggiungeranno il disprezzo all'odio che già vi portano. “<quote>Niente vale l'umiltà,” <seg type="inciso">dice il Compagni,</seg> “contro alla grande malizia</quote><note place="foot"><p><bibl><title>Cron.</title> 2.</bibl></p></note>”. Io bramerei nei ministri piemontesi quando parlano all'Austria e a' suoi patroni o clienti, meno umiltà e maggiore fierezza; ché essi errano a gran segno affidandosi di ammansare l'eterno nemico della libertà e d'Italia.</p>

<p>Ma il mal volere non dee spaventare, se non è congiunto al potere. Anche senza le riforme, il Tedesco spegnerebbe, potendo, le nostre franchigie; e non potendo, oltre le franchigie rispetterà eziandio le riforme. Per decidere se possa o non possa, bisogna aver l'occhio alla Francia. Finché questa vive a stato di popolo e serba intatta la sua costituzione, l'Austria, se è savia, non oserà tentare un'invasion subalpina; ché, lasciando star gli altri rischi, il governo della repubblica non potria patirlo senza metter se stesso a gravissimo ripentaglio. Perciò le riforme non scemeranno la sicurtà del Piemonte; purché non tremi alle parole, alle grida, alle minacce dei diplomatici, le quali sogliono essere tanto più energiche quanto meno sono serie e fondate. Se poi è scritto in cielo che il governo imperiale debba perdere affatto il cervello, tal contingenza, come ho detto, non può rimuoversi altrimenti, che col togliere lo statuto. Resta il caso che nuove perturbazioni dieno in Francia il predominio ai nemici della repubblica.; e in tal presupposto la libertà subalpina correrà non meno pericoli di quel che farebbero gli ordini più democratici. Contro i quali pericoli unico rimedio sono appunto quelle riforme che si spacciano più atte ad accrescerli. Imperocché l'ultima di esse (della quale non ho ancora fatto parola) è la nazionale, che rispetto ai termini odierni del Piemonte consiste nell'abilitarsi a liberare e costituir l'Italia come prima i tempi glielo concedano. A tal effetto egli dee porre in atto tutte le forze di cui è capace; tanto che pensando a offendere e cacciare il nemico, egli viene a provvedersi contro lo stesso per la difesa. I municipali non hanno mai voluto intendere che la salute di questa provincia risiede nel possesso dell'italianità e quindi nel suo apparecchio; poiché se aspira a essere italiana, l'arduità e la grandezza dello scopo l'obbligano a superare se stessa e a fare ogni sforzo per rendersi poderosa ed invitta. Al contrario se si ristringe in se medesima, non avendo pensiero né stimolo di medicare la sua debolezza, non potrà né pur mantenere i beni presenti e sarà preda di chiunque l'assalga. Né la salverà il patrocinio britannico o di altra potenza; perché in questa continua vicenda di attinenze politiche e d'interessi, gli appoggi esterni possono mancar d'ora in ora per mille cagioni fortuite ed accidentali. Folle è per tanto chi gli stima perpetui; e ignora che la maggior miseria di uno stato è il vivere a discrezione d'altri. Oltre che se il governo subalpino dismette il pensiero d'Italia, se si ferma nella via degli avanzamenti, se tituba, trepida, s'inginocchia e si perita di mostrarsi progressivo, democratico e nazionale, ancorché ricusi di abolir le franchezze e gli riesca di preservarle, egli entrerà in disaccordo coi tempi, che traggono irrevocabilmente al trionfo del pensiero, delle nazioni e delle plebi: gli mancherà la stima e la fiducia dei presenti e più ancora delle prossime generazioni: avvilirà la casa sarda: screditerà il principato; e lo perderà se mai accada che sia messa sul tavoliere la posta fatale e attrattiva della repubblica. Le vie di mezzo nei tempi forti rovinano gli stati<note place="foot"><p><bibl>&gt;Tac. <title>Hist.</title> III, 40. Machiavelli, <title>Disc.</title> II, 23.</bibl></p></note>; ché accozzando insieme gl'inconvenienti dei partiti opposti, mentre vogliono salvare la capra e i cavoli, perdono insieme i cavoli e la capra. Il Piemonte debole dee temere per tutto e di tutti, qualunque sia la sua politica; laddove il Piemonte forte non ha da paventare per nulla e di nessuno.</p>

<p>In sulle prime può parere contraddittorio che la parte adegui il tutto e che una provincia acquisti tal grado di forza che si commisuri ai bisogni della nazione. Ma una considerazione più attenta leva la ripugnanza, perché la forza consiste nella milizia, e questa essendo opera della disciplina e dell'arte, niente vieta che un paese di tenuta mediocre gareggi nelle armi coi superiori. “<quote>Quel principe,” <seg type="inciso">dice il Machiavelli,</seg> “che abbonda d'uomini e manca di soldati, debbe solamente non della viltà degli uomini, ma della sua pigrizia e poca prudenza dolersi</quote><note place="foot"><p><bibl><title>Disc.</title> III, 38.</bibl></p></note>”. Anche nei tempi ordinari la relazione che corre “<quote>tra la forza numerica dell'esercito e quella della popolazione dee crescere anzi che diminuire per le piccole potenze</quote><note place="foot"><p><bibl>Corsi, <title>Dell'esercito piemontese e della sua organizzazione</title>, Torino, 1851, p. 21.</bibl> “<quote>Quanto più cresce il rapporto tra la circonferenza e la superficie di uno stato, tanto più debbe crescer la forza destinata a proteggere la frontiera; quanto più un paese è piccolo rispetto ai paesi che lo circondano, tanto più il governo debbe pensare a premunirlo contro i pericoli di un'invasione; e però le piccole potenze mal possono tutelare la loro indipendenza senza mantenere un esercito permanente, il cui rapporto colla popolazione sia sensibilmente maggiore di quello che rinviensi presso le grandi nazioni e senza ordinare una numerosa riserva. Le quali osservazioni possono per lo appunto applicarsi al Belgio e al Piemonte, piccole potenze che offrono molta analogia di condizione. Ora, diciam noi, se il Belgio, paese fertile e ricco, con quattro milioni di abitanti ha potuto in questi ultimi tempi mantenere per più anni un esercito di settantamila uomini, e successivamente uno di circa quarantasettemila, perché il Piemonte, paese ugualmente fertile e ricco, con una popolazione di quattro milioni seicentocinquantamila abitanti, non potrebbe tener in piedi un esercito di cinquantaquattromila uomini?</quote>” (<bibl><hi rend="italic">Ibid.</hi> p. 21, 22.</bibl>)</p></note>”; altrimenti non basterebbe a difenderle. E nelle congiunture straordinarie non si dee star pago ai mezzi consueti; bisognando, nei pericoli insoliti, rimedi e amminicoli disusati. “<quote>Nelle guerre di nazionalità e d'indipendenza ogni cittadino atto alle armi dee essere soldato e correre al campo o almeno apparecchiarsi a difendere la città, il borgo, il casale che abita, se il mestiero o la professione che ci esercita è strettamente necessaria alla vita. In tal modo sempre si fecero le guerre d'indipendenza: così le fecero (per tacer degli antichi) gli Olandesi, gli Sveci, gli Americani, i Francesi, gli Spagnuoli, i Greci moderni; e sarebbe ridicolo il dire che quanto venne eseguito con prospero successo da tanti popoli non possa effettuarsi dagl'Italiani. Se i Piemontesi non volevano una guerra di tal sorte, non dovevano passare il Ticino, né parlare di regno e di nazionalità italica, né maledire il Tedesco sulle loro gazzette e colle loro canzoni; ma poiché tutto questo si è fatto, non possono tornare indietro sotto pena d'infamia</quote><note place="foot"><p><bibl><title>I due programmi del ministero Sostegno</title> (<title>Operette politiche</title>, t. II, p. 189, 190).</bibl></p></note>”. A queste ragioni se ne aggiunge ora una nuova; che senza provvisioni non ordinarie, la libertà e la monarchia corrono grave rischio. Il quale nasce dalle condizioni universali di Europa, a cui il Piemonte non può sottrarsi, se già non muta luogo e tempo; come a dire, tornando a vivere in qualcuno dei secoli passati o trasferendosi nell'Oceania. Né si tratta di uno sforzo impossibile, benché insueto, avendo esso avuto luogo ogni volta che mediante l'egemonìa guerriera un popolo fu il principio generativo di una nazione.</p>

<p>Io voglio, lasciando indietro molti antichi e moderni esempi, allegarne un solo che quadra a capello e toglie ogni replica. Quando Federigo secondo salì al trono, la Prussia avea tre milioni di abitanti e più di sessantamila soldati: il Piemonte d'oggi sovrasta di popolo e sottostà di esercito. Ma essendo la provincia alemanna come l'italica, armigera e bellicosa, non fu impossibile al principe il raccogliere in pochi anni tra i militi propri e gli arrolati di fuori un esercito giusto e agguerrito di centoventimila uomini; i quali nella guerra settennale montarono a ducentomila. Con questi eroici provvedimenti poté Federigo trasformare un piccolo dominio in un principato grande e potentissimo; come sarebbe stato agevole al Piemonte tre anni sono di creare non solo un regno forte, ma una nazione libera ed invitta. Se Carlo Alberto si fosse proposto l'esempio del re prussiano, avrebbe spesi i due primi lustri non solo nell'ampliare i ruoli, ma nel correggere gli ordini viziosi delle sue milizie; e all'ultimo, quando ebbe opportunità di sottrarsi con un primo atto all'imperio insolente dell'Austria, e i tempi forti, le occasioni propizie si avvicinavano (ed era facile l'antivederle), egli si sarebbe provveduto in guisa da poter subito entrare in campo e usare non solo una parte, ma tutte le forze apparecchiate. Governandosi con tal saviezza, appena scoppiata la rivoluzione viennese, poteva cacciare il Tedesco da Venezia e da Lombardia; laddove non fu pure in grado di aiutare i sollevati di Milano; ed entrato tardi in campagna con poche schiere e male acconcie, consumò il tempo in una guerra lenta e minuta, mentre conveniva farla grossa e impetuosa. Se l'imprevidenza e l'oscitanza di allora oggi si rinnovellano, quando nasceranno altre occasioni propizie si sarà pure impreparato; e in vece di allargare il regno subalpino all'alta Italia, si perderà il possesso antichissimo del Piemonte.</p>

<p>Preveggo le obbiezioni, che non sono nuove né pellegrine. Non basta l'erario di un paese già gravato a un dispendio si enorme. Ma la Prussia nei principii di Federigo e sotto il padre e l'avolo (che cominciarono e crebbero i militari apparecchi) era di gran lunga più povera del Piemonte. E se si bramano esempi domestici, contrappongasi il regno d'oggi a quello dei due ultimi secoli, che era assai più piccolo e scarso di uomini e di moneta. “<quote>I nostri avi,” <seg type="inciso">dice Alfonso della Marmora,</seg> “seppero edificare grandiosi stabilimenti civili e militari, ma ciò che è più straordinario, tennero sempre in campo un'armata proporzionatamente assai maggiore di quelle che ebbero le altre nazioni. Carlo Emanuele primo fece la guerra per quarantadue anni con un esercito di trentamila fanti e duemilacinquecento cavalli; e le sue entrate non sorpassavano nove milioni. Il suo figliuolo Amedeo primo non ebbe maggiori né le entrate né la popolazione, ma tenne sempre uguale l'esercito</quote><note place="foot"><p><bibl>Discorso ai deputati sardi nella tornata dei 21 di maggio del 1851.</bibl></p></note>”. Maggiori apparati ed imprese fecero Vittorio Amedeo secondo e Carlo Emanuele terzo; che poterono combattere e vincere le prime potenze di Europa. E pure allora erano di gran lunga men gravi il periglio e l'urgenza. Alle necessità patrie debbono cedere i riguardi e gl'interessi di minore importanza, e se i cittadini penuriosi, ma virtuosi, rifiutano in tali casi le retribuzioni quasi necessarie, ben si possono torre ai ricchi ed agiati le superflue. Si renda più semplice l'amministrazione: si aboliscano gl'impieghi inutili: si scemino le grasse provvisioni e i grossi stipendi: si tolgano le pensioni immeritate: si chiudano i conventi oziosi e ricchi: si usufruttino le pingui e soverchie prebende, e le entrate degli ordini religiosi e cavallereschi; perché queste e quelle sono bene dei poveri; il quale dee servire ai bisogni della patria anzi che alle delizie dei chierici e dei graduati. E per ultimo, se accade, si faccia capo alla borsa dei doviziosi; i quali non debbono rifiutare gl'imprestiti e le imposte straordinarie, se non per virtù, almeno per interesse; trattandosi di cansare le rivolture civili e le gravissime calamità che ne nascono. Né questi sforzi penosi debbono durare gran tempo; imperocché fra non molto gli eventi decideranno se la risoluzione delle cose di Europa debba farsi in modo repentino ovvero gradatamente. Nel primo caso (che si vuol presupporre per sicurezza) l'indugio non sarà lungo: nel secondo, stremandosi le armi attive, secondo la misura dicevole agl'intervalli di pace, si dovrà però aver l'occhio a comporre l'esercito in modo che le truppe tenute in serbo “<quote>possano in brevissimo spazio acquistare tutta l'instruzione che si richiede per le fazioni campali</quote><note place="foot"><p><bibl>Corsi, <hi rend="italic">Op. cit.</hi> p. 32.</bibl></p></note>”. Su tale articolo gli ordini vigenti son difettuosi, sia pel numero scarso del servigio effettivo, sia per la lunghezza del tempo richiesto ad abilitar le riserve. Alfonso della Marmora osava appena chiedere quarantacinquemila uomini di attuale stipendio<note place="foot"><p>Nella tornata di cui si è fatto menzione.</p></note>; sapendo che i parlamenti, in cui predomina il genio curiale e borghese, sono solleciti dei materiali interessi, incuriosi dei morali; confitti nel presente, improvidi dell'avvenire, e più intendenti di economica che di milizia. Perciò le assemblee discrete debbono rapportarsene al governo; che solo può conoscere e pesare i casi, i bisogni, i pericoli prossimi o remoti e scegliere provvedimenti conformi; e merita la fiducia degli eletti del popolo, se è democratico e nazionale.</p>
<p>Meglio valgono pochi soldati che troppi. Aforismo giustissimo contro l'armata di Serse; perché in effetto i pochi e buoni provano meglio che i molti e cattivi. Ma perché non procacciare di averne molti e valenti? E senza molti e ottimi non si può condurre una grande impresa, salvo che per miracolo. Mi vergognerei di allegare la storia intorno a cosa sì evidente e di contrapporre l'esempio dei gran capitani, da re Ransenne<note place="foot"><p><bibl>Tac. <title>Ann.</title> II, 60.</bibl></p></note> sino a Federigo: non aggiungo il maresciallo, che tiene a sua posta cencinquantamila armati o in quel torno, perché se bene ci abbia disfatti due volte, non ne segue che sia gran capitano. Ma il generale Dabormida che suol citare l'adagio, non può ignorare che per vincere il nemico bisogna emularlo; e questo forse gli spiace, perché non ama la guerra e non vuol che il Piemonte si renda italico. Altrimenti non direbbe che i soldati aventi moglie e figliuoli sieno cattivi; quando i primi soldati del mondo, cioè gli antichi Romani, erano ammogliati. Discorrendo delle doti che vogliono avere, il Machiavelli insegna che “<quote>debbesi sopra tutto riguardare ai costumi, e che sia onestà e vergogna; altrimenti si elegge un instrumento di scandalo ed un principio di corruzione</quote><note place="foot"><p><bibl><title>Art. guerr.</title> 1.</bibl></p></note>”. Ora come un esercito di scapoli possa aver questa parte, ciascun sei vede. La cattiva prova fatta dai nostri nelle ultime fazioni deriva da altre fonti. Bontà nei soldati suppone eccellenza nei capitani; e nelle guerre d'indipendenza la perizia e prodezza non bastano senza l'amore e lo zelo patrio. Molti di coloro che nel quarantotto e nel quarantanove guidavano le schiere, avevano in odio l'unione e la guerra; e non che accender gli animi dei tironi e dei veterani, gli sconfortavano, insinuando loro massime sediziose e rappresentando la liberazione d'Italia, come un vano travaglio e un'impresa straniera. Se oggi siasi posto rimedio a questo gravissimo disordine, io non lo so. So bensì che i soldati son plebe e valgono quanto la plebe; e che quando i plebei sanno leggere e scrivere, conoscono ed amano la gran famiglia nazionale, i militi riescono eroi nella sua difesa; come in Francia, in Inghilterra, in America; all'incontro dei popoli che ripongono la nazione nel borgo e la patria nella parrocchia. Facciansi adunque dei buoni duci e una plebe cittadina, e si avrà senza fallo un esercito cittadino.</p>
<p>Si dirà ancora che il Piemonte non ha un Federigo e che è tardi da pensare a imitarlo. Ma ad allestire e disciplinare un forte esercito non si richiede un ingegno miracoloso, purché non manchi ardore di zelo, energia di volere, e quell'attività desta, sollecita, infaticata, che in vero è quasi ignota nelle nostre provincie. L'obbiezione del tempo ha più del ragionevole e chiarisce l'enorme fallo di chi credendo e spacciando la guerra impossibile, consumava due anni preziosi a far poco; né si accorgeva che un Piemonte debolmente armato e non atto a pigliare la causa italica, non che provvedere agl'interessi della monarchia, favorirebbe un giorno i disegni della repubblica. Ma siccome niuno sa l'ora prefissa in cielo a quelle peripezie di cui s'intrecciano i nodi<note place="foot"><p>“<quote lang="lat">Non praeteribit generatio haec, donec haec omnia fiant</quote>.” (<bibl>Matth. XXIV, 34. Marc. XIII, 30. Luc., XXI, 32</bibl>). “<quote lang="lat">De die autem illa et hora nemo scit, nisi solus pater</quote>.” (<bibl>Matth. XXIV, 36; Marc. XIII, 32</bibl>).</p></note>, non si dovrebbe gittar la speranza di ricoverare il tempo perduto; e se il mettere le mani all'opera non è per migliorare, certo non muterà in peggio le condizioni del paese. Né l'Austria stessa dovrebbe veder di mal occhio che il Piemonte si appresti a mantenere la forma regia; perché l'interesse del trono sovrastando ne' suoi consigli a quello del dominio esterno, le metterebbe conto in ogni caso di vicinare a un'Italia monarchica, benché autonoma, piuttosto che a un'Italia repubblicana. Ma quale sia per essere in ciò il suo giudizio, i bellici apparati le scemeranno la voglia di offendere un popolo che ora disprezza; né avrà buon viso a rammaricarsene; giacché sarebbe strano che mentre ella e Prussia e Russia e Napoli armano a più non posso, fosse solo interdetto al re sardo di ampliar le sue squadre. E quando gli apparati saranno in piede, la libertà sarà sicura; perché il Piemonte in armi può difendere i suoi lari contro tutta Europa. Non si avrà più bisogno dell'incerta protezione straniera; e i rettori di Torino non dovranno più atterrire e raccapricciarsi a ogni ondeggiare e sommuoversi dei governi britannici. Sarà sicura la monarchia, rendendosi vie più cara ed accetta colle riforme popolari, e mostrandosi pronta coi fornimenti guerreschi ai bisogni di tutta Italia. La campagna del quarantotto ci svelò un fatto doloroso, ma naturale, cioè che alcune popolazioni contadine di Lombardia e della Venezia antiponevano il giogo dell'impero al civile dominio del re di Sardegna. Dico naturale, perché i rusticani amano i governi consueti se non sono eccessivamente gravosi, e non abbracciano le idee di nazione, di libertà, di patria, finché rimangono tra le astrattezze. Uopo è che tali concetti piglino corpo e divengano sensati, mediante quelle riforme che migliorando lo stato degl'infimi, fanno loro toccar con mano il divario che corre tra il vivere schiavo e l'esser libero e civile. Il Piemonte dando l'esempio invidiabile di una plebe sollevata a felicità e dignità di popolo, infonderà con questo solo fatto nelle altre plebi italiane un vivo desiderio di partecipare alla stessa fortuna; e farà che le classi misere di tutta quanta la penisola a lui aspirino e guardino come a salvatore. Ora se le serbate franchigie già stringono a tal provincia tutti gli animi generosi, quanto più nol farà il vedere che, vinte le angustie municipali e aristocratiche, non solo ella conserva la libertà, ma l'accomuna a tutti, e si appresta a renderla italica?</p>
<p>Discorrendo di apparecchi guerrieri e straordinari ho ragionato nel presupposto che possano fra non molto nascere in Europa di quei casi che mutano repentinamente lo stato delle nazioni; imperocché i governi assennati debbono approntarsi a tutto che può succedere, a fine di non dover dire come gli stolti, io nol pensava, con loro biasimo e rimorso eterno. Ma il detto esito non è il solo che possa verificarsi; e nelle odierne condizioni di Francia e degli altri paesi, egli è non meno possibile che il risolvimento delle presenti incertezze si faccia per ora senza violenza, tanto che le commozioni più gravi, non dico si cansino ma più o meno si differiscano. Ora siccome fra i mezzi interni di preparazione egemonica che soccorrono al Piemonte, le armi sono il principale nella prima ipotesi; così nella seconda gioveranno i mezzi esteriori, cioè le pratiche e gli accordi. Imperocché se in Francia accadesse una nuova rivoluzione, seguirebbe di fuori senza alcun fallo l'uno o l'altro di questi due effetti; cioè la propagazione del principio repubblicano, se prevalgono i democratici; l'abolizione del principio costituzionale, se vince la parte contraria. Dunque per la ragion degli oppositi, se non succede rivoluzione presso i nostri vicini, la repubblica dee assolidarsi in Francia e il regno civile può risorgere almeno per qualche intervallo nell'altra Europa. La repubblica francese è al dì d'oggi un'ombra anzi che una cosa; giacché i più di coloro che dovrebbero per ufficio e per instituto difenderla si adoperano a sterminarla. Ma siccome da un canto un tale stato è violento e non può durare; e dall'altro lato il ritorno durevole alla monarchia è difficile per non dire impossibile, se ne può far ragione che avranno luogo nuovi e terribili rivolgimenti, o che in modo legale l'esercizio e la pratica del governo popolare si accorderanno colla sua forma. Il che avvenendo, che farà l'altra Europa? Il ristabilire in Germania, in Italia, in Ispagna il dominio assoluto a fronte di una repubblica francese consolidantesi e fiorente, non sarebbe un partito politico, ma un farnetico. Assalire questa repubblica uscita vittoriosa da tante prove, non sarebbe guari più savio; giacché una guerra generale è oggi moralmente e materialmente assai malagevole, e sarebbe a coloro che la cominciassero più di rischio che di guadagno. La Prussia, l'Austria e le altre potenze germaniche faranno di necessità virtù; e la Russia dovrà acconciarvisi, non ostante i disegni e gl'impegni contrari, perché la natura fatale delle cose è più forte dell'autocrato. Ora i potentati del norte acconciandosi loro malgrado alle civili franchigie, i principi dell'Italia inferiore dovranno fare altrettanto, mancando loro quegli estrinseci appoggi di cui si prevalsero per entrare e tenersi nell'altra via.</p>
<p>Si dirà che io contraddico alle cose dette di sopra, presupponendo possibile la restituzione degli ordini costituzionali in Toscana, in Roma, in Napoli, e quindi ammettendo che la nuova epoca sia per ripremere i vestigi della passata. Ma io non parlo del Rinnovamento, sì bene del suo apparecchio: non parlo dell'esito definitivo, ma di uno stato transitorio nel caso che il corso degli eventi lo porti e lo necessiti. Che dopo la storia dei tre ultimi anni, gli statuti civili sieno per fiorire in Napoli e in Roma; che il regno temporale del papa sia per durare; che i principi della bassa penisola sieno per adattarsi lealmente alla libertà pubblica e agevolarne gl'incrementi; è tal presupposto che non può cadere in pensiero al politico più comunale. Tanto più che fatti recenti dimostrano le corti settentrionali aggirate dalla solita vertigine dei governi pericolanti essere ormai risolute di rimettere gli antichi ordini; e l'Austria ne ha già dato il segno<note place="foot"><p>Vedi la lettera di Francesco imperatore a Felice di Schwarzemberg in data dei 21 agosto 1851.</p></note>. Ma d'altra parte è pure indubitato che la forza degli eventi può domare la pertinacia, e rendere possibile una <hi rend="italic">riassunzione del Risorgimento, non mica come stato fermo, ma come ordine passeggiero e provvisionale</hi>. Il caso non è probabile. Sia pure, ma è possibile; e se i fati lo portano, sarà gran senno ai principi ed ai popoli il rassegnarvisi. E i buoni, a qualunque classe appartengano, dovranno rallegrarsi che alle miserie presenti succeda uno stato, se non felice almeno più tollerabile. Imperocché le franchigie anche più imperfette e mal consertate scemano la somma dei mali, impediscono non poche ingiustizie, aiutano molti progressi; e ogni bene, anche piccolo, è grande, quando non è dato di averne un maggiore. So che a Giuseppe Mazzini ed a' suoi compagni dorrebbe se l'Italia fosse meno infelice, come loro cuoce che il Piemonte tranquilli sotto il regno. Ma questa politica è fanciullesca e scellerata, e io dispererei delle sorti italiane, se fosse accolta dai democratici. Fanciullesca, perché ignora le necessità sociali e crede di poter mutare ad arbitrio gli andamenti generali del mondo. Scellerata, rendendosi per iscopo fazioso complice del male e usurpando le ragioni proprie della Providenza. Alla quale non si disdice il permettere certi particolari disordini pel bene universale che ne consegue; e quando essi accadono, né hanno rimedio, l'uomo può e dee consolarsene a contemplazione dei buoni effetti che ne sono per nascere. Ma se possono ovviarsi, egli è tenuto a farlo; altrimenti gli tornano a colpa; perché mancandogli la facoltà divina di farli fruttare salutevolmente e infallibilmente, il dar loro opera od assenso trapassa il giro dell'etica umana, e riesce alla massima gesuitica che col fine onesto santifica i mezzi iniqui. I popoli italiani sono sì difettuosi di educazione civile (senza la quale gli ordini popolari son più dannosi che utili), che ogni instituto capace di avvezzarli alquanto alla vita libera, ancorché rozzo e manchevole, si dee recare a profitto. Tanto più che il dominio assoluto e tirannico, se per mezzo dell'indegnazione invoglia al bene e riscalda gli animi generosi, fa effetto contrario nei deboli, cioè nei più; avvezzandoli al giogo, prostrandoli, corrompendoli colla paura e coll'interesse; come si vede in Roma ed in Napoli, dove la canaglia cresce ogni giorno di numero e di potenza. Al postutto, se un'ombra di ordini civili non riuscisse ad altro che ad impedire un misfatto, salvare un innocente, proteggere un benemerito, non saria cosa empia l'attraversarglisi quando non si può aver meglio?</p>
<p>Se dei due avviamenti indicati i successi esterni pigliano il più dolce, il Piemonte dovrà colle pratiche chiedere ed accelerare il ristabilimento delle libertà costituzionali in tutta Italia, e non lasciarsi levar la palla di mano dalle potenze di fuori. Le condizioni pecuniarie, politiche, militari di Vienna sono sì gravi che la Lombardia le torna più a carico che a vantaggio; laonde venendo l'ora propizia a una modificazione pacifica dei vari stati, sarà a proposito il chiedere la revisione dei capitoli del quindici per ciò che riguarda l'Italia. L'efficacia di tal domanda dipenderà dal vigore e dalla perizia del governo francese, posto il caso che sia lealmente repubblicano; ma ancorché non avesse effetto sarà onorevole ai Subalpini, introducendo una ragione nuova nel modo d'intendere il giure scambievole delle nazioni. Sì intorno a questo, come rispetto all'altro capo, il Piemonte dovrà insistere sui principi della politica nazionale, e colle note diplomatiche, colle proteste, coi negoziati, svolgerle, inculcarle, spargerle per tutta Europa; perché ciò, se non altro, gioverà a mantener vivo il diritto, avvalorare il senno pubblico, onorare la monarchia civile, porre in istima e in affetto agli altri Italiani il Piemonte, come interprete e rappresentante naturale di tutta la penisola. Cominciando a puntare la sua leva al resto d'Italia, ed entrando nei comuni interessi, egli preluderà all'egemonìa futura: farà segno di cuore, di lealtà, di antiveggenza: si purgherà da ogni taccia di ambizione e di cupidigia, cercando al poter suo di rimettere gli altri principi sul buon sentiero; e quanto meno si darà orecchio alle sue parole, tanto più, giunta l'ora, egli sarà giustificato di procedere ai fatti; tanto più i popoli italiani s'infervoreranno a secondarlo e a seguirlo. Potevasi forse con questi mezzi preservare la libertà italiana anche dopo la rotta novarese, come altrove abbiamo veduto; se il Piemonte si fosse ricordato di essere italico e che senza l'Italia si affida indarno di esser franco egli medesimo e sicuro. Ma ciò che allora si trascurò potrà di nuovo tentarsi nel detto caso, e con qualche speranza, purché alle scritte, alle rimostranze, ai memoriali, corrispondano gli oratori. La vecchia politica che si appuntellava all'astuzia e alla forza, siccome riponea questa negli eserciti servili, così collocava quella nei legati frodolenti, che si facean giuoco delle nazioni e della giustizia; onde nacque lo scredito dei diplomatici che ancor dura, e rende talvolta l'opinione ingiusta verso i meriti reali degl'individui<note place="foot"><p>Io mi credo in obbligo di rendere questa pubblica testimonianza ai residenti dei vari stati coi quali ebbi a trattare, durante la mia amministrazione; che tutti (da quello di Napoli in fuori) mi diedero non finte prove del loro affetto per la causa italiana; e alcuni di essi caldamente l'aiutarono.</p></note>. E anche quando tal classe era men finta e gesuitica che non fu a Vienna, dove si fece il gran mercato delle nazioni, essa era vana, costosa, frivola; aliena da quella semplicità parca e severa, da quella lealtà specchiata, che si addicono a chi esprime non i capricci dei potenti, ma i diritti e gl'interessi dei popoli. Sarebbe degno del Piemonte il precorrere anche da questo canto il portato inevitabile della civiltà e del tempo, recando nelle legazioni le riforme richieste a renderle democratiche e nazionali; imperocché i messaggi degli stati liberi, benché inviati del principe, sono interpreti eziandio del popolo, e non possono dar fiducia né a chi li manda né a chi li riceve, se non sono conformi di genio e divoti di cuore agli ordini che rappresentano.</p>
<p>Ma se il Piemonte dee nel caso soprascritto ingegnarsi a suo potere di ritirare i principi connazionali agli ordini liberi, dee forse egualmente invitarli a lega politica, o accettarla? No, perché una lega stabile presuppone stabilità in coloro che la contraggono; e per le ragioni dette le monarchie della bassa Italia non possono promettersi lunga vita. I vincoli federativi da un lato non darebbero loro maggior fermezza: dall'altro nocerebbero al Piemonte, inceppando la libertà de' suoi moti, partecipandogli l'odiosità dei carichi alieni, e togliendogli il modo di prevalersi e operare a proposito nelle subite occasioni. Per la qual cosa quanto la confederazione si affaceva al tenore del Risorgimento, tanto sarebbe ora e poi fuori di proposito e pregiudiziale, atteso le essenziali differenze dei tempi. Pratiche sì ed aiuti liberi quanti si vogliono, e anche patti di traffichi e di dogane, se mette bene il farli; ma in politica piena indipendenza dagli stati della penisola. Havvi però un'altra specie di accordi che gioveranno al tirocinio egemonico; e consistono nelle esterne alleanze; mediante le quali la politica interna della nazione si collega con quella che di fuori si esercita. Nello stato mal fermo e precario che oggi corre, il Piemonte non può avere alleati utili: egli dee bensì disporsi a uscire della sua solitudine, come prima i successi rendano necessaria la compagnia e possibile l'elezione. Tre sorte di alleanze subalpine si affacciano; l'angloprussiana, l'austrorussa e l'elveticofrancese. La prima non basta; perché quando i tuoi confinanti vengono a tenzone, l'allegarsi coi lontani è quanto essere neutrale verso i vicini. Se tu sei piccolo, incorri negl'inconvenienti dei deboli che stanno di mezzo; cioè, durante o pendente la guerra, nelle incursioni e altri dannaggi; dopo la pace, nelle rappresaglie e nei ludibri del vincitore; il quale ti starà grosso e ti tratterà da nemico per aver ricusato di essergli compagno<note place="foot"><p><bibl>Machiavelli, <title>Princ.</title> 21.</bibl></p></note>. Oltre che la Prussia, rifiutata follemente la gloria dell'egemonìa tedesca, si rende ogni dì più ligia della Russia e dell'Austria. L'Inghilterra è potenza di mare, e come tale insufficiente: usa a dare il suo patrocinio per ricambio di vassallaggio, e però pericolosa: barcollante fra la parte aristocratica e l'avversa, e però di aiuto incerto e poco durevole. Stiasi dunque in buona intelligenza coll'Annoverese, e se si può, col Brandeborgo; ma si cerchi altrove un appoggio più idoneo, più vicino e più saldo.</p>
<p>La setta municipale parteggia per l'Austrorussia, e non si pèrita, occorrendo, di farne pubblica professione. Il che nasce che l'italianità e la dignità politica le sono ignote, e che solita a discorrere colle massime di un altro millesimo, reputa l'Austria ed il Tartaro potenze forti e conservatrici. Ma né esse, né il Piemonte, né il resto d'Italia e di Europa sono oggi ciò che erano in addietro. Della Russia toccherò altrove partitamente. L'Austria era già prima più slava che germanica: ora è cosacca; e la guerra ungarica chiarì il pregio degli allori italiani, dove agevole fu il vincere <hi rend="italic">un esercito senza duce</hi><note place="foot"><p>“<quote lang="lat">Ire se ad exercitum sine duce</quote>.” (<bibl>Suet. <title>Caes.</title> 34</bibl>). “<quote lang="lat">Plus reponere in duce quam in exercitu</quote>.” (<bibl>Tac. <title>Germ.</title> 30.</bibl>)</p></note>. Composta di stati eterogenei, ricca di debiti, mal sicura de' suoi militi, abbominata dai popoli che tiranneggia, esosa a quegli stessi che dianzi l'adoravano a gara, carica di delitti e d'infamie, ella si sostiene colle arti e la riputazione, come Tiberio sanguinoso e decrepito<note place="foot"><p>“<quote lang="lat">Magis fama quam vi</quote>.” (<bibl>Tac. <title>Ann.</title> VI, 30.</bibl>)</p></note>. Dotati di una certa perizia e riusciti a rilevarla momentaneamente oltre l'aspettativa, i suoi politici rimbaldanziti sognano i tempi di Carlo quinto, in vece di ricordare quelli di Massimiliano primo forse più prossimi a rivivere<note place="foot"><p>Su Massimiliano vedi il <bibl>Guicciardini, <title>Stor.</title> III, 4; VI, 3; VII, 4; VIII, 4; IX, 5; X, 1, 2; XII, 6; XIII, 4.</bibl></p></note>. E ora che tiepida ed infredda l'affetto dei vecchi amici, qual si è l'Inglese, il Piemonte vorrà darsele per nuovo cliente? E con che pro? Con ignominia somma e indelebile del suo nome. Imperocché anche il Piemonte non è più quello di una volta, avendo tentato l'aringo patrio, fatte due guerre per l'indipendenza, assaggiato l'imperio egemonico, giurata la fratellanza; ed essendo di subalpino e municipale divenuto italico e nazionale. Vorrà egli cancellar questi meriti, stringendo la destra degli oppressori mentre sono ancor calde le ceneri di tanti prodi e quelle di Carlo Alberto? Se <quote rend="italic">l'usurpazione della ragione non fa ragione</quote>, come dice Dante<note place="foot"><p><bibl><title>De Mon.</title> 3.</bibl></p></note>; se l'odio politico contro il nemico, finché è nemico, non ha prescrizione, secondo le dodici tavole<note place="foot"><p>“<quote lang="lat">Adversus hostem aeterna auctoritas</quote>.” (<bibl>Ap. Cic. <title>De off.</title> I, 12.</bibl>)</p></note>, e la forza non ispegne il diritto; i sudditi italiani del barbaro son nostri fratelli non solo per vincolo di natura, ma per effetto di elezione. Il caso di Novara non è una rinunzia, ma un infortunio, né la pace di Milano poté rompere un connubio rogato liberamente dalle due parti. E qual unione sarebbe più mostruosa mentre son freschi i vestigi del furore austriaco, e l'Italia è trattata <hi rend="italic">come vilissima delle nazioni</hi><note place="foot"><p>“<quote lang="lat">Velut infimam nationum Italiam luxuria saevitiaque adflictavisset</quote>.” (<bibl>Tac. <title>Ann.</title> XIII, 30</bibl>).</p></note>? Il Piemonte orfano calcherà dunque le materne spoglie per correre volonteroso all'amplesso del parricida? Se la casa di Savoia si abbassasse a tanta viltà, perderebbe se stessa senza rimedio; giacché solo una fama intatta potrà salvarla tra le future procelle. Né avrebbe pure la scusa delle tradizioni domestiche, le quali prescrivevano il bilico tra Austria e Francia o l'inclinazione dal lato più debole. Ora l'Austria, benché inferma in se stessa, è potente tuttavia in Italia, e il vassallaggio del Piemonte la farebbe padrona della penisola; né i piccoli alleati sono altro che vassalli. L'altalenare antico non fa meglio a proposito, quando più non si tratta di territori e di principi, ma di principii; e vituperosa è non solo l'amicizia, ma l'indifferenza. Tuttavia sarebbe di men danno ed infamia che il partito proposto dai politici di municipio. I quali sono sì dotti, che le vecchie usanze sono loro ignote come le necessità nuove, e raccomandano ai presenti una politica così squisita, che avrebbe fatto sorridere la semplicità degli arcavoli.</p>
<p>E quali sarebbero i frutti delle nozze teutoniche? O nel conflitto che avrà luogo un giorno l'Austria sarà perdente o vincitrice. Nel primo caso lo statuto e il principato perirebbero di conserva, e si ricomincerebbe la trista e vergognosa storia del secolo scorso, quando la lega austriaca mise in ceppi e diede in preda agli esterni tutta l'Italia. Imperocché la Francia per liberarsi oggi come allora da un nemico occulto o da un amico posticcio e infedele, non solo muterebbe la forma dello stato, ma gli torrebbe la balìa di se medesimo; e sotto un vano sembiante di repubblica avremmo la servitù. Nel secondo caso, la libertà perirebbe; perché né Russia, né Austria, né Roma, né Toscana, né Napoli potrebbero tollerarla. E il sormontare degli Austrorussi, radducendo il regno in Francia e un regresso formidabile in tutta Europa, restituirebbe probabilmente il maneggio delle cose britanniche alla setta aristocratica e le torrebbe ogni modo di contrapporsi a un impeto universale. Né l'essere compagni e partecipi della vittoria darebbe ai subalpini alcuna autorità o maggioria in Italia, non essendo verosimile che l'Austria ceda ad altri un privilegio che vuol per se stessa. Aspirando a primeggiare nella penisola non meno che in Germania, ella ha per concorrente da un lato delle Alpi il Piemonte che è la Prussia italiana, e dall'altro la Prussia che è il Piemonte tedesco. L'alleanza austriaca porta dunque seco la perdita presente dell'autonomia, dell'ufficio egemonico e del vivere libero; e toglie ogni speranza avvenire; perciocché, bastando la potenza imperiale, durerebbe pure la servitù del Piemonte; e venendo meno per nuovi accidenti, trarrebbe nella sua ruina la casa sarda avvilita e disonorata dall'indegno consorzio. Che fiducia dopo tanta vergogna potrebbero avere in essa i popoli italici? E il rischio è tanto più grave quanto che il trionfo dell'Austria non può essere che passeggiero; di che niuno vorrà dubitare che ponderi la storia di Europa da un secolo, i suoi ordini presenti e le disposizioni dei popoli in universale. Almeno avremmo per compenso Parma e Piacenza. Signori municipali, so che il gusto di sbocconcellare l'Italia, come paese nemico, è proprio del vostro palato, purché Torino non lasci di essere la mensa delle imbandigioni. Ma badate che l'Austria è non meno ghiotta dei bocconi italiani, e che non è acconcia a cederli se non è necessitata. Pogniamo che sia e che vi faccia un presente. Non vedete che accettandolo, il pasto vi strangolerebbe? Mentre lascereste fra gli artigli imperiali i Lombardi e i Veneti a noi congiunti con patto solenne, vi darebbe il cuore di beccarvi su una provincia come frutto del mercato e prezzo del tradimento? Oh infamia! E che rispondereste a coloro che calunniosamente imputarono a Carlo Alberto lo stesso disegno e a' suoi seguaci la morte di Pellegrino Rossi?</p>
<p>Resta l'alleanza elveticofrancese. Rispetto alla Svizzera, non vi ha dubbio che per la vicinanza, il sito, il genio, la temperata potenza, una lega con essa sia per essere utile e senza pericolo; e divenga possibile ogni qualvolta abbiano luogo tali eventi che la costringano a uscire della neutralità sua, e a posporre i capitoli alla sicurezza. Riguardo alla Francia, bisogna distinguere i casi, potendo in essa prevalere uno stato democratico o demagogico. Chiamo demagogico ogni reggimento che offenda legalmente la ragion delle cose e prevarichi la giustizia; la quale dentro risiede nel rispetto dei meriti, della proprietà e delle persone, e fuori nell'osservanza della nazionalità e autonomia dei popoli. Qual governo violasse tali diritti e volesse imporre all'Italia una forma particolare di polizia o necessitare la sua elezione (che è tutt'uno), renderebbe certo impossibile l'allegarsi seco; ma questa ipotesi è estrinseca al mio tema per una ragione che mi par capitale. La quale si è che uno stato di tal sorta avrebbe corta vita: si ucciderebbe da sé: darebbe luogo in breve a un governo più savio o ad una riscossa spaventevole dei vecchi dominatori; perché niun ordine civile può durare che non sia fondato nella natura delle cose e nella giustizia; e il violare l'indipendenza dei popoli è ancora più iniquo che l'offendere la proprietà e gli altri diritti degl'individui. Niun ordine può durare che ripugni alla natura; la quale crea le nazionalità varie e la spontaneità loro: vuole che ogni nazione sia arbitra delle proprie sorti e proceda in modo conforme alle due leggi di proporzione e di gradazione. La politica contraria è quella del congresso di Vienna; e se è strano che i vantatori di repubblica pensino a imitarla sotto altra forma, egli è naturale che gli stessi semi producano gli stessi frutti, e tanto più rovinosi, quanto che di forze ordinate e di perizia i despoti prevalgono ai demagoghi. Nel secolo scorso la condizione quasi disperata della Francia suggerì a Giuseppe Cambon questo mezzo di difesa, e poco appresso il Direttorio ne fece il saggio: ciascun sa con che effetto; e la dittatura repubblicana voluta esercitare in Italia sottopose la Francia al militare imperio del Buonaparte, che tirò indietro l'Europa di un mezzo secolo. La sapienza civile dell'età nostra non dee ripetere servilmente le massime della passata; anzi dee cansarne gli errori, le imperfezioni, le esorbitanze; altrimenti non saremo progressivi, ma retrogradi. Quali sono certuni che sotto nome di repubblica vorrebbero imitare la Santa alleanza; spingendo di forza gli stati a quelle rivoluzioni che fanno loro a proposito, imponendo una forma speciale di governo colle armi e la dittatura, postergando le nazionalità e l'arbitrio dei popoli a un'idea preconcetta e trasferendo l'autocrazia europea da Pietroborgo a Parigi. Se per sommo infortunio questi disegni si verificassero e la demagogia prevalente rendesse impossibile l'alleanza gallosarda, non però io consiglierei a' miei provinciali l'austriaca, pregna di danni e di rossori certissimi; ché al postutto meglio è morir solitario che convivere disonorato.</p>
<p>Fuori del detto presupposto, l'amistà francese è naturale, onorevole, sicura, utile, e in caso di disastro meno pregiudiziale. La naturalità delle alleanze ha una radice simile a quella delle nazioni; cioè il fatto reale delle convenienze e somiglianze fondate nel genio, nella lingua, nella stirpe, nel territorio. Il che è ragionevole; conciossiaché le colleganze, amicando gli stati, sono quasi un ampliamento delle nazionalità e un sovrapponimento di nazioni, per cui elle insieme si consertano senza scapito dell'individuità loro. Ora siccome i vari popoli fra cui corre conformità specifica di schiatta, di favella, d'indole e di paese, fanno naturalmente una nazione; così naturale è la lega delle nazioni, che hanno insieme convenienza generica di carattere, di sangue, di eloquio e vicinanza di abitazione. Italia e Francia appartengono alla famiglia delle popolazioni latine e cattoliche; e nella prima s'infusero alcune stille di quel sangue celtico e germanico che fu temperato nella seconda dal romano legnaggio e dal baliatico della santa sede. Oltre la contiguità del sito, l'affinità del costume e dell'idioma, corre fra esse similitudine di postura: amendue littorane, e a sopraccapo di un mar comune, che più vale a congiungerle colle acque, che non servono a partirle di verso terra i macigni e le nevi delle Alpi. L'unione stabile delle due patrie sarà forse un giorno il nocciolo e l'apparecchio di quella colleganza più ampia di Occidente che contrapporrà i popoli latini e meridionali del Mediterraneo, coll'aggiunta della normannica Bretagna, alla lega boreale e baltica delle genti slavotedesche. Ciascuno dei due stati ha d'uopo in un certo modo e si rifà dell'altro: il che io trovo simboleggiato in due uomini divisi da lungo intervallo; cioè in Cesare e in Napoleone: l'uno dei quali nato in Roma ottenne i primi allori in Francia, l'altro cittadino francese gli ebbe in Italia; cosicché entrambi fondarono in esse quella potenza che dette loro il dominio della patria rispettiva e del mondo. Tanto è vero che le due nazioni si servono di aiuto e di elaterio scambievolmente. Ma se non debbono esser disgiunte come Austria e Italia; non però vogliono confondersi insieme a scapito della nazionalità loro. La persuasione contraria sviò in antico i nostri maggiori e più di recente i nostri vicini. Cesare conquistando la Gallia, pose fine alla romana repubblica, e Napoleone soggiogando l'Italia, preparò la ruina della propria potenza. Di che molti e luttuosi esempi aveano già dato i suoi precessori;</p>
<quote rend="block">
<lg><l>“....... Ché non lice</l>
<l>Che'l giglio in quel terreno abbia radice”</l></lg>
 <note place="foot"><p><bibl>Ariosto, <title>Fur.</title> XXXIII, 10.</bibl></p></note>.</quote>

<p>Le imprese di usurpazione e di conquista, oltre al durar poco, partoriscono infiniti mali; e gravissimo di tutti quell'odio reciproco di due nazioni sorelle, che incominciato dai vespri siculi si stese alle pasque veronesi e al Misogallo. Benvenuto Cellini scrive che a' suoi tempi <quote rend="italic">i Francesi erano con Italiani quasi tutti nemici mortali</quote><note place="foot"><p><bibl><title>Orific.</title> Var. rac. 6.</bibl></p></note>. Pera chi volesse rinnovare quei brutti esempi; e siccome a ovviare i soprusi di un popolo verso l'altro, il miglior modo è l'allegarli insieme, sia l'amistà dei Francesi e dei Sardi auspice all'Italia tutta di unione patria e autonomia nazionale.</p>
<p>Il partito è anco utile, checché avvenga, sicuro e meno pericoloso di ogni altro, perché se la sorte disfavorisce la Francia, cadiamo con una potenza che può risorgere e che risorgerà certo, perché il trionfo finale della democrazia è indubitato: serbiamo intatto l'onore, la virtualità egemonica e le speranze. La perdita dello statuto non si vuol computare, quando avverrebbe ugualmente se l'Austria vittoriosa fosse nostra alleata; né si ha da temere per casa Savoia protetta dalle convenzioni, dall'equilibrio politico e dalla scambievole gelosia de' principi. Se poi la Francia sovrasta, dovendo ella far fronte a molti nemici, il suo confederato sarebbe naturalmente moderatore d'Italia e avrebbe un vantaggio che in nessun caso la lega austriaca non gli può dare. Finalmente il partito è onorevole, perché tra gli stati attigui solo Francia e Svizzera sono libere e civili, e non avversano il rinascere d'Italia come nazione. Né possono avversarlo come repubbliche; onde tanto è lungi che la forma governativa pregiudichi, che anzi s'aggiusta all'amistà piemontese. Imperocché la forma è un accidente verso gli ordini democratici; e il Piemonte popolare, benché sotto principe, è più affine all'Elvezia e alla Francia repubblicane che non alla Russia barbara e dispotica, all'Austria nemica giurata del nome italico. Ma se, dirà taluno, una nuova mossa francese si traesse dietro gravi eccessi e acerbe rappresaglie (difficili a evitare, atteso l'immoderanza di certe parti e gli sdegni che covano nella plebe), s'addirebbe forse a un regno onorato e mansueto il patteggiare e ristringersi con una repubblica macchiata di violenze e di sangue? Rispondo che dove il tristo caso si verificasse, ma in modo che il principio del governo e il suo legale indirizzo non ne fossero viziati, i disordini quanto che gravi non potrebbero imputarglisi; altrimenti ogni ordine nuovo riporterebbe il biasimo dei mali che quasi sempre lo accompagnano. Le colpe individuali degli uomini non macchiano gli stati: tutta Europa ambì l'amicizia di Oliviero Cromwell usurpatore e regicida; e l'Austria si apprestava a trattare col Robespierre tinto di sangue regio e imperiale, quando la sorte gli die' il tracollo. A niuno meno si aspetta il pigliare scandalo dei traviamenti passati o futuri della Francia, che ai partigiani della lega austrorussa; conciossiaché una furia passeggiera di setta o di popolo è assai meno odiosa e disonorevole che le stragi meditate di Lombardia, Ungheria, Polonia e i martori moltilustri di Spilberga e della Siberia. Coloro che alienano gli animi dalla Francia collo spauracchio del comunismo, dovrebbero sapere che gli accatti forzosi, le imposte arbitrarie, le ripatriazioni obbligatorie e le confische appartengono a cotal sistema, di cui l'Austria diede un saggio atroce in Gallizia; ed è pronta a rinnovarlo in Italia<note place="foot"><p>Vedi la <title>Gazzetta</title> di Trieste citata dall'<title>Opinione</title> di Torino, 30 aprile 1851</p></note>. La Russia testé l'imitava e trovava anco il modo di vincerla; facendo trucidare i signori dai contadini e questi dai soldati, e rifiorendo l'immanità più barbara colla perfidia e col tradimento<note place="foot"><p><bibl><title lang="fre">Journal des Débats</title>, Paris, 4 septembre 1850</bibl></p></note>. Le teoriche dei comunisti francesi, per quanto sieno assurde, sono lontane da tali eccessi: pochi ne fan professione, e sinora non furono imposte a niuno dalla violenza. Cosicché dalla Francia all'Austrorussia corre quel divario che dal detto al fatto, da poche sette scarse ed ombratili ad un pubblico governo, da un male futuro a un male sperimentato, da una folle utopia alla tirannide più fiera e selvaggia, di cui le storie facciano ricordanza.</p>
<p>Vano sarebbe l'opporre che le repubbliche non patiscono i principati; il che solo può esser vero, se quelle son demagogiche e questi non democratici. Anche nell'età scorsa la Francia repubblicana non avrebbe osteggiato il regno sardo se non l'avesse trovato infido e nemico; benché esso non fosse né libero né popolare. Tanto più quella dei dì nostri rispetterà un regno democratico, che le si offra compagno per resistere ai primi urti. E vinti questi, vogliam crederla sì ingenerosa che tradisca, sì brutale che assalga, sì temeraria che sprezzi il socio della vittoria? Tutto non è mai netto nei buoni successi; né occorrendo un conflitto tra i principii contrari, i nemici della libertà renderanno le armi a un primo o ad un secondo sinistro. Lunghi e terribili e disperati potranno essere i contrasti della vecchia Europa prima di cedere alla nuova. Premerà sovrattutto alla Francia di conservare un forte e fedele alleato, evitando ogni occasione d'ingelosirlo, sdegnarlo, metterlo in braccio al nemico. Di mal pro le riuscirebbe il troncargli i nervi che consistono nella concordia e nell'esercito; il quale essendo monarchico per istinto e per consuetudine, tanto sarebbe disciorlo e guastarlo quanto dividerlo dal suo principe; e altrettale effetto avrebbe il tentativo nella più parte delle popolazioni. Cosicché laddove il Piemonte unito al suo principe è un collegato valido, strenuo e di gran momento; tirato forzatamente a repubblica, saria fiacco e di nessun valore. Queste considerazioni entreranno in Francia a un governo abile per quanto sia democratico; entreranno a molti di coloro che ora forse le ripudierebbero, perché gli uomini rimettono di molte preoccupazioni quando salgono alla potenza e toccano con mano gli ostacoli, i pericoli, le malagevolezze, le necessità e gl'interessi effettivi che dianzi non prevedevano o non misuravano, scorgendoli solo in nube e confusamente<note place="foot"><p><bibl>Machiavelli, <title>Disc.</title> I, 47.</bibl></p></note>. Dubiterà taluno se la Francia, benché entrata davvero nella via repubblicana, sia per veder di buon occhio l'egemonìa piemontese e l'unione nazionale della penisola; quando nel periodo del Risorgimento si mostrò gelosa del regno dell'alta Italia. Ma allora la Francia (come oggi più ancora) era repubblica pur di nome: governavasi colle vecchie massime e arti dei potentati; cioè con una politica falsa, sciatta, iniqua, che pone la propria forza nell'altrui debolezza, e trasferisce le strettoie del genio municipale nelle attinenze scambievoli delle nazioni. I fatti hanno dimostro quali ne sieno i frutti; e se non si vuol credere che le esperienze iterate sieno inutili e i popoli destinati a rigirarsi fatalmente nello stesso circuito d'errori, è sperabile che la nuova Francia entrerà in una via più generosa; e in vece di tenere gli esempi borbonici, seguirà più tosto quello del Buonaparte. Imperocché “<quote>qualunque siasi l'opinione che l'Europa porti di Napoleone, l'Italia settentrionale è in debito di riguardarlo come il suo moderno Castruccio. Se l'Italia rammenta ancora con ammirazione i prodigi che colle instituzioni e coll'ingegno Castruccio Castracani operò in Lucca in dieci anni, non si ricorderà un giorno con minor meraviglia che Napoleone aveva innalzato in quasi eguale spazio di tempo la maggior parte del settentrione d'Italia al grado di una potenza</quote><note place="foot"><p><bibl>Pecchio, <title>Saggio storico sull'amministrazione finanziera dell'exregno d'Italia dal 1802 al 1814</title></bibl>. Avvertimento.</p></note>”. Il qual Castruccio, se non moriva in sul fiore, avrebbe unita tutta Italia sotto il suo dominio, e fatto egli umile cittadino lucchese ciò che a senno dei municipali saria troppo a casa Savoia. Forse anche Napoleone ebbe in animo d'accomunar la penisola; e il regno italico mirava a tal fine, se si fan buone le chiose postume del confinato agli atti dell'imperatore. Ma grave fu l'error suo a indugiare ciò che si dovea far subito, e gravissimo quello di offendere una nazionalità che volea ristabilire; e ne pagò il fio nel quattordici e nel quindici, quando presidiato dall'unità italica non saria caduto o poteva risorgere. Che se a quei tempi l'ordinamento della penisola avea mestieri di un braccio forte che l'operasse; esso verrà un giorno prodotto e necessitato dal solo progresso degli spiriti nazionali, tanto che l'opera esterna, intaccando la nazionalità, potrebbe essere più dannosa che utile. Basterà assai che la Francia lasci fare e secondi; perché l'inclinazione dei popoli a racquistare l'autonomia loro è oramai così forte e irrepugnabile, che non tanto che abbisogni di grandi aiuti, ma nell'ora propizia non teme i contrasti. Questa necessità dee più che altro persuadere ai Francesi di smettere le vecchie massime e abbracciare quella politica naturale che ubbidisce agli ordini immutabili delle cose; mettendo loro conto non solo di avere un'Italia amica e forte, ma di contrapporre al dispotismo dell'Europa orientale una lega di popoli liberi nell'Occidente. Conciossiaché nelle leghe la forza di ciascuno è un bene comune a tutti gli alleati; e la potenza italiana può meglio di ogni altro avvalorare la Francia contro gl'impeti nordici. Cotale scambievolezza di utili ha luogo del pari nelle ragioni industriose e commercevoli, pogniamo che momentaneamente dal fiorire in un luogo esse scapitino in un altro; ma ben tosto al diffalco succede il ristoro, stante la naturale attitudine degl'interessi a giovarsi scambievolmente. Il riporre la possa e opulenza di uno stato nella povertà e fiacchezza di un altro è oggi così ragionevole come il proibire o inceppare la messa delle aliene per agevolare la tratta delle proprie merci; e poteva al più meritar qualche scusa quando i monopoli e i privilegi correvano universalmente ed era in voga la smania ambiziosa delle usurpazioni e delle conquiste.</p>
<p>La trascuranza della lega francese fu uno degli errori commessi nel Risorgimento ed ebbe effetti nocevoli. Appena scoppiata la rivoluzione di febbraio, io proposi essa lega e la sollecitai cogli scritti<note place="foot"><p><bibl><title>Operette politiche</title>, t. II, p. 27, 28, 31, 34, 35, 36, 52.</bibl></p></note>; ma le mie parole, secondo il solito, furono sparse al vento. Ora oggi è chiaro che mediante la compagnia francese, il governo subalpino avrebbe avuto più autorità ed influenza nelle cose d'Italia, l'esercito più lena e coraggio, l'Austria meno durezza, i retrogradi e i puritani meno audacia, e in caso di disastro il soccorso di Francia sarebbe stato più pronto e sicuro. E anche ponendo che nel quarantotto le cose sortissero il corso che ebbero in effetto, l'intervento del Piemonte nella bassa Italia era assicurato da tale alleanza e bastava a salvare gli ordini costituzionali della penisola. Che se ora lo stringersi a uno stato i cui rettori se la intendono coi nostri nemici, quando pure fosse fattibile, sarebbe indecoroso e nocivo per le ragioni soprallegate; cesserà questo impedimento come prima la francese repubblica migliori le sue condizioni. Nel caso che ciò succeda senza tumulti, l'alleanza subalpina non dovrebbe avere malagevolezza; perché facciamo che l'assemblea novella sia di cuore repubblicana e il governo abbia un capo conforme, chi non vede che profferendosi loro il Piemonte per alleato ed amico, sarebbe stoltezza il ricusarlo? Come sarebbe demenza dal canto di esso Piemonte, se esitando, procrastinando e non sapendosi risolvere come nel quarantotto, o lasciandosi aggirare dai diplomatici, trascurasse di cogliere prontamente tale opportunità di mettere in sicuro le proprie instituzioni. Dove poi lo scioglimento del nodo si faccia per via di crisi, toccherà ai rettori sardi il vincere coll'energia delle ragioni e delle sollecitazioni quegli ostacoli che il genio di certe sette e le antiche abitudini potranno destare e nutrire nei nuovi governi di Francia. Ma per farsela amica più ancora delle parole gioverà l'opera, se si avrà cura di troncare col fatto le ambagi e le disdette, soggiogando le immaginazioni coll'audacia e la grandezza dell'assunto medesimo. Dovrà il Piemonte imitare Giulio pontefice, che “<quote>condusse con la sua mossa impetuosa quello che mai con tutta l'umana prudenza avrebbe condotto; perché se egli aspettava di partirsi con le conclusioni ferme e tutte le cose ordinate, mai non gli riusciva</quote><note place="foot"><p><bibl>Machiavelli, <title>Princ.</title> 26. Cons. disc. III, 44.</bibl></p></note>”. Cosa fatta capo ha. Il secolo è disavvezzo da questa ardita e generosa politica; e però chi primo ne darà l'esempio e farà maravigliare il mondo, sarà padrone di esso. Così l'apparecchio dell'egemonìa sarda mi conduce a discorrere della sua esecuzione; il che m'ingegnerò di fare brevemente nel capo che segue.</p></div2>
<div2>
<head>CAPITOLO QUINTO<lb/>
CONTINUAZIONE DELLO STESSO ARGOMENTO</head>

<p>Innanzi tratto giova il ripetere che il pieno esercizio dell'egemonìa piemontese nei termini propri del Rinnovamento non può aver luogo senza una di quelle commozioni universali e straordinarie che danno agli eventi una foga inusitata e agevolano tali imprese che altrimenti sarebbero vane ed assurde. Ma questo caso possibile in se stesso non esclude (se si discorre dei tempi più a noi vicini) la possibilità di un avviamento diverso e contrario; e potrebbe anche accadere che niuno dei due estremi si verificasse, e le cose procedessero per una via mezzana tra l'uno e l'altro, che è quanto dire per un sentiero misto di vicende repentine e di equabili andamenti. In tal caso l'egemonìa piemontese, non potendo sortire il suo pieno intento, dovrebbe accostarglisi al possibile, e procedere all'ordinamento d'Italia parte con quelle pratiche che già abbiamo accennate, parte, occorrendo, eziandio colle armi. Quali sieno gli ostacoli che ella incontrerebbe nel suo cammino, come potria superarli, e qual sarebbe l'assetto italiano effettuabile in tal presupposto, non accade qui il cercarlo; giacché non si può procedere fruttuosamente in tale inchiesta, senza prima ponderare alcuni fatti e alcune probabilità, che richieggono speciale discorso. Riserbandomi dunque a parlarne altrove, dico che un tale assetto essendo difettuoso e imperfetto di sua natura, sarebbe più tosto da considerare come prossimo apparecchio che come esito del Rinnovamento; il quale, per ciò che ci riguarda, non può avere la sua perfezione senza il pieno stabilimento della nazionalità italica. Finché l'Italia non ha a compitezza il suo essere nazionale, la rivoluzione italiana ed europea può essere sospesa, ma non finita: il mondo civile può aver tregua, non pace definitiva. D'altra parte è poco probabile che la costituzione adequata della nostra nazionalità sia per effettuarsi altrimenti che per una di quelle commozioni universali ed invitte, le quali sciogliono i popoli dalla tutela dei potenti e gli rendono arbitri dei propri destini.</p>
<p>Verificandosi questo caso, il Piemonte ha un solo modo di azione egemonica e di riuscita; cioè quello di bandire l'unione nazionale d'Italia e spianare la via colle armi al suo stabilimento. Il grido dell'unità italica avvalorato da un forte esercito atto a porla in essere e a presidiarla, e un appello magnanimo fatto ai popoli e ai comuni, darebbe al re sardo una potenza maggiore di quella che sortì Carlo Alberto nei giorni più lieti del quarantotto. “<quote>Quali porte se gli serrerebbero? Quali popoli gli negherebbero l'ubbidienza? Quale invidia se gli opporrebbe? Quale Italiano gli negherebbe l'ossequio</quote><note place="foot"><p><bibl>Machiavelli, <title>Princ.</title> 26.</bibl></p></note>”. Tanto più se la condotta dell'opera crescesse forza alla meraviglia. Imperocché non si dovrebbero già prendere le mosse con lentezza legale e a modo degli avvocati; cioè aprendo registri, convocando assemblee costituenti, deliberando alla parlamentare e ricercando se piaccia a tutti gl'Italiani di essere uniti e liberi; se vogliano unità federativa o statuale, libertà regia o repubblicana, e se il carico di cominciare l'impresa si debba commettere al Piemonte o ad altra provincia. Tal fu in parte lo stile che si tenne nel Risorgimento, e ciascun sa con che frutto. Che se ai novizi l'errore fu perdonabile, dopo tanta e si luttuosa esperienza sarebbe indegno di scusa. Ogni egemonìa nazionale importa, almen nei principii, la dittatura; imperocché dovendosi usare celerità somma, unità, vigore di esecuzione, e potendo la menoma lentezza e perdita di tempo tornare esiziale, si debbono evitare le vie deliberative; tanto più inopportune quanto che gli spiriti municipali e faziosi susciterebbero mille dispareri con grave scapito dell'unanimità e prontezza necessaria contro il nemico. La più volgar prudenza consigliando di torre agli stranieri, ai retrogradi, alle sette di vario colore ogni appiglio di macchinare, sparger zizzania, rallentare o impedire le operazioni, si dovrebbe recare a memoria il detto del Guicciardini che “<quote>la esperienza ha sempre dimostrato e lo dimostra la ragione, che mai succedono bene le cose che dipendono da molti<note place="foot"><p><bibl><title>Stor.</title> XVI, 2.</bibl></p></note>”; <seg type="inciso">e quello del Machiavelli</seg> “che non mai o di rado occorre che alcuna repubblica o regno sia da principio ordinato bene o al tutto di nuovo fuori degli ordini vecchi riformato, se non è ordinato da uno; i molti non essendo atti a ordinare una cosa, ma a mantenerla</quote><note place="foot"><p><bibl><title>Disc.</title> I, 9.</bibl></p></note>”. Escluse dunque dal primo aringo le diete e gli squittini, egli è manifesto che la parità dei vari stati italiani non si potria mantenere; e che siccome nei termini del Risorgimento (benché meno straordinari e difficili), le diverse provincie non furono uguali nella potestà direttiva, così nella carriera novella dovria primeggiare lo stato che aggiunge alla devozione verso la causa patria più forza di braccio e più valida autorità di comando.</p>
<p>Questa dittatura iniziale sarebbe legittima, essendo necessaria; né si potrebbe dire ingiunta violentemente, dovendosi a ragione presumere che sin da principio avrebbe l'assentimento dei più, e che la bellezza del concetto, l'altezza del proposito e l'audacia medesima del cimento rapirebbero l'universale. E dove sorgesse qualche contrasto, si dovrebbe ricordare il consesso nazionale di Francia nell'età passata; il quale non si fece scrupolo di trapassare il suo mandato, sospender le leggi, domare i renitenti colle armi; come una sola città non si recò a coscienza di comandare a tutta la nazione; onde Parigi e l'assemblea riportarono la gloria di salvar la Francia nei più duri e disperati frangenti. Chiamo iniziale tal dittatura, perché ufficio del Piemonte sarà bensì di operare da se solo la liberazione d'Italia, ma non mica il suo giuridico ordinamento. Levando l'insegna dell'union nazionale e democratica d'Italia, esso dovrà dichiarare il carattere temporario e condizionale di tanto imperio, intimando una dieta universale che, finita la guerra, ordini e fermi le condizioni definitive della penisola. L'azion subalpina si ristringerà adunque a cacciare il barbaro, e a proclamare i principii assiomatici dell'unione, dell'indipendenza, della libertà e democrazia patria, che non han mestieri di deliberazione; lasciando all'assemblea futura il determinare la forma speciale dell'unità italica e del reggimento. Così l'impero dittatorio e l'azione deliberativa concorreranno ugualmente all'impresa, dandole l'uno principio e l'altra perfezione. Senza il primo ella non avrebbe celerità e vigore, senza la seconda mancherebbe di quella solidità e fermezza che nasce dal pieno consenso l'universale. La dieta convocata darà satisfazione alle idee che corrono e agli amatori del legale procedere, acqueterà gli scrupoli, rimoverà i sospetti, ovvierà ai contrasti e servirà di passaggio dalla dittatura straordinaria e guerriera al regolato e pacifico imperio della nazione. D'altro lato trovando ella al suo adunarsi già inviato il primo indirizzo delle cose, non avrà gl'inconvenienti soprallegati di un'assemblea parallela al potere esecutivo e investita del carico sproporzionato di dare il primo impulso alle operazioni. Il qual carico ripugna alla natura dei corpi deliberativi; come si vide in Francia, dove il consesso nazionale sarebbe stato impari a salvarla, se la sua potenza non si fosse raccolta nelle mani di quel celebre e terribile triumvirato che prese nome dalla salute pubblica. Ma quando uno o pochi membri di un'adunanza danno legge al rimanente, non possono altrimenti riuscirvi che colla violenza e col terrore; onde nacque che i triumviri francesi lasciarono una memoria dolorosa e funesta per aver vinta una causa santa con mezzi atroci. Il che non avviene ogni volta che l'autorità suprema non è commessa a una setta e ad un governo nuovo e vacillante, ma ad uno stato antico e fermo, munito di florido esercito e avvezzo a umanità, moderazione e giustizia da lunga abitudine; lode che non suol disdirsi al Piemonte eziandio da' suoi nemici.</p>
<p>Il seggio della dieta dovrà esser Roma, metropoli naturale d'Italia per ogni verso, e sola atta col suo gran nome a vincere la gara delle altre città. Per tal modo le condizioni del Rinnovamento avranno corrispondenza con quelle del Risorgimento, ma migliorandole, e si accorderanno alle ragioni proprie dell'egemonìa italiana conforme alle cose dette di sopra. La quale sarà divisa tra il meriggio e il settentrione della penisola, tra Roma e Torino; qua il braccio e le armi, là il senno e la parola. Nella guisa che il primo moto fu inspirato dalla voce del pontefice, il secondo sarà avvalorato dalla dieta italica e romana; e il Piemonte, ammogliandosi alla città eterna per dar vita alla patria comune, nobiliterà se stesso, aggrandirà il proprio potere, stenderà i suoi influssi sulla penisola inferiore, torrà alle sette nemiche un seggio che lasciato vuoto cadrebbe loro in mano, e in fine stabilirà un centro in cui si raccolgano tutte le forze intellettive della nazione. Né la dualità dei seggi impedirà che l'indirizzo sia uno; perché nel primo stadio un solo di essi avrà la dittatura, e nel secondo la dieta dovrà essere all'altro potere non mica di ostacolo, ma di appoggio e di consiglio. Né il presupposto è tale che si debba presumere difficile a verificare; giacché l'entratura presa dal Piemonte gli darebbe un'autorità siffatta e la qualità dell'impresa la chiarirebbe sì necessaria, che non saria contrastata; essendo che in tali casi il retto senso dei più e l'istinto della propria conservazione sogliono prevalere ai sofismi e agl'intenti faziosi. L'esempio di un parlamento investito di potere assoluto e tuttavia abbastanza savio da temperarlo ed evitare ogni urto col potere esecutivo, non è nuovo nelle storie; e lasciando gli altri esempi antichi e moderni, l'ultima assemblea veneta mostrò col fatto che dai popoli savi non è vano il promettersi l'opportuna moderazione. Toccherà agli altri italici il provar col fatto che anch'essi sanno adoperarla; e quando pure l'augurio non si verificasse, io non temerei dell'esito, se ai soliti difetti delle adunanze deliberanti supplisse il senno energico del Piemonte. La cui dittatura esercitata ne' termini soprascritti avrebbe ancora questo vantaggio non piccolo, che stabilendo provvisionalmente l'unione italiana (la quale è il progresso più arduo, perché combattuto dagli spiriti e interessi municipali) sarà tanto più facile alla dieta il mantenerla quanto le sarebbe difficile l'introdurla se già non fosse; e le tornerà malagevole l'annullarla. Imperocché chi può immaginare un consesso italico che ricevendo l'Italia una, voglia rimetterla nella divisione antica? E osi disfare un'opera di tanta gloria? Quelle sette medesime che attraverserebbero con più ardore l'unione, se si trattasse di crearla, non si ardiranno a proporre che si distrugga o certo il faranno assai più rimessamente. Tal è il vantaggio dell'indirizzo preliminare e dittatorio del Piemonte; il quale senza punto detrarre alla onnipotenza giuridica della futura dieta, le porrebbe coll'opera anteriore un freno morale utilissimo per impedire quei traviamenti, a cui le assemblee soggiacciono non di rado. Ma l'accordo preaccennato di Torino e di Roma è egli probabile? Si può sperare che il Piemonte consenta ad assumere una dittatura egemonica, e gli altri Italiani ad accettarla? E dato che il governo sardo non rifiuti il carico, saprà egli ben maneggiarlo e sarà pari all'aringo? Quistioni di gran rilievo, poiché ne dipende la probabilità del successo; e per risolverle mi è d'uopo chiamare a rassegna gli ostacoli possibili a frapporsi dalle due parti. Pare in sulle prime che il popolo romano, avendo gustata la repubblica, malagevolmente si acconcerà a un dittatore di sangue regio; e che i fautori di repubblica non saranno disposti a soprattenerla, dove il moto europeo ne faciliti l'assecuzione. Tuttavia non poche e gravi considerazioni dovrebbero persuadere gli uomini giudiziosi e amatori della patria (qualunque sieno i loro pareri politici), a far buono il partito di cui discorro. La prima risulta dalle ragioni dell'egemonìa; la quale essendo necessaria a plasmare la nazionalità e bisognandole forze e armi, non veggo dove meglio si possa locar che in Piemonte. Roma sola non basta, perché inerme come Toscana: Napoli è armato, ma nemico; e dove pure fosse possibile di esautorare il principe a tempo e stringer l'esercito alla causa nazionale, la situazione del Regno all'estremo meridionale d'Italia lo rende insufficiente da per sé solo a impedire le aggressioni esterne. Tanto è dunque rimuovere il Piemonte, quanto rinunziare al principio egemonico. Imperocché il crearne un altro (quando pure fosse fattibile), vorrebbe opera lunga, faticosa, dura; e il presidio sarebbe probabilmente apparecchiato passata l'ora di usarlo. E in ogni modo fra i due partiti corre questo divario; che nell'uno l'egemonìa è bella e fatta e non si ha da pensare ad altro che a prevalersene; avendo lo stato sardo armi, leggi, governo, amministrativa e quanto si ricerca a una presta e regolata azione: laddove nell'altro bisognerebbe farla; e in vece di una sola impresa alle mani, se ne avrebbero due; cioè la liberazione patria e la potenza liberatrice. Ora, se la sapienza civile prescrive di agevolare e accorciare il lavoro, e di trar costrutto dagli elementi reali che si hanno in pronto; non sarebbe cosa dissennata e ridicola il buttar via l'aiuto sardo, dato che si possa avere? E il rigettare l'egemonìa antica per raccapezzarne alla meglio una nuova, che abborracciata in fretta, sarebbe assai meno acconcia a sortire l'effetto suo? La quale, benché più debole, avrebbe assai maggior negozio a spedire, dovendo non solo redimere l'Italia, ma vincere o frenare il Piemonte nemico. Conciossiaché nel presupposto che si rifiuti l'egemonìa subalpina per odio del regno, egli è chiaro che la casa di Savoia sarà contraria al moto italico, ed è anzi da temere che non si abbracci coll'Austria. L'esercito monarchico, per indole e per costume, e una parte notabile delle popolazioni terranno il fermo al loro principe; e il Piemonte diverrà nemico, tanto più formidabile quanto che spalleggiato e rinforzato dallo straniero. Fra un Piemonte favorevole e un Piemonte infesto al riscatto italiano, l'elezione non può esser dubbia. Mutare il governo piemontese, finché è armato, non è possibile; e quando pur fosse, col trono verrebbe meno la milizia. Ora quanto gli stati subalpini, divenuti inermi e deboli come Roma e Toscana, sieno per essere acconci all'ufficio egemonico, non fa d'uopo che io lo dica.</p>

<p>O si vorrà ricorrere alla Francia per disfare la monarchia sarda e far la nazione? E all'egemonìa interna si sostituirà la straniera? So che questo piacerebbe a taluno che non si vergogna di dire e di scrivere che gl'Italiani non possono e non debbono cooperare alla propria redenzione altrimenti che impetrando dagli esterni l'opera liberatrice. Se questa fosse in effetto l'opinione di molti, io non esiterei a dire che noi saremmo indegni di viver liberi e che i Francesi avrebbero gran torto a travagliarsi per conto nostro; ché i codardi non meritano tal benefizio e son da natura destinati a servire. Ben s'intende ch'io non parlo di aiuto, quasi che le armi ausiliari di un popolo illustre non onorino le due parti, quando si aggiungono alle proprie. Si ponga per massima fondamentale che qualunque sia per essere la cooperazione amichevole dei forestieri al nostro Rinnovamento, il nervo delle sue forze e delle sue armi dovrà essere italico; ché altrimenti ci porterebbe servaggio e non franchezza; anzi peggiorerebbe il giogo antico; essendo men gravosa e disonorevole una tirannide propria che una libertà peregrina. Il partito adunque sarebbe vile, perché onorevole è l'alleanza e il sussidio, non l'imperio gallico. Sarebbe contraddittorio, perché chi dice egemonìa forestiera accozza insieme due concetti che al tutto ripugnano. L'egemonìa infatti, essendo il principio generativo della nazionalità, non può distruggere l'autonomia che ne è l'essenza; e la distruggerebbe, se venisse di fuori; cosicché l'atto medesimo che darebbe vita alla nazione, ne sarebbe la morte. Tanto più che non si può dare agli estrani il carico di redimerci senza conceder quello di governarci o almeno di decidere quali ordini ci reggeranno; il che è un cancellare affatto la nazionalità italica e un fare di tutta la penisola una Gallia cisalpina. Dottrina assurda e nata da quella falsa cosmopolitìa che non fa alcun caso delle distinzioni naturali dei popoli e del giure autonomo delle nazioni. Si abbia adunque per un principio non meno fermo e capitale del precedente che l'Italia dovrà essere affatto libera e padrona di sé nei propri ordinamenti; benché per fare buon uso di cotal diritto ella debba nell'elezione consigliarsi coll'indole dei tempi, l'influenza dei successi esteriori e la convenevolezza di armonizzare al possibile i propri statuti con quelli dei popoli amici. Procedendo in altro modo, si rinnoverebbero le indegne scene del secolo preceduto: si avrebbe una larva di repubblica serva o vassalla, come le cisalpine, le cispadane, le partenopee, le liguri, e le altre parodie ontose e ridicole di quei tempi. L'Italia saria di nuovo palleggiata fra l'Austria e la Francia, e messa al giuoco delle armi, come preda del primo occupante; e finirebbe forse coll'essere austrorussa; cosicché il danno sarebbe non meno della Francia che nostro. Ora se l'autonomia è il supremo dei beni civili, e se nei termini presenti d'Italia ella non può aversi senza l'egemonìa piemontese, chi vorrà posporre una condizione così essenziale a un punto d'importanza secondaria, anzi a un vano fantasma di forma governativa? Saranno gl'Italiani meno savi dei Belgi, che nel quarantotto salvarono l'autonomia loro, perché non cedettero alle lusinghe intempestive di repubblica?</p>
<p>La repubblica è in se stessa un'ottima forma di stato, ma non può supplire ai maggiori interessi del vivere unito e libero, e dei civili avanzamenti. Ora l'unione quando è nuova e sottentra a una divisione antica, riesce di necessità fiacca e manchevole, non avendo ancor messe fonde radici; e però si richiede una centralità salda e forte che la sostenga. L'unità del comando e l'energia di un braccio regio sono assai più atte a vincere gl'intoppi; ributtare gli assalti, conciliar gl'interessi, comporre le differenze, e insomma sì a fondar l'unione sì a preservarla contro i primi urti, che non lo stato popolare; il quale così per la natura propria (atteso l'intrinseca parentela di esso col comune), come pel costume dei dibattiti parlamentari, è più atto ad accendere le gare municipali che a sopirle. La libertà e i progressi consistono nelle cose, e non mica nei nomi e nelle apparenze. “<quote>Coloro che sperano che una repubblica possa essere unita, assai di questa speranza s'ingannano</quote><note place="foot"><p><bibl>Machiavelli, <title>Stor.</title> 7.</bibl></p></note>”; e se le dissensioni (quando non passano un certo segno) danno anima e vita agli ordini assodati, elle sono mortifere ai nuovi e malfermi. Lasciamo all'accorgimento finissimo dei puritani il credere che per avere una buona repubblica basti abbattere il trono, adunare un consesso, rabberciare uno statuto senza monarca; perché questa è la scorza, non la midolla di uno stato libero. “<quote>Le città che non sono bene ordinate,” <seg type="inciso">dice il Machiavelli,</seg> “le quali sotto nome di repubblica si amministrano, variano spesso i governi e gli stati loro, non mediante la libertà e la servitù, come molti credono, ma mediante la servitù e la licenza</quote><note place="foot"><p><bibl><hi rend="italic">Ibid.</hi> 4.</bibl></p></note>”. Ed è ragione; ché il valore delle leggi e degl'instituti dipende dagli spiriti e dai costumi; e il buon governo, lo fa l'indirizzo pratico, non la regola scritta. Tale è lo stato quali i cittadini; perché gli uomini fanno il reggimento prima che questo abbia avuto tempo e modo di rifare gli uomini. Quando un civil convitto è viziato dalla qualità dei convittori, gli ordini e le gride tanto valgono a sanarlo, quanto a guarire la gocciola, le pittime o l'acqua lanfa. Coloro che stimano possibili a rinnovare i miracoli delle antiche repubbliche senza prima ravvivar l'uomo antico, somigliano a un architetto che edificasse colla mota e colle canne un bel palazzo o una basilica; quasi che il disegno senza la materia basti alla durata degli edifizi. La democrazia italiana non potrà mai metter piede, se si scredita e vitupera colle male prove. Nulla più le nocerebbe che una cattiva repubblica, la quale o promovesse la libertà a scapito del buon ordine, o mantenesse questo a pregiudizio del vivere cittadino. Che il governo popolare quando è immaturo trascorra nell'uno o nell'altro di tali due eccessi, l'esempio dei Francesi il dimostra. Due volte essi assaggiarono la repubblica; e la prima riuscirono a licenze sanguinose, la seconda a vergognoso servaggio. La Francia d'oggi è men libera che quando si reggeva a principe, e dalla mutazione non cavò per ora altro frutto che di scambiare gli Orleanesi ai gesuiti. Vero è che l'avere essa stato compiuto e unità di nazione, un mezzo secolo di esperienza politica, una civiltà florida, una plebe civile, fa sì che il male non può durare, e che il solo mantenimento degli ordini popolani è arra di libertà. Ma chi potrebbe sperare altrettanto da una repubblica italiana, improvvisata fuor di proposito, priva o scarsa di tali sussidi? Non è egli chiaro che adunerebbe in sé i difetti contrari dei due saggi che se ne fecero in Francia? E che non avrebbe i compensi né le speranze dell'ultimo? Gl'introduttori di essa, pochi di numero e inesperti, sarebbero sbalzati a poco andare dalla incapacità propria: sottentrerebbero nelle assemblee e nel governo i municipali, i retrogradi, i falsi conservatori, come in Francia; e si avrebbe una repubblica bozzelliana o pinelliana. Misericordia! Qual principato saria più tristo? O quale oligarchia più infelice? Non ignoro che i puritani parlano di terrore; e ci promettono di addecimare, ammazzare, proscrivere a furia, per tenersi in sella e regnare a vita. Ma per buona ventura cotali mezzi sono spesso più facili a immaginare che a mettersi in pratica; e quando riescono, durano poco e danno luogo ben tosto a riscosse proporzionate. Gli errori del quarantotto tarparono le ali alla libertà francese; ma gli eccessi del secolo scorso la misero in fondo per lo spazio di due generazioni. Voglio io forse da ciò conchiudere che si debba in ogni caso rifiutar la repubblica? No, ché sarebbe questa un'insania simile all'altra; e i partiti rischiosi sono prudenti, quando mancano i sicuri. Ora quando il Piemonte ne porga uno di questi, che senno sarebbe il ricorrere ad un altro? Qual mezzo è più atto dell'egemonìa sarda a conciliare le libertà nuove colla sicurezza, a levar la nascente democrazia italiana e addestrarla a fortune maggiori?</p>
<p>Abbiam veduto<note place="foot"><p><bibl><title>Sup.</title> I, 7.</bibl></p></note> che la gradazione e la proporzione sono due leggi naturali che non si prevaricano impunemente, atteso che quanto si fa a loro dispetto o non ha vita o non prospera che dopo molti travagli. Siccome l'abito e il tirocinio si fanno a poco a poco, così vuolsi andar per gradi, affinché i costumi si connaturino alle instituzioni. I popoli d'oggi non sono sì nuovi, che non possano partecipare al governo, né sì assueti alla vita civile da appropriarselo interamente. Ora qual migliore inviamento a libertà perfetta che l'uso della temperata? Il saltare dal dominio assoluto a repubblica non si affà al solito andamento delle cose, ma è caso di eccezione e necessità straordinaria. Vedete che da un mezzo secolo quasi tutta Europa ha scosso il giogo dispotico e tende allo stato di popolo; e tuttavia ella sosta nella monarchia civile, che è come un valico dall'uno all'altro. La Francia ci soprastette più lustri; né vi ha esempio di nazione che sia balzata da questo a quell'estremo felicemente; giacché ai repubblicani degli Stati uniti che altri potrebbe allegare in contrario, servì di apparecchio la libertà dei coloni. Il quale apparecchio mancando agli emigranti accasati nell'America meridionale, il vivere a repubblica è per loro una trista altalena fra l'imperio soldatesco e una licenza oziosa o torbida. Un fatto così universale non è fortuito, ma nasce da una legge di natura; e mentiscono coloro che stimano lo scettro civile più acconcio a divezzare gli uomini dalla vita libera che ad educarveli. La repubblica francese, come già abbiamo avvisato, fu primaticcia; tuttavia è fuor di dubbio che gli uomini d'oggi vi sono più idonei che i loro avi, per essere disciplinati da un mezzo secolo di temperate franchigie. Ma pogniamo che gli abitanti di Parigi fossero così atti a vivere popolarmente come quelli di Ginevra o di Filadelfia, non se ne potrebbe già inferire altrettanto delle altre nazioni, come quelle che non sono parallele e uniformi di alzata sociale. Nel modo che in ciascuna di esse corrono molte dissonanze naturali di sito, d'idioma, di legnaggio, di costumi, tanto che il livellarle per tal rispetto sarebbe assurdo; similmente per rispetto alle civili abitudini elle si disagguagliano in guisa che l'Europa odierna è quasi il sunto e lo specchio di tutti i secoli precedenti. Le une hanno autonomia e unità di stato, le altre ne mancano: queste fioriscono di gentilezza moderna, quelle tengono ancora della rustica ignoranza del medio evo. Che divario immenso fra la Russia e la Francia! fra la penisola iberica e la Gran Bretagna! E benché il convergere scambievole dei popoli e l'unità della vita europea mirino a uniformarle, grande nondimeno è l'intervallo che le dispaia. Da questa differenza di condizioni effettive nasce la legge di proporzione che è geometrica o non aritmetica; la quale vuole che i progressi e gl'instituti sieno simili, non uguali, e che vengano commisurati all'essere rispettivo dei vari popoli. A tale stregua il ridurre tutta l'Italia unita sotto un principe sarebbe per lei un avanzo assai più notabile che non è stato per la Francia il passare dal regno a repubblica.</p>
<p>Né si vuole per questo che i repubblicani rinunzino a quella forma di governo che stimano più perfetta; ma solo che la differiscano, nel caso che la fortuna porga un modo più pronto e sicuro di ottenere i maggiori beni. La repubblica è anch'essa un bene, ma relativo e non assoluto, e tale che piglia il suo essere dall'opportunità, e quindi dall'indugio, se l'indugio è opportuno. I repubblicani d'oggi debbono correggere con un savio temporeggiare i danni causati dalla furia dei puritani; i quali più nocquero alla repubblica col tristo saggio che ne fecero in Italia, che non le armi francesi piovute ad ucciderla. Né temano che il soprastare pregiudichi; imperocché io fo questo disgiunto: o la repubblica si assoda in Francia o no. Nel primo supposto tutta Europa diverrà anch'essa col tempo repubblicana: diverrà tale l'Italia, ma in modo più naturale, più spontaneo, più unanime, più scevro di pericoli, se la mutazione verrà preceduta e preparata da un regno popolare. Nel secondo caso (che dentro certi termini non è impossibile per le ragioni che vedremo più innanzi), se l'Italia si attiene alla monarchia, potrà mantenere le franchigie costituzionali; le quali altrimenti sarebbero perdute senza rimedio; perocché il dispotismo è sempre l'erede delle repubbliche che periscono. La rivoluzione che avrà luogo sarà un'esperienza o meglio un giuoco pericoloso; e i popoli, a cui la fortuna dirà male, ci metteranno la libertà, anzi la vita loro, che è quanto dire la signoria nazionale di se medesimi. Né per questo io pongo in dubbio la vittoria finale degli ordini democratici; ma ella può esser differita per un tempo indeterminato e tanto lungo quanto dureranno gli errori e i traviamenti dei loro partigiani. L'altro partito non ha alcuno di questi inconvenienti: allunga alquanto in apparenza la via, ma l'accorcia in effetto: assicura la libertà: conserva e usufruttua tutte le forze vive d'Italia: provvede all'unione, all'autonomia, alla difesa: non che escludere la repubblica, l'apparecchia, quando debba prevalere in Europa; e quindi è il solo degno di riscuotere l'assenso dei giudiziosi.</p>
<p>Queste ragioni sono così ovvie che debbono cadere nell'animo a ciascuno, e sì stringenti da fare impressione anche nei più infervorati del vivere popolare, purché non abbiano l'accorgimento e la coscienza dei puritani. Ma io stimerei di fare ingiuria al senno italico, se avessi questa setta per formidabile di numero e di potenza. Tuttavia è da temere che solendo i faziosi sovrastare nei subiti moti, i puritani non s'impadroniscano in sulle prime del maneggio delle cose, e lo tengano almeno quanto fia d'uopo a rovinarle una seconda volta. Questo pericolo accresce l'opportunità dell'egemonìa sarda; come quella che meglio di tutti può ripararvi. Nei movimenti politici quegli è sicuro di vincere che leva l'insegna accomodata ai tempi e più idonea ad accendere l'entusiasmo dell'universale. L'unione e la nazionalità italica sarà il grido del Rinnovamento: chi primo scriverà nel suo vessillo l'idea generosa, invitando gl'Italiani a colorirla, sarà padrone del campo e arbitro dell'impresa. Laonde se altre ragioni mancassero, questa sola dovria bastare a muovere la casa di Savoia; per cui il rinunziare all'ufficio egemonico, sarebbe un darlo a' suoi nemici. I puritani non mancherebbero di afferrarlo cupidamente a disonore del regno subalpino e con rovina del principato. Ma siccome l'insufficienza e la temerità degli autori toglie ogni durata alle opere, il trionfo di costoro si trarrebbe dietro quello degli Austrorussi; e però tanto importa al Piemonte l'aggiudicarsi l'egemonìa italiana, quanto dee calergli che ella non passi ai Mazziniani e poscia agl'imperatori. L'egemonìa è come un forte che non è in tua mano di ricusare; poiché se il rifiuti verrà prima occupato a tuo sterminio dai nemici interni che ti fan guerra, e quindi invaso e posseduto a tua infamia dall'oste forestiera.</p>
<p>Ma queste non sono le sole considerazioni che debbono invogliare il Piemonte a prendere il carico; perché lasciando stare il debito morale che gli corre come parte d'Italia, la potenza e la gloria che gliene tornerebbero, egli non ha altro modo di provvedere al proprio ben essere e di assicurare le sue instituzioni. Abbiam veduto che uno degli errori più gravi che sieno stati commessi nel periodo del Risorgimento fu quello di ridurre a solitudine civile il Piemonte coll'abbandono d'Italia; il che fu la rovina effettiva d'Italia e l'apparecchio di quella del Piemonte. I municipali che ebbero tanta parte in questa cieca e sciagurata politica, ora cominciano ad avvertirne e temerne gli effetti; ma troppo tardi per medicarli; essendo la libertà subalpina minacciata dallo stato presente delle cose di Europa e la monarchia dall'avvenire. Tuttavolta, se il Piemonte si risolve a entrar francamente nell'aringo egemonico, il male ha ancora rimedio. Imperocché dalle cose dianzi discorse si deduce che dove gli eventi generali piglino un corso moderato ed equabile, nasceranno ben tosto le occasioni di rimettere nella penisola le guarentigie costituzionali; e il re di Sardegna che le mantenne con lealtà rara nei propri dominii, potrà cooperando a farle rivivere negli altri e pigliandole sotto la sua tutela, acquistare un nuovo grado di autorità in Italia e un largo campo di simpatie e d'influenze. Quando poi la crisi universale temuta dagli uni e desiderata dagli altri si verifichi, egli è chiaro che il piemonte<note place="foot"><p>La voce appellativa di <hi rend="italic">piemonte</hi> (onde viene la propria), come sinonima di falda o radice dei monti, quantunque non sia registrata nel Vocabolario, è propria della buona lingua, secondo che si raccoglie dal passo seguente di Marcello Adriani: “<quote>Il poeta può nominare il piede il piemonte del monte Ida</quote>.” (<bibl>Demetrio falereo, <title>Della locuzione</title>, trad. 6.</bibl>) Il Segni ha <hi rend="italic">radice</hi> nella versione di questo luogo.</p></note> d'Italia non potrà salvarsi altrimenti che intrinsecandosi col suo cuore e le sue pendici. Se prima era mestieri che la provincia si appoggiasse alla nazione, quella dovrà in tal caso diventare essa nazione, sostituire all'unione la medesimezza e compiere col fatto l'italianità subalpina cominciata in idea da Vittorio Alfieri; altrimenti la monarchia verrà meno e il vivere libero ci correrà gravi rischi. Brevemente il dilemma probabile dell'avvenire si riduce a questa elezione: se il Piemonte debba essere italico o la casa di Savoia abbia da perdere il Piemonte e il principato. Ponderatelo e decidete.</p>
<p>Ma non è porre, dirà taluno, questa casa e la monarchia a maggior pericolo, il far dipendere le sorti dell'una e dell'altra dall'arbitrio di una dieta? E tu proponendo cotal partito, non ripugni a te stesso, avendo rigettata quando eri ministro ogni assemblea politica che a mandato libero decretasse? Rispondo che la differenza non è mia, ma dei tempi. Ciò che era prudente, opportuno, possibile nel giro del Risorgimento non sarebbe tale in quello del Rinnovamento. La monarchia sarda nel principio del quarantanove era screditata dai disastri della prima campagna e dalle vergogne della mediazione: i puritani cresciuti di albagia e di numero alzavan la cresta: i democratici erano sì mal conoscenti dello stato di Europa che credevano di aver guadagnata la posta, mentre era vicina anzi già incominciata la rivincita dei perditori; e in fine le popolazioni soggiacevano al terrore eccitato dalle minacce dei faziosi e dalla morte di Pellegrino Rossi. In tali congiunture una dieta sovrana di tutta Italia avrebbe probabilmente operato in largo ciò che fece in ristretto la romana, acclamando la repubblica quando era più che mai importante di difendere la monarchia per salvare la libertà. Perciò io mi opposi con vigore alla costituente toscana; e se non mi riuscì di storre dal resto d'Italia i mali imminenti, posso almeno gloriarmi di aver messo in salvo lo statuto piemontese. Ma dove avvenga quando che sia in Europa un nuovo rivolgimento e che la fortuna arrida ai popoli (che è il solo caso a cui si applichi il partito da me proposto), chi non vede che il far senza la dieta o il ristringerne le commissioni annullerebbe l'autorità morale del Piemonte e porrebbe alla sua egemonìa un obice non superabile? Che questa avrebbe contro tutti i repubblicani d'Italia e di Europa? Che l'impresa, spogliata del suo carattere generoso e patrio, smetterebbe la sua bellezza e però l'efficacia? Che piglierebbe l'aspetto volgare di una mossa interessata e di una conquista ambiziosa? Che susciterebbe in molti mille timori (dicasi pure non fondati) di fini subdoli e pericolosi agli ordini liberi? E che per ultimo i puritani, usufruttando con arte tali disposizioni, trarrebbero a sé quanta fiducia benevola e quanto entusiasmo verrìa meno al Piemonte per tal procedere?</p>
<p>Io espongo i giudizi probabili degli uomini, quali risultano dalla natura dei tempi e non la mia opinione. La quale è assai diversa, e son più anni che l'ho dichiarata<note place="foot"><p><bibl>Cons. <title>Apol.</title> <title>Proemio</title></bibl>.</p></note>. Per me l'unità e la nazionalità italiana sarebbero ottime ed accettabili, anche senza diete, senza patti, senza squittini, e ancorché le ricevessi da un principe, non temerei per la libertà. Ma se il politico dee guardare al vero, non può tuttavia dimenticare le preoccupazioni; le quali quando regnano nel maggior numero, non si possono vincere in breve tempo, né contrastare; perché sono anch'esse vere forze e poderose. Il capriccio delle assemblee è oggi così sparso e così radicato, che i più non tengono per valido ciò che si opera senza partiti e deliberazioni. Gli stessi decreti del Padre eterno non si avrebbero per rati dai democratici, se non fossero accolti e ribaditi dal voto universale. La è una follia, direte voi. Vero; ma una follia che non può guarirsi in pochi anni. Ogni secolo ha i suoi grilli, come ogni donna incinta le sue voglie e i suoi ghiribizzi. L'uomo di stato che vuole urtare tali foghe universali, in vece di secondarle (quando non hanno alcuna reità intrinseca), ci rovina sotto o almeno non fa nulla che valga. Tre anni sono era debito di porre argine alla foga repubblicana in Italia a ogni costo, poiché il vento già le correva contrario nell'altra Europa. Ma nell'ipotesi di cui ragiono essa avrà il vento in poppa, e il buon piloto dovrà declinarla anzi che coglierla di fronte, se non vorrà far naufragio. La monarchia, se fosse imposta, non reggerebbe in tali frangenti: potrà bensì sopravvivere come accettata liberamente, quasi un merito patrio e un premio nazionale. La libera elezione del popolo sarà l'unica via per cui qualche trono starà in piedi; e nessun principe avrà più buono in mano per augurarsela che il redentore e unificatore di una nazione. Vogliam credere che il liberatore d'Italia possa essere esautorato da una dieta italica? E chi abbia vinto sul Po il gran nemico sia per trovare sul Tevere lo smacco anzi che il diadema? No, il caso non è possibile. Il suffragio universale, non che essergli contrario, gli gioverebbe; giacché lasciando stare che l'idea repubblicana è ignota o debole nelle nostre moltitudini, il riscatto della patria porrebbe in cielo il suo autore; e la sconfitta dei Tedeschi trarrebbe seco necessariamente quella dei puritani. Che se non ostante queste avvertenze, altri vede qualche pericolo, si noti che esso nasce non dal partito, ma dai tempi. E ogni ripiego diverso essendo assai più pericoloso, il minor rischio si vuole avere in conto di sicurezza. La monarchia sarda avrà da temere coll'egemonìa e colla dieta, sia pure; ma più ancora senza l'egemonìa e senza la dieta. Nel primo presupposto il danno sarà certo: nel secondo possibile solamente, e i mezzi accennati, non che favorirlo, saranno soli in grado di allontanarlo.</p>
<p>Pare adunque che venendo il caso, niuna difficoltà seria sia per ostare dal canto del Piemonte all'ufficio egemonico. E pure il contrario ha luogo; e ostacoli gravissimi gli si attraversano, rispetto ai quali quelli che ho toccati sono di poco peso. Alcuni di essi nascono dagli abitanti e gli altri dai reggitori. Primo requisito per un compito qualsivoglia si è l'intenderlo, il volerlo e l'esser atto ad esercitarlo. Ora per un fato singolare e per infortunio d'Italia la provincia più acconcia per molti titoli ad appropriarsi l'egemonìa salvatrice, è per altri la men capace di capirla e corrispondere coll'ingegno e coll'animo a tanto grado. Gl'istinti municipali ci han radici così profonde, che i nazionali mal ci possono pullulare; tanto che in vece di seminarli e nutrirli altrove, essa ha più tosto bisogno di riceverli; né si può sperare che ciò succeda prima che l'unione abbia rifatte le popolazioni e trasfusa nelle vene subalpine una stilla di sangue italico. Dal che segue che il Piemonte potrà adempiere l'ufficio suo, quando sarà trascorsa l'occasione e la necessità di darvi opera. La scarsa italianità nasce dal tardo ingresso alla vita italica; e questo dalla origine alpina dei popoli e dei regnanti<note place="foot"><p>“<quote lang="lat">Alpinis regibus</quote>.” (<bibl>Ovid. <title>Pont.</title> IV, 7, 6.</bibl>)</p></note>, dalla postura colligiana ed eccentrica del paese, dalla poca o niuna usanza avuta in addietro coll'Italia interiore, dalla feudalità radicata e superstite negli abiti anche da che è spenta nelle instituzioni, dal genio e costume marziale dei terrazzani e sovrattutto dalla tarda partecipanza della lingua e delle lettere italiche; stante che il pensiero è informatore delle opere e la nazione s'immedesima colla favella. Laonde l'Alfieri diceva che “<quote>il parlare italiano è un vero contrabbando in Torino città anfibia</quote><note place="foot"><p><bibl><title>Vita</title>, II, 23.</bibl></p></note>”; e quasi egli dovesse avverare in parte l'osservazione col proprio esempio, non poté il suo ingegno, benché sommo, vincere nelle minori scritture “<quote>la temperie del nativo paese che per tante età si vede non aver mai prodotto all'Italia alcun lodato scrittore</quote><note place="foot"><p><bibl>Giordani, <title>Opere</title>, t. I, p. 35.</bibl></p></note>”. Qualcuna delle dette doti appartiene al novero di quelle che dinotammo come fattrici del giure egemonico; tanto che, come spesso avviene alle cose umane, quello che è di aiuto è al tempo medesimo d'impedimento.</p>
<p>Mancando al Piemonte il senso della nazione, egli non può possedere in verità quello di se stesso, né anco qual popolo e stato particolare; giacché l'uno è indiviso dall'altro e il valor delle parti dipende dal tutto. Dal che si raccoglie che il municipalismo ripugna a se stesso; imperocché abbandonando ogni pensiero e ogni cura della patria per amor del comune, toglie ogni vigore al comune, come quello che non è e non può nulla di rilievo senza la patria. Il municipalismo è la coscienza iniziale, intuitiva e confusa dei popoli; la quale, circoscrivendosi, diventa nazionale, come l'intuito distinto e determinato in riflessione si muta. Attalché presso i popoli adulti, il municipio si sente e si vede nella nazione, come ciascuno contempla il proprio animo in Dio che lo crea e nel mondo che lo comprende; laddove nei popoli fanciulli la percezione confusa della patria fa sì che il senso più vivo del municipio lo assorba, come lo spirito s'immedesima Dio e la natura presso i poeti ideali di Oriente. Simile appunto è in politica il caso dei Piemontesi, i quali, mentre antipongono all'Italia la nativa provincia, ne ignorano le forze e le potenze recondite: non sanno di che sia capace: si spaurano di ogni ardita e magnanima risoluzione: si abbiosciano nei pericoli: si prostrano nelle sventure: non confidano mai in se stessi, ma nell'altrui patrocinio, come il putto che si appicca tremante alla gonna materna. Spesso ancora, come i fanciulli, trapassano dall'estremo della baldanza a quello della disperazione: e implorano dagli stranieri quell'appoggio che non vollero avere dalla nazione. Non abbiamo noi veduto taluno, che con ardore promosse l'abbandono della causa italica, porre tutta la sua fiducia nella mediazione anglogallica, e poco appresso nel patrocinio inglese?</p>
<p>L'autonomia non può influir nel comune altronde che dalla patria; e come nel corpo umano, qual membro ha tronca in parte od in tutto la comunicazione col celabro, diventa paralitico o cadaverico, così nelle aggregazioni civili la solitudine dei popoli individui non passa senza danno di atonia o di morte. Il Piemonte non ha elaterio, cioè molla di vita intrinseca, e la maggiore delle sue virtù è l'inerzia; onde alla guisa dei catalettici egli suol restare in quell'attitudine che gli viene impressa, e ci starebbe in perpetuo, se i casi esterni non lo mutassero; perciò ti è facile il fabbricarvi a tuo genio; ma al menomo impulso che venga o fiato che spiri di fuori, l'edifizio rovina, perché non ha sustruttura da reggere all'impeto né forza elastica da ripulsarlo. Coloro che baldanzeggiano e si gloriano per le serbate franchigie, cantano innanzi alla vittoria; essendo i retrogradi che le inimicano tanto impotenti ad abbatterle, quanto dianzi i liberali ad acquistarle; come quelle che furono spontaneo dono del principe. Questo difetto di entratura, di energia, di vita creatrice troppo ripugna all'ufficio egemonico, che è iniziamento e creazione. E chi non è buono a cominciare non sa neanche compiere, atteso che il compimento è il ricorso dell'atto principiativo. Tira le cose in lungo: non sa condurle con vigore: sciupa il tempo o lo impiega a sproposito; e insomma non sa dare perfezione e sodezza alle proprie opere. Quindi nasce la straordinaria lentezza nelle faccende; ché in Piemonte si spendono i mesi a far male ed a stento ciò che un Inglese o un Americano del norte fornisce in pochi giorni e ottimamente.</p>
<p>Non nego che questo vizio non abbia un lato buono, poiché in virtù di esso i Subalpini sono, come dice il Botta, <quote rend="italic">uno dei popoli della terra meglio fazionati a governo</quote><note place="foot"><p><bibl><title>St. d'It. cont.</title> da quella del Guicc. 8.</bibl></p></note>. Ma questa lode, quando è sola, è assai dubbia; poiché a tal misura, se il Piemonte avanza il resto d'Italia, la cederebbe ad un pecorile. La docilità e pieghevolezza soverchia impedisce che i civili instituti portino i loro frutti; perché la libertà non versando nelle scritte ma nei costumi, allorché l'animo è schiavo la legge non basta a far libero. Tali erano quei Romani degeneri che stomacavano Tiberio, benché avido di potenza; e lo faceano sclamare all'uscir di senato: <quote rend="italic">O gente nata a servire<note place="foot"><p><bibl>Tac. <title>Ann.</title> III, 65. Trad. del Davanzati.</bibl></p></note>!</quote> Che importa, per cagion di esempio, l'immunità della stampa, se non puoi bandire il vero ed il giusto senza incorrere nei vituperi? Potrei io scrivere queste cose se fossi in Piemonte? La docilità è virtù degna dei popoli liberi quando riguarda la legge e non i potenti, e reputa la libertà un diritto anzi che una grazia. Altrimenti è luogo di ripetere ciò che Agesilao e Callicratida dicevano degl'Ioni dell'Asia, chiamandoli <quote rend="italic">cattivi liberi e buoni schiavi</quote><note place="foot"><p><bibl>Plut. <title>Apopht.</title></bibl></p></note>, perché non osavano esser franchi se non di licenza del principe. L'ossequio che trasmoda ha dell'empio rivolgendo ai mortali quel culto che solo a Dio si addice; e come gli uomini religiosi ringraziano il cielo eziandio dei mali, così fanno i cortigiani verso i grandi e i monarchi<note place="foot"><p>“<quote lang="lat">Quis finis omnium cum dominante sermonum, grates agit</quote>.” (<bibl>Tac. <title>Ann.</title> XIV, 36.</bibl>) “<quote lang="lat">Actaeque insuper Vitellio gratiae, consuetudine seirvitii</quote>.” (<bibl>Id. <title>Hist.</title> II, 71.</bibl>) “<quote lang="lat">Quum adnuisset, agi sibi gratias passus est, nec erubuit beneficii invidia</quote>.” (<bibl>Id. <title>Agr.</title> 42.</bibl>)</p></note>. Né l'animo che è servile riguardo ai viventi può esser libero verso i morti; onde nasce che il Piemonte non ha quasi storia; perché gli annali che vi si chiamano patrii raccontano i principi e non il popolo; e non sono una critica, ma un panegirico.</p>
<p>Coloro che si rallegrano di queste doti, perché rimuovono il pericolo delle rivoluzioni, non si avveggono che elle chiudono parimente la via ai progressi. Ora il bene diventa male quando esclude un bene maggiore; e la possibilità dell'eccesso non si può cansare senza spegnere le facoltà preziose da cui deriva. Che cos'è una rivoluzione, se non una crisi causata da copia e rigoglio di vita, per cui un popolo cerca di riaversi dai mali che lo affliggono? La vita civile è morta se non è capace di esuberanza; e tanto è il voler levar via la radice intima delle rivoluzioni, quanto il rendere gli stati immobili e pigri, come quei di levante. L'Occidente è ab antico rivoltoso e tumultuario di natura, perché destinato a procedere senza posa né requie nella via dei perfezionamenti. Né perciò si avrebbero da temere violenze e soqquadri, se i governi assecondassero il genio dei popoli e colle riforme opportune antivenissero le rivoluzioni. Ma la riforma richiede vena creatrice; e quando questa non alberga nei rettori e nei sudditi, e seco manca il motore dei miglioramenti e dei rivolgimenti, si riesce a una civiltà stativa, come quella della Cina; la quale non muta assetto, se non quando è invasa dai Tartari. Benché il Piemonte non sia potuto sottrarsi al moto proprio della vita occidentale, questo tuttavia vi fu lentissimo; e l'indugio, che in altre età era innocuo, riesce a danno o almeno a pericolo nei tempi di accelerazione.</p>
<p>Pare strano ed è pur vero che il difetto di forza si tragga dietro l'immoderanza e inclini agli eccessi. Che se l'eccedere virilmente ripugna al Piemonte, non così il trasmodare nelle opinioni e nelle minuzie. Fra le sette politiche che ci sono, la più folta di aderenti è quella del municipio; e la più scarsa è la nazionale. Dalla poca levatura nasce anco l'instabilità dei giudizi che si portano sulle cose e sulle persone, secondo l'uso del volgo, che trascorre agevolmente agli estremi<note place="foot"><p>“<quote lang="lat">Nihil in vulgo modicum</quote>.” (<bibl>Tac. <title>Ann.</title> I, 29.</bibl>) </p></note>. Temistocle diceva che i suoi cittadini “<quote>a lui rifuggivano nei pericoli, come a un platano nella procella; ma che, rasserenato, lo sfrondavano e diramavano</quote><note place="foot"><p><bibl>Plut. <title>Them.</title> 19.</bibl> “<quote lang="lat">Athenienses quum aliquando publice eum infamia notassent, rursum deinde ad imperium gerendum revocarent: Non, inquit, laudo eos homines, qui eodem vase et pro matula et ad infundendum vinum utuntur</quote>.” (<bibl>AElian. <title>Var. hist.</title> XIII, 40.</bibl>) </p></note>”. Il Piemonte da questo lato rassomiglia alla vecchia Atene. Carlo Alberto nel giro di due anni fu bersaglio di biasimi e di lodi egualmente superlative. Nello spazio di otto mesi io venni ora levato alle stelle, ora tratto alle gemonie. Quando temevasi dei tumulti popolari o le parti aveano mestieri del mio appoggio, a me ricorrevano, colmandomi di carezze e di applausi: poi cessato il bisogno o il pericolo, mi calpestavano; non per altro, se non che io era sempre accordante alle dottrine espresse ne' miei libri, e notando i falli, antivedendo i mali, mi studiava di ripararvi. E i pretesti che si coglievano per lacerarmi erano così ridicoli, che a chi non ne fu testimonio parrebbero incredibili<note place="foot"><p>Per ricreazione di chi legge, eccone alcuni esempi. Avendo in un mio discorso con allusione a una frase nota del Foscolo toccato del <quote rend="italic">volgo censito ed illustre</quote> (<bibl><title>Operette politiche</title>, t. II, p. 168</bibl>), un gentiluomo andò spacciandomi nei crocchi per comunista. Alcune mie osservazioni sugli applausi parlamentari furono così travisate e fecero tanto romore che io dovetti giustificarmi; ed è curioso a notare che il giornale il quale pubblicò la mia giustificazione (<bibl><title>Il Risorgimento</title>, 27 ottobre 1848</bibl>) un anno dopo rincappellava l'accusa e diceva che io <quote rend="italic">aveva confessato di aver torto</quote> (<bibl><hi rend="italic">Ibid.</hi> 6 agosto 1849</bibl>). Tanto è difficile ai giornalisti l'aver buona memoria. Scrivendo a un democratico poco accetto ai conservatori, lo chiamai mio caro. Il misfatto parve sì enorme, che se ne parlò per più mesi; e io era già in Parigi che il <title>Risorgimento</title> ne facea tuttavia gli stupori. Udendo tali critiche, io benedissi mille volte il fondatore del <title>Carroccio</title> (intendi il giornale e non il carro), cioè Pierdionigi Pinelli, che mi avea procacciata una certa dimestichezza col prefato democratico e con altri assai vivi. Imperocché se l'avessi trattato, come dianzi, in cerimonia, mi sarei soscritto <hi rend="italic">devotissimo servitore</hi>, e i conservatori mi avrebbero convenuto come ligio e schiavo dei democratici; il che è assai peggio che essere loro amico. Né mi sarebbe giovato lo scusarmi coll'avvertenza del Casa che di tali formole “<quote>non si dee avere quella sottile considerazione che si ha delle altre parole, né con quel rigore intenderle, perché hanno perduto il loro vigore, e guasta come il ferro la tempera loro per lo continuo adoperarle che noi facciamo</quote>” (<bibl><title>Gal.,</title> 60</bibl>); giacché i testi del Galateo non possono esser noti a chi vive nel secolo di Abele. Ricordo queste semplicità per sollazzo, ma giovano anco all'instruzione; ché i costumi spiccano assai meglio nelle cose piccole che nelle grandi. Gli stranieri ne dedurranno che non è facile il vivere in Torino a chi è nato dopo il diluvio. E i conservatori, meditandole e facendone profitto, potranno ovviare che i geografi non confondano il Piemonte colla Beozia.</p></note>. Parlo del mondo politico, non dell'altro; ché la popolazione di Torino mi serbò l'affetto suo sino all'ultimo; e me ne diede prove sin quando era già incominciato il mio nuovo esilio. Mi è dolce il farne espressa testimonianza in queste carte; sì a lode del vero e a contrassegno di riconoscenza; come perché desidero si sappia che se ebbi a sperimentare l'ingratitudine delle fazioni, non ho perduto e tuttavia conservo l'amore de' miei cittadini.</p>
<p>Da questi trascorsi piccolo è il passo all'ingiustizia; e a quella massimamente che più offende gli stati, che è il culto dei mediocri sostituito alla stima dei valorosi. Vizio antico in Piemonte e notato dal Botta non sospetto in cotal materia; il quale impresse una nota di riso indelebile sul nome del Bogino, chiamando <hi rend="italic">castaldo</hi> e <hi rend="italic">massaio</hi> un uomo, che i coetanei esaltavano come un solenne ministro<note place="foot"><p><bibl><title>St. d'It. cont. da quella del Guicc.</title> 48.</bibl></p></note>. Perciò a buon diritto il Leopardi, parlando dell'Alfieri, mordeva la <hi rend="italic">mediocrità</hi> di quei tempi, che sotto <hi rend="italic">nome di follia il grande e il raro vituperavano</hi><note place="foot"><p><bibl><title>Opere</title>, t. I, p. 19.</bibl> È il riscontro del detto di Tacito che “<quote lang="lat">virtutes iisdem temporibus optime aestimantur, quibus facillime gignuntur</quote>.” (<bibl><title>Agr.</title> 1.</bibl>). Il Leopardi scrisse in greco che “<quote>nelle faccende umane gli sciocchi sovreggiano agli assennati</quote>;“ <quote><hi rend="italic">sentenza</hi>, <seg type="inciso">dice l'egregio Pietro Pellegrini,</seg> <hi rend="italic">che è ancora più italiana che greca</hi></quote> (<bibl>Leopardi, <title>Opere</title>, t. III, p. 317</bibl>). Gasparo Gozzi diceva de' suoi tempi: “<quote>Oggidì è meglio essere civetta che aquila. Parlo come Baruc. A spiegarla più schietta, gli allocchi hanno buona fortuna: i meritevoli trovano mille intoppi.</quote>” (<bibl><title>Opere</title>, t. XVI, p. 224.</bibl>) </p></note>. Ed esso Alfieri gridava: “<quote>Lagrime di dolore e di rabbia mi scaturivano del vedermi nato in Piemonte ed in tempi e governi ove niuna altra cosa non si poteva né fare né dire, ed inutilmente appena forse ella si poteva sentire e pensare</quote><note place="foot"><p><bibl><title>Vita</title>, III, 7.</bibl></p></note>”. Né egli prendeva inganno, poiché vivo e morto non ebbe da' suoi provinciali quella gloria che meritava. In Torino cominciò il suo <hi rend="italic">disinganno</hi>, e si fe' capace che “<quote>non v'era da sperare né da ottenere quella lode che discerne ed inanima, né quel biasimo che insegna a far meglio</quote><note place="foot"><p><bibl><title>Vita</title>, IV, 13.</bibl></p></note>”. Non solo fu costretto a esulare, ma disceso già nel sepolcro, i Piemontesi furono gli ultimi ad apprezzare la sua unica grandezza. E mentre un Falletti di Barolo suo provinciale ne facea strazio, i Francesi rendevano il primo omaggio all'autore del Misogallo, chiamando una via torinese dal suo nome, raso pochi anni dopo dai principi ripatriati. Sia lode agli Astensi e al municipio torinese, che oggi risarciscono l'uomo insigne dell'ingrata oblivione; e possa il culto civile di Vittorio Alfieri essere seme ferace di virtù patrie al Piemonte ed a tutta Italia!</p>
<p>Vane forse non sono queste speranze; poiché a costa del vecchio mondo che ho descritto ne sorge un nuovo sotto i liberi influssi, netto della corruzione gesuitica che infettò le generazioni mature, senza escludere i liberali. Questo Piemonte novello appartiene forse meno alla metropoli che alle provincie; molte delle quali (compresovi le liguri e le sarde), han più nervo, più vita, più spiriti italici e popolani; ma siccome la dottrina e l'esperienza non sono mai comuni a molti, talvolta vi si trascorre alle improntitudini e alle chimere. Laddove in Torino, come per lo più nelle capitali, è maggiore il senso e la pratica del positivo, ma per manco d'idee e di affetti la prudenza traligna in ignavia, la spertezza non vale che ai piccoli affari, e il talento conservativo in municipale degenera. Laonde io porto opinione che dal connubio intrinseco delle provincie e della metropoli si potrebbe cavare un ottimo temperamento, dove le buone parti schiumate dei vizi fra loro si permutassero. Così i popoli subalpini riuscirebbero per ingegno, per senno, per animo, pari all'altezza dell'assunto; e sarebbero egemonici, che è quanto dir nazionali. Imperocché la riuscita di ogni impresa dipende dalla proporzione dei mezzi col fine; e l'apparecchio più essenziale delle gran mutazioni è l'indole del popolo che deve operarle.</p>
<p>Le stesse avvertenze quadrano alla stirpe dei regnatori. Il maggior lato di casa Savoia rispose al vecchio Piemonte e ne fu l'artefice persin nell'eloquio; poiché il francese e il vernacolo cacciarono lungo tempo dalla corte e dai crocchi la favella nazionale. Niun'ombra di comunella, di vita, di cura italica: straniera l'altra penisola, più ancora di Austria e di Francia. Lo stato era la nazione; e per ingrandirlo si racimolava presso i vicini; non mica per unire sé altrui a modo di aggregazione nazionale, ma per aggiunger gli altri a se stesso in guisa di dominio e di conquista. Perciò i reali della vecchia casa, se ebbero arte, costanza, nerbo nelle piccole imprese, non valsero nelle maggiori; e quindi non sortirono alcun uomo insigne, salvo Eugenio che si creò di fuori, e Carlo Emanuele primo, che saria stato grande, se all'audacia e all'altezza dell'animo avesse risposto la lealtà<note place="foot"><p><bibl>Cons. <title>Ges. mod.</title> cap. 15.</bibl></p></note>. E se niuno di essi fu crudele e tiranno (lode grande in quei secoli torbidi o rozzi), molti però furono poco osservanti della fede e della parola; onde il Giordani diede a casa Savoia l'epiteto d'infedele<note place="foot"><p><bibl><title>Opere</title>, suppl. p. 37.</bibl></p></note>. I nomi di Francesco Bonnivard (reso immortale dalle prose del Rousseau e dai versi del Byron), e di Pietro Giannone attestano che la doppiezza era anco al servigio dell'ambizione propria e di vendette straniere. Né mancava l'ingratitudine; di cui diede brutto esempio Vittorio Amedeo secondo verso Alberto Radicati, “<quote>filosofo prudente e savio, che il cielo avaro di simili doni gli aveva mandato in corte</quote><note place="foot"><p><bibl>Botta, <title>St. d'It. cont. da quella del Guicc.</title> 38. Cons. <title lang="fre">Recueil depièces curieuses sur les matières les plus intéressantes, par Albert Radicati, comte de Passeran</title>. Rotterdam, 1736.</bibl></p></note>”; e verso il magnanimo Pietro Micca<note place="foot"><p><bibl>Botta, <hi rend="italic">Op. cit.</hi> 35.</bibl></p></note>. Per difetto di spiriti elevati si temeva nei sudditi quella grandezza, di cui mancava il principe, quasi il grado reale ombreggiasse; e da ciò nacque che nelle lettere, nelle armi, nelle cose di stato il Piemonte non ebbe per molti secoli alcun uomo più che mediocre. Cosicché si può dire che s'imitassero i re dell'antica Etiopia; dei quali si racconta che quando uno di essi avea gli stinchi ineguali, si azzoppavano tutti i cortigiani, parendo indegno che i sudditi camminassero più diritto del principe<note place="foot"><p><bibl>Diod. 3.</bibl></p></note>. Da ciò anche deriva quel vezzo che <hi rend="italic">il re d'ogni piccolissima cosa s'ingerisca</hi>, e frammettendosi negli affari privati voglia quasi governar le famiglie; paternità eccessiva ed incomoda, che accendeva la collera di Vittorio Alfieri<note place="foot"><p><bibl><title>Vita</title>, II, 10.</bibl></p></note>.</p>
<p>Io sperava, sette anni sono, che “<quote>la nuova linea dei monarchi, piena del brio e delle speranze dell'età verde, fosse destinata a compier l'opera di quella da cui discende, rannodando i popoli alpini cogli appennini, e componendo di tutti una sola famiglia</quote><note place="foot"><p><bibl><title>Il Primato</title>, p. 86.</bibl></p></note>”. Ma Carlo Alberto che tenne nobilmente l'invito, mal corrispose colle opere, parte per colpa propria, parte per quella delle fazioni; onde a malgrado del nuovo Piemonte, le recenti esperienze dimostrano che prevale ancora l'antico. Cosicché se i meriti accennati al principio di questo capitolo lo chiariscono degno di assumere la signoria egemonica, i falli discorsi nel primo libro lo mostrano poco abile a maneggiarla. Cinque erano nel Risorgimento gli uffici dell'egemonìa sarda; cioè la guerra dell'indipendenza, la lega politica, il regno dell'alta Italia, l'indirizzo diplomatico della penisola inferiore e la resistenza alla parte repubblicana, che in quelle congiunture non potea far altro effetto che di mettere ogni cosa a scompiglio. Ora in tutte queste parti i rettori mostrarono un'imperizia e un'imprevidenza più incredibili che singolari. La guerra fu incominciata con valore, ma condotta con mollezza, accompagnata da errori gravissimi e finita poco nobilmente; essendosi nelle due campagne ceduto a un primo disastro. La lega trascurata (a dir poco) da Cesare Balbo, fu formalmente disdetta due volte dai successori; né il gran nome di Pellegrino Rossi poté espugnare la cieca ostinazione del governo sardo. Il regno dell'alta Italia non solo ebbe contro i repubblicani e i municipali delle provincie inferiori, ma quelli eziandio del Piemonte, e incontrò tanti nemici congiurati a suo danno quanti furono i complici della mediazione. D'indirizzare con assennata destrezza e tenere nella buona via gli altri stati e principi italiani, non si ebbe pure il pensiero; e quando venne l'ora che bisognava frenare con vigore i puritani forieri al Tedesco, ciascun sa qual sia stato il senno dei democratici. Si può dunque dire che dei molti obblighi che correvano al Piemonte, come potenza egemonica, niuno sia stato compreso, non che osservato a dovere. Fra gli uomini che ci ebbero parte ai pubblici maneggi, io fui solo o quasi solo a farmi un vero concetto di tal potenza, a misurarne i debiti e l'importanza e a cercare di metterla in atto. Ma non che essere secondato, fui lasciato solo; anzi ebbi contro municipali e puritani conservatori e democratici, principe e ministri e persino gli amici mi si mutarono in nemici. I miei consigli furono negletti, le previsioni derise, le ammonizioni sprezzate, le intenzioni calunniate, e per aver veduto più lungi degli altri, tentato di ovviare ai mali soprastanti, e fatto scudo del mio nome e della mia vita alla monarchia sarda, non riportai altro frutto che il vilipendio e l'esilio. Or vogliamo affidarci che ricorrendo tali o simili congiunture, altri sia per essere più fortunato!</p>
<p>Dirassi che l'esperienza e le disgrazie hanno aperti gli occhi e migliorati i consigli degl'imparziali? Sì certo; ma non quei delle sette; e dai fatti si vede che le sette tuttavia governano. Dopo la rotta di Novara qual fu l'uomo eletto a rilevare le cose pubbliche? Quegli che le aveva con profonda imperizia precipitate; e che fra le altre sue ignoranze non avendo inteso né la natura né la necessità di quel potere straordinario che il corso delle cose assegnava al Piemonte, era stato il suo maggior nemico. Sarebbe cosa ingiusta l'imputare al giovane principe la cattiva elezione; ché in quel trambusto e viluppo di calamità gravissime, egli non avea modo né tempo di far equa stima degli uomini e pesare i loro pareri<note place="foot"><p>Tanto più se è vero (secondo la voce corsa) che l'elezione fosse un atto di figliale condiscendenza.</p></note>. I municipali esaltavano il Pinelli, che si faceva innanzi da se medesimo: gli errori e le brutture de' suoi precedenti governi erano mal note o travisate e convertite in meriti dai faziosi; e altri poteva crederlo emendato dai propri falli. Io stesso partecipai a tale fiducia; e non avrei ragione di apporre ad altri un inganno che in qualche modo fu anche mio. Ma come i principii determinano i successi, non può negarsi che la nomina inopportuna non sia stata un cattivo presagio del nuovo regno. E ben tosto se ne videro i frutti; ché le ultime speranze di ricoverare, se non in tutto, almeno in parte, l'egemonìa perduta furono sprecate, necessitata la pace ignobile di Milano, compiuta la ruina d'Italia e seco la solitudine politica del Piemonte. La guerra venne dichiarata impossibile; il che fu quanto sentenziare per impossibile ugualmente l'ufficio egemonico, come quello che non può stare senza le armi. Lo statuto e gli altri beni che tuttavia si conservano, mancano della prima condizione che vorrebbero avere, cioè della sicurezza; e in vece di essere arbitro d'Italia, si vive a beneplacito degli oltramontani e degli oltramarini. Alcuni fatti onorevoli dei rettori che vennero appresso son tristamente bilanciati dalle antecedenze; perché se a cagion di esempio è di lode il ricettare gli altri Italici, fu vergogna il tradire i Lombardi e i Veneti (sotto il velo di un perdono apparente) in mano al nemico. Così la seconda amministrazione del Pinelli, benché breve, avvelenò, quasi vizio originale, i governi seguenti; e i tristi effetti di essa si stenderanno forse sino al Rinnovamento, come quelli dell'altra sviarono il moto anteriore; tanto importano i primi passi che si fanno nelle cose civili.</p>
<p>Tuttavia l'entrata di Massimo di Azeglio recò un notabile miglioramento alla cosa pubblica. A un uomo che senza aver posto mano a rialzar le fortune italiche, le aveva, quando già erano in colmo, mandate in rovina, sottentrava chi era stato caldo ad aiutarle colla penna, difenderle colla spada, e recava seco un nome noto e caro agli amatori della causa italica. Io ho già fatto menzione di alcune parti lodevoli e biasimevoli della sua amministrazione; ma restami a considerarla rispetto al tema che ho per le mani. Ella si può distinguere in tre spazi; il primo dei quali fu il meno felice per la compagnia del Pinelli, e continuò la sua politica. Manomettendo le ultime offerte della Francia, predicando la guerra per impossibile, stringendo i capitoli di Milano, lasciando perire la libertà in Roma, in Toscana, in Napoli, senza pure accompagnarla con una protesta e mettendo il colmo alla solitudine civile del Piemonte, il ministero dei 7 di maggio si mostrò ignaro dell'egemonìa sarda, della comunione italica e dei gravi pericoli che tal politica apparecchiava alle franchigie e al principato. Il secondo spazio venne illustrato dalla riforma di Giuseppe Siccardi, che restituì al governo quell'aura popolare e quel credito che il Pinelli gli aveva tolto. Il terzo che incomincia coll'ingresso di Camillo Cavour all'azienda del commercio e poi alle finanze ebbe per un lato pregio e merito di progresso verso i periodi anteriori, atteso alcune qualità egregie del nuovo ministro. Fra le quali campeggiano una ricca suppellettile di cognizioni positive intorno all'economica, all'amministrativa, al traffico; e una operosità rara in una provincia che per le cose pubbliche è albergo antico e privilegiato di pigrizia. Ma dall'altro lato egli rinforzò il carattere già prevalente nel consiglio e poco acconcio all'ufficio egemonico. Imperocché nel modo che il regno costituzionale di Carlo Alberto incominciò con Cesare Balbo, quello del successore ebbe quasi principio con Massimo di Azeglio; il quale partecipa col suo nobile amico alla lode di essere l'interprete più insigne di quel liberalismo che ho altrove chiamato patrizio. L'elezione sarebbe stata ottima, se questo elemento non fosse stato disgiunto dal popolano troppo necessario in una età democratica a compiere il nazionale. Il qual difetto, come vedemmo, fu causa di errori e di danni notabili. Ora l'aggiunta del nuovo ministro accrebbe una qualità che già soverchiava; e di più ne rendette men buona la direzione; cosicché per questo rispetto nocque all'indole generale del governo anzi che migliorarla. La materia è così importante che merita attenta e speciale considerazione; imperocché nell'indirizzo politico dato dal Cavour alle cose piemontesi mi par di avvisare (se mal non mi appongo) uno dei maggiori ostacoli che si attraversino all'egemonìa sarda e quindi uno dei maggiori pericoli che sovrastino alla monarchia.</p>
<p>L'egemonìa è un atto autonomico e presuppone quella maggior libertà e indipendenza di cui uno stato è capace. Imperocché tu non puoi dirigere e inviare gli altri stati consorti di favella e di stirpe, se non sei padrone appieno di te medesimo, e libero ne' tuoi moti. Un piccolo dominio non può trovare tal energia solo in se stesso; uopo è dunque che la cerchi di fuori. Ma il buscar di fuori l'autonomia non è egli una ripugnanza? No, se la pigli dalla nazione a cui ti attieni. Imperocché la nazione non è cosa esterna; anzi ella ti è intima, quanto tu sei a te proprio; e nel modo che le membra al corpo, così gli stati conterranei e i popoli congeneri a lei appartengono. Quindi nasce la dottrina della leva nazionale, che è al dì d'oggi uno dei perni principali della buona politica. Conforme a questa dottrina io additai la generica sorgente della civiltà italiana nella unione comune; e la particolare del Piemonte nell'egemonìa richiesta a formare essa unione e a rassodarla. Camillo di Cavour rigettò sin da principio questa dottrina; o dirò meglio non la comprese; non per difetto d'ingegno, ma perché i suoi studi erano rivolti altrove, cioè a quella parte del mondo positivo, che non è propria di questo o quel paese, ma a tutti appartiene come retaggio comune. Nella spezieltà degl'instituti e ordini civili egli rivolse tutto il suo studio ai britannici; tema ricco e utilissimo; ma che non può fruttare a noi, se non è accompagnato da matura investigazione delle altre contrade; essendo l'inglese un popolo singolare e disparatissimo per costume e per indole da quelli del continente. E vuol essere sovrattutto condito colla scienza delle cose nostre, e informato da quel genio che italianità si appella. Il Cavour non è ricco di questa dote; anzi pei sensi, gl'istinti, le cognizioni è quasi estrano da Italia; anglico nelle idee; gallico nella lingua; per la natura delle sue lucubrazioni e forse ancora per l'esempio fraterno e il costume della famiglia. Ora l'italianità era la base del Risorgimento; e senza l'adequata notizia di essa vano era il voler farsi un concetto della nazionalità, dell'egemonìa e via discorrendo. Perciò il nuovo ministro frantese l'indole del nostro moto, e promovendo la mediazione col suo giornale e la sua parola, sconsigliando la guerra, nutrendo le gelosie e le paure metropolitane di Torino, combattendo il regno dell'alta Italia, contribuì non poco agl'infortuni del quarantotto. La sola idea madre del Risorgimento a cui non si oppose fu quella della lega politica; ma se si osserva che non fece nulla per affrettarne l'esecuzione, e che sostenne accanitamente il ministro Pinelli, che in parole la prometteva e colle opere la sventava, si può dubitare che anch'egli davvero la desiderasse.</p>
<p>Ma il Pinelli, angustiando il Piemonte fra le strette meschine del municipio, non si dà fastidio degli effetti che ne nascono. Purché si abbia uno statuto, e che la scranna ministeriale, le presidenze, le provvisioni, le cariche sieno accessibili agli avvocati, i Subalpini non hanno da chieder altro e possono toccare il cielo col dito. Il Cavour è uomo di un'altra tempra. Egli sa che nella società umana la civiltà è tutto, e senza di essa il resto è nulla. Egli sa che gli statuti, i parlamenti, i giornali, e tutti i corredi dei governi liberi, ancorché giovino ad alcuni, rispetto al pubblico son misere frasche se non aiutano i progressi civili. Non basta dunque che lo stato sia libero, ma è d'uopo che si avanzi nella carriera dei perfezionamenti; che si accresca d'industrie, di traffichi, di ricchezze e di utili cognizioni. Ma come il può se non è una nazione? Così da un lato ripudiando l'unione italiana per amore della metropoli, dall'altro volendo pure che il Piemonte proceda nella cultura, il Cavour fu costretto a considerare la piccola provincia come fosse grandissima; quasi che il nome e il concetto mutino l'intima ragion delle cose. Il liberalismo patrizio che nel Balbo e nell'Azeglio era italico nel Cavour si rendette subalpino; ma in modo assai più nobile che nel Pinelli e ne' suoi consorti. Questi da gretti borghesi abbassano la nazione alla misura del municipio; laddove il gentiluomo illustre (se mi è lecito usare la favella dei matematici) s'ingegna d'innalzare il municipio alla potenza nazionale. Questo è il carattere pellegrino dell'amministrazione di Camillo Cavour e la chiave della sua politica; la quale sarebbe ottima, se il Piemonte fosse l'Italia o almeno avesse quindici o venti milioni di abitatori.</p>
<p>Annoverando altrove i molti e gravi danni che derivano al Piemonte dalla solitudine a cui lo ridussero i municipali, io lasciai indietro il maggiore di tutti; cioè l'impotenza dei progressi civili. I quali hanno d'uopo di un gran concorso di forze, d'ingegni, di talenti, di braccia; onde non capono in quelle aggregazioni che non hanno la debita misura. Gli stati piccoli e gli smisurati si somigliano in questo, che sono del pari inetti a progredire, perché hanno scarsa e lenta la vita; come quei corpi nani o giganti che nel regno animale sono impotenti alla generazione. La sapienza della natura stabilì le grandezze proporzionate delle nazioni, che tramezzano fra i due eccessi del troppo e del poco; e l'arte, discepola e imitatrice di quella, vi aggiunse i fôchi delle città e i centri delle metropoli; nelle quali arrotandosi maggior numero d'uomini, il comune civanzo se ne vantaggia. La nazione è la sola area, in cui la cultura ampliata vie meglio si avanza; e una gran capitale è quasi il cuore ed il celabro, onde nel resto di quella si propaga la vita. Ora il Piemonte senza l'Italia non può avere alcuna di tali condizioni; e però è costretto a vegetare anzi che a vivere. Il volere per forza che faccia quello che potrebbe se fosse uno stato ampio e forte, ripugna alla natura delle cose; ed è come imporre ad un frutice la rosta densa e pesante di un albero di alto fusto.</p>
<p>Camillo di Cavour non si avvede che le sue preoccupazioni, come piemontese, sono inaccordabili co' suoi nobili desideri, come uomo colto e addottrinato. Civiltà e municipalismo ripugnano, così negli ordini materiali come in quelli che appartengono a un genere di cose più eccellente. Io deplorai in addietro la mancanza di una marinaresca italiana, e proposi per supplire al difetto la lega politica dei nostri principi<note place="foot"><p><bibl><title>Il Primato</title>, p. 65, 564.</bibl></p></note>. Quando la penisola avesse una flotta confederata, il seno della Spezia sarebbe il più degno e capace de' suoi ridotti; e Napoleone ebbe in animo di mutar quella cala in un porto artificiale, vastissimo e non espugnabile. Ma che il piccolo Piemonte (massime ora che è aggravatissimo) possa egli solo condurre un'impresa concetta dal Buonaparte nel colmo della sua potenza, e avere una marineria degna di questo nome; è cosa difficile a immaginare non che a eseguire. Vero è che il Cavour, oltre all'immaginarla, potrebbe anco metterla ad esecuzione, se tre anni addietro non si fosse attraversato al regno dell'alta Italia e non avesse avvalorato coll'autorità del suo nome un ministero nemico della guerra e della lega patria. Queste considerazioni fanno egualmente pei traffichi, le industrie, i pubblici lavori: fanno per tutti i miglioramenti intellettivi e morali, per tutte le instituzioni utili alla classe colta e al minuto popolo; non essendovi alcuno di tali beni che possa aversi dai dominii angusti e poveri, come dai vasti e ricchi; così per ragion della spesa, come pel numero e la capacità dei concorrenti. Chi non vede, per ragion di esempio, che la perfezione di un ateneo per la copia e la bontà dei professori, il corredo dei libri, degli strumenti e apparecchi scientifici, dipende dalla tenuta dell'erario? Che i giornali medesimi fiorire non possono, se non abbondano di compilatori abili e quindi di soscrittori?</p>
<p>La libertà religiosa, l'insegnativa e la commerciale tanto più giovano ai grandi stati e di coltura provetta, quanto più sono assolute. Non così ai piccoli; dove le sette superstiziose e corruttrici han bisogno di morso e molte arti industriose di aiuto e di patrocinio. Quando la libertà è stabilita, i suoi nemici sogliono mostrarsi nel culto, nell'instruzione, nel tirocinio, tenerissimi di franchigie senza limiti, e le sollecitano a tutt'uomo per abusarne; come fecero in Francia il Montalembert e i suoi compagni per quattro lustri; invocando ipocritamente la libertà di coscienza e di disciplina per introdurre, come fecero, la signoria dei Gesuiti. Ma nelle contrade di gran tenuta la copia e l'intensione della civiltà che si aduna nelle metropoli e quindi si dirama nelle provincie, bastano ad annullar le arti e le mene delle fazioni retrograde, o almanco ad impedire che sieno esiziali. Laddove nei paesi ristretti debole è la potenza della pubblica opinione: debole la dottrina e la sufficienza eziandio dei saputi; e quindi meno efficace come freno e come guarentigia. Quanto da questo lato sia difettivo il Piemonte, lo dicono i casi del quarantotto; come quelli che mostrarono un compito difetto di esperienza e provvidenza civile. Ora se in un paese così condizionato i Gesuiti fiorissero e potessero come in Francia, lo statuto politico a poco andare sarebbe spento. Si guardino adunque i Subalpini da coloro che per poco senno o fini subdoli predicano le libertà assolute; e abbiano a sospetto anche i ministri, quando promettono l'insegnamento libero e non fan nulla per renderlo popolare e buono. Allorché la scienza è scarsa eziandio nei pochi, la facoltà data a tutti di addottrinare non serve che all'ignoranza. Il Piemonte ha d'uopo non mica di dottorelli che insegnino quel che non sanno, ma di atenei e collegi ordinati sapientemente che dieno agli studi privati e pubblici un buono e forte indirizzo. Altrimenti la povertà deplorabile delle sue lettere che ogni giorno si accresce, ci ricondurrà in breve a quei tempi che precedettero il Lagrangia e l'Alfieri; quando i Subalpini erano quasi esclusi dal novero dei popoli dotti e civili. Non dico che della libertà d'insegnare affatto si manchi; ma le considerazioni di questa debbono essere subordinate a quelle di maggior rilievo, finché il Piemonte è foresto e diviso dai benefici influssi della vita italica.</p>
<p>Camillo di Cavour è uomo di tal perspicacia, che non può illudersi a pieno sull'intrinseca impotenza del Piemonte a far cose notabili da per se stesso; ond'egli si è rivolto a cercare altrove quei sussidi ed appoggi morali e materiali, che non volle ricevere dall'unione italiana negli ultimi eventi. Niuno certo vorrà biasimarlo dell'amicizia inglese, che ci onora e in qualche parte ci assicura; ma oltre che essa è precaria per le ragioni che abbiamo addotte, se il patrocinio che se ne trae oltrepassa certi limiti, può essere più contrario che favorevole al proposito. Così, per modo di esempio, io capisco benissimo che coll'oro britannico la baia della Spezia possa diventare una darsena; sì veramente che ella serva di ricetto a un navilio inglese anzi che italico. Imperocché la Gran Bretagna ama bensì un'Italia libera e divisa, per la tratta delle sue merci; ma non mica un'Italia unita, che col tempo possa essere sua rivale sul mare. Pel qual rispetto l'alleanza inglese sarebbe meno opportuna della gallica; oltre le ragioni che già abbiamo assegnate. Il trattato di commercio testé fatto coll'Inghilterra, se le aggiunge maggiori stimoli a proteggere lo statuto, l'interessa non meno a impedire che il Piemonte si renda italico; giacché gli accordi fatti con uno stato cessano quando si muta. Perciò il fine di tal potenza consuona per tal riguardo a quello dei nostri municipali; e qualche malizioso potrebbe supporre che il Cavour abbia voluto apparecchiare un nuovo ostacolo all'unione della penisola. Ma io mi farei coscienza di attribuirgli siffatta intenzione, credo bensì che gli spiriti municipali lo abbiano indotto senza sua saputa a praticare in Piemonte la stessa politica che i Siciliani professano per la loro isola. Tanto che se il doppio intento riuscisse, le due parti estreme d'Italia diverrebbero una dipendenza, un emporio e uno sbarco della Gran Bretagna: il che quanto valga a disporre l'egemonìa e agevolare l'indipendenza, si può vedere da ognuno. Le convenzioni dei deboli fatte coi forti non sono mai pari dai due lati, e possono nei tempi gravi dar luogo ai soprusi più iniqui; quali furono gl'insulti fatti nel 1793 al porto di Genova e ripetuti nell'anno appresso<note place="foot"><p><bibl>Botta, <title>St. d'It. dal 1789 al 1814</title>, lib. 3, 4.</bibl></p></note>. Che se allora la prepotenza mosse da sole ragioni politiche, quanto più è da temere che non si rinnovi l'esempio, se vi si aggiunge il pungolo dell'interesse?</p>
<p>Le convenzioni commerciali premono talmente al nuovo ministro, che non pago d'infeudare il Piemonte alla Gran Bretagna, facendone una spezie di Ionia continentale o di Lusitania italica, egli lo strinse con simili patti a mezza Europa; rogandoli prima di proporli alle camere, affinché queste sieno men libere nel rifiutarli; in guisa che oggi non vi ha quasi potenza culta a cui non caglia di perpetuare il nostro divorzio dalla nazione. L'Austria stessa non è esclusa dal lauto banchetto, poiché la pace di Milano l'autorizza ad entrarvi<note place="foot"><p><bibl><title lang="fre">Hist. des négociations</title> etc. p. 192, 193.</bibl></p></note>. Che se tali accordi non imbrigliano punto né poco la libertà dei potenti, chi non vede che ciascuno di essi è una nuova pastoia per quelli che vivono ad altrui discrezione? Nei tempi di pace ferma e durevole possono esser utili, purché sieno ben intesi; e niuno è più atto del Cavour a intenderli dirittamente; ma che sorta di prudenza è il legarsi con tali vincoli quando sono in pendente gl'interessi più gravi, e importa sopra ogni cosa l'essere sciolto e libero nell'elezione? A che tanta fretta? Perché non aspettare che il nodo intralciato delle cose di Europa abbia un qualche districamento? L'indugio non era lungo; poiché nel vegnente anno gli eventi decideranno del futuro indirizzo. Ma quasi che non bastasse l'incatenarci agli stati laici, il Cavour vorrebbe fare altrettanto verso l'ecclesiastico; ché le pratiche di fresco intavolate con la santa sede o sono affatto inutili o mirano a un concordato di fatto se non di nome. Ora i concordati, quanto erano conformi al tenore proprio del Risorgimento, tanto si disconvengono all'epoca in cui entriamo; nella quale l'ossequio dovuto al supremo pastore non dee detrarre menomamente alla piena indipendenza del potere laicale. Giuseppe Siccardi avea messe le cose per un'ottima via; salvo che gli si può imputare (se pur egli ne fu l'autore) la legazione ridicola del Pinelli. I nuovi negoziati, sospendendo il corso delle riforme richieste a compier la prima e minacciando il paese di un convegno che le impedisca, spogliarono la Siccardiana del suo frutto principale; come quello che consisteva nell'introduzione di un nuovo giure verso Roma e nel credito popolare che al governo ne ridondava. Il qual errore e gli altri accennati nascono dalla falsa opinione, per cui si reputa definitivo uno stato di cose che in Italia e fuori non è altro che transitorio.</p>
<p>Da ciò nasce che si mette ogni studio a tenersi fra le due parti contrarie dei corrivi e dei retrivi, e si pensa solo al presente senza aver cura dell'avvenire. L'apparecchio egemonico vuole all'incontro la previdenza del futuro, e la savia audacia richiesta a usufruttuar le occasioni e ovviare dalla lunga ai pericoli. Chiamo savia quest'audacia, perché non si svaria dalla prudenza e partorisce la sicurezza. Si vede adunque che questi tre anni di dolorosa esperienza non son bastati a instruire il Piemonte, e che la dottrina dell'egemonìa vi è oggi così trascurata, così frantesa, come in addietro. Ora per potere quando che sia usar tal potenza è d'uopo esservi disciplinato; e difettando i preparamenti, sarà impossibile l'esecuzione. Che se questa mancò nel Risorgimento quando era assai più ovvia, più agevole, più espedita, come potrà sortir l'intento fra difficoltà ed asprezze di gran lunga maggiori? Come potrà fare il più chi non seppe fare il meno? E ancorché incominci l'impresa, come gli riuscirà di compierla? E di compierla a malgrado degli ostacoli cresciuti e moltiplicati? Quei municipali che non vollero una dieta federativa e raccapricciavano al solo nome del regno dell'alta Italia, faranno essi buon viso a un'assemblea politica e all'unione nazionale? Quei Torinesi che ingelosivano di Milano saranno forse più generosi verso Roma? Quei ricchi massai, a cui parvero troppe e non tollerabili le spese della guerra lombarda, si mostreranno più liberali verso l'italica? E quali saranno i ministri? Forse quelli della mediazione, che sviarono il Piemonte dalla via diritta? O quelli di Novara che compierono il traviamento? Che fiducia avrebbe il paese, se a tali uomini fossero affidate le sorti supreme d'Italia? Si ricorrerà dunque ad uomini nuovi. Pogniamo che col loro concorso si possa avere un governo oculato, risoluto, energico, quale i tempi lo chiederanno; ma sarà egli in grado di operare? Non si rinnoveranno i tristi esempi del ministero Casati, quando gli ordini si davano e non erano eseguiti, perché abbondavano gli opponenti e mancavano gli esecutori? Non si ordiranno governi secreti per contraffare al pubblico? Non si troveranno nomi illustri e autorevoli per dar loro forza? Non si userà ogni arte per divolgere il principe? per iscreditare, avvilire, abbattere i buoni ministri? Non verran calunniate le loro intenzioni? contaminata la loro fama? messa in dubbio la lor sufficienza? non si spaccerà l'impresa per vana, impossibile, funesta? Non si dirà che è follia il posporre i beni certi agl'incerti e l'accingersi a un'opera straordinaria, audace, pericolosa? Non si invocheranno le vecchie tradizioni del paese e di casa Savoia? E se l'Austria, stretta dai tempi, si mostrerà larga e munifica, si saprà star forte alla tentazione? I suoi amatori (che abbondano fra i municipali) non faranno inclinare la bilancia dal suo lato? E ciò non sarà loro assai facile, essendo aiutati e rincalzati dai retrogradi? Non sono essi tanto abili ai raggiri di questo genere quanto inetti alla sana e diritta politica? Non si mostrarono tali nel quarantotto? E non che essere migliorati, non si dee temer di peggio, quando agl'impegni contratti si aggiunge presso molti di loro l'interesse di salvare le cariche e le provvisioni lautissime che si son procacciate, e di premunirle dai rischi di un cambiamento? E se gli artifici e i sofismi di costoro sono derisi dai savi, non otterranno fede agevolmente presso la turba innumerabile di quelli che vivono alla cieca e a cui il secolo presente è men noto che non agli archeologi quello degli Atridi?</p>
<p>Ma un ostacolo e un rischio più grave ancora dei menzionati è il seguente. Gl'illiberali e i municipali, non osando combattere di fronte il disegno magnanimo, cercheranno di assalirlo per fianco, e contrapporranno alla vera una egemonìa falsa per isventarla. Anche qui ciò che fecero ne addita ciò che faranno; imperocché la celebre amministrazione dei 19 di agosto non fu altro che una solenne impostura di questo genere; promettendo in parole autonomia, unione, lega, guerra, e altre maraviglie, ma in effetto e in secreto attraversandole in mille modi e usando ogni arte per renderle impossibili. La qual doppiezza in alcuni era deliberata per mal animo, in altri involontaria e non avvertita, nascendo da difetto di cognizione; imperocché chi penetra poco addentro nelle cose di stato soggiace agl'inconvenienti del senso volgare e confonde di leggieri la realtà colle apparenze. Abbiamo avuto più volte occasion di notare la tendenza dei municipali (e anche di molti conservatori) ad attenuare, ristringere, impiccolire il Risorgimento e tirarlo di qua dal segno conforme alla sua natura. La quale era loro mal nota, perché la misuravano dal passato più che dal presente, cioè dalla proporzione che dovea avere colle condizioni proprie dei tempi. Ora nel modo che costoro, non per mala intenzione ma per error d'intelletto, s'ingegnarono di ritirare il Risorgimento verso il moto piemontese del ventuno, e così lo mandarono a male; per simile si studieranno di ridurre la rivoluzione nuova ai limiti dell'anteriore; e non avranno miglior esito, perché nulla riesce se non ha perfetta rispondenza col tempo che corre. Egli è un fato dei municipali che anche il bene lo vogliano a sproposito e troppo tardi; cosicché quella egemonìa ammisurata e di facile manifattura che pur dianzi bastava e che essi ripudiarono nel quarantotto e nel quarantanove; la vorranno quando sarà fuor di luogo e impari a sortire l'effetto suo. Essi parleranno allora di unione, di lega, di regno dell'alta Italia: vorranno la penisola confederata, quando converrà farla una: consentiranno di beccarsi su la Toscana e l'Emilia o di dare un re ai Siculi; perché l'ingrandirsi a spese degli altri e l'accrescere le divisioni patrie, piace al genio municipale. Ma tutto ciò sarà vano, perché fuor di tempo<note place="foot"><p>Dico fuor di tempo nell'ipotesi di cui discorro. Perché, salvo il caso di una rivoluzione universale, le vie di mezzo saranno opportune (da quelle in fuori che accrescerebbero la divisione d'Italia); ma perciò appunto è probabile che non si farà loro buon viso se non quando saranno necessarie le estreme.</p></note>; e accadrà loro, come a Filippo di Francia, a cui non valse il mutar ministri, consentir la riforma, bandir la reggenza, mentre il regno cadeva e sorgea la repubblica. La paura di questa fa sì d'oggi inclinare all'egemonìa tali uomini che poco dianzi fieramente l'inimicavano; onde è piacevole udirli parlar d'Italia in lingua di corte e fra le adulazioni scolpite nei titoli stessi dei loro fogli. Se questa setta crescesse e pervenisse a ingannare il pubblico, non allungherebbe di un'ora la vita del principato: potrebbe bensì accrescere gl'intoppi alla redenzione italica e la somma di quei mali che nei giorni critici affliggono le nazioni. Ma volete distinguere i sinceri amatori dell'egemonìa patria da' suoi fingitori? Mirate ai giudizi che portano sulle cose presenti. Se si contentano di magnificare le future sorti del Piemonte e di casa Savoia, senza pensare ai provvedimenti opportuni, anzi lodano l'inerzia dei governanti; dite pure che mentono; perché non ama davvero il fine chi trascura e non vuole i mezzi proporzionati a sortirlo.</p>
<p>Stando le cose in questi termini, il lettore chiederà forse se io mi affidi che l'egemonìa sarda sia un sogno possibile a verificarsi. Rispondo sinceramente (recandomi a coscienza di dissimulare il mio pensiero in cosa di tal momento), che appena oso sperarlo. Direi che affatto ne dispero, senza il giovane principe che regge il Piemonte. Egli protesta di amare l'Italia e la fama che ha di leale acquista fede alle sue parole. Egli ama la gloria; e qual gloria può darsi maggiore di quella che tornerebbe a chi desse spirito e vita alla prima delle nazioni? Ancorché i fati conducessero col tempo la monarchia a perire, la casa di Savoia potrebbe darsene pace; perché la sua morte sarebbe un'apoteosi. Fuori di lui io non veggo in Piemonte chi sia in grado di apparecchiare l'impresa, non che di tentarla e di compierla. Laonde se egli mancasse alla comune aspettativa, ogni ombra di fiducia sarebbe spenta; e i Subalpini dovrebbero vestire sin d'oggi il lutto del principato. Imperocché tengasi per fermo che la monarchia sarda perirà infallibilmente nelle future vicissitudini di Europa, se non cerca la sua salute nel riscatto d'Italia. Io non iscriverei queste parole (oh potessi scolpirle nei cuori), se non fossi ben certo che saranno avverate dall'esperienza. Il caso fatale può differire di molti anni; ma sarebbe follia perciò il trascurarlo. Forse i primi e i secondi Borboni salendo al trono avrebbero sprezzati i rimoti pericoli del trenta e del quarantotto, se gli avessero antiveduti? Né ora si tratta di fare, ma di preparare, cominciando l'ordito di quel potere egemonico che dovrà fruttare ai nostri figliuoli o ai nostri nipoti. E se il giorno dell'esecuzione è lontano, non si dee perdere un'ora per l'apparecchio; perché il compito è grave, gli eventi possono incalzare e il tempo gittato non si ricupera.</p>
<p>Ma Vittorio Emanuele non potrà educare e abilitare il Piemonte a egemonìa nazionale, se non si spoglia in parte di una lode che tutti gli attribuiscono. La quale si è di regnare senza governare; pregio raro in tutti i principi e di esercizio difficilissimo a chi è nel colmo dell'età e della potenza. Ma ciò che conviene ai grandi stati avvezzi a vita pubblica, non si addice al Piemonte; il quale ha tuttavia d'uopo che il capo non rinunzi del tutto a quell'indirizzo che chiamasi personale. Ciò che altrove sarebbe difetto, ivi diventa pregio anzi necessità; perché se il voler governare a ritroso del senno pubblico, come fece l'Orleanese, è sempre vizio, il dirigerlo ed avvalorarlo è virtù. Siccome l'italianità è tuttavia debole in Piemonte, l'opinione che vi predomina non è sempre italiana; e però chi voglia inviarlo italianamente, dee far testa ai pareri e ai voleri subalpini ogni qual volta ripugnano ai nazionali. Ma i ministri e il parlamento medesimo possono farlo difficilmente, se non sono aiutati, sorretti, avvalorati dal principe. Solo il principe può vincere quegli ostacoli moltiplici e fortissimi che ho annoverati; può espugnare la pervicacia di molti e conquidere gli oppositori; giacché in Piemonte per le invecchiate abitudini la più efficace ragione è la volontà di chi regna. Fra coloro che lodano Vittorio della sua riserva politica, non tutti il fanno per amor del bene; ma perché temono che rimettendone, non sia per opporsi ai lor fini faziosi. Essi mirano a far dello stato un'oligarchia incettatrice che governi e goda sotto nome del principe. Gli stessi ministri possono poco quando non vanno ai versi di cotal setta; e il lettore dee averlo notato assai volte nel corso de' miei racconti. Ma quando gli eletti sieno uomini nazionali e che si sappia da tutti che esprimono il fermo e risoluto volere del capo, i contrasti cesseranno o saranno più superabili. Né egli sarà solo, ma avrà seco tutti i buoni Italiani delle altre provincie. Imperocché le sventure passate e presenti le addottrinarono; e coloro che dianzi per uggia invidiosa di municipio astiavano il regno nuovo e ne straziavano i fautori sotto nome di Albertisti, levano ora lo sguardo al Piemonte come a vessillo di redenzione. Avrà seco i popoli subalpini; i quali gli saranno tanto più infervorati, quanto che sin d'oggi lo amano come re popolare; essendo egli il primo della sua casa, che deposto il fasto regio, non rifiuti di trattenersi alla domestica coi poveri e cogl'infelici; ottimo preambolo per un principe democratico. Avrà quanti sono in Piemonte amatori, non in parole ma in opere, della patria comune; i quali oggi possono poco, perché mancano di un centro intorno a cui si raccozzino. Avrà, se non tutto il parlamento, almeno la parte più generosa e liberale di esso; la quale non può trovare un segno più acconcio a cui rannodarsi che l'idea nazionale rappresentata dal principe. Io vorrei che gli opponenti, dismesse le quistioni e le gare di minor rilievo, rivolgessero le loro cure, gli studi, gli sforzi all'apparecchio egemonico; servendosi di esso, quasi di giudicatorio, per fare stima della bontà o reità, della perizia o insufficienza dei rettori; e quindi sostenerli o combatterli. Così la camera eserciterebbe l'indirizzo dell'egemonìa patria; e il principe le darebbe il più forte impulso, e coll'autorità suprema del grado ne spianerebbe l'esecuzione.</p>
<p>Testé io movea alcune critiche a Camillo di Cavour, e forse alcuno de' miei lettori ne avrà conchiuso che io gli porti mal animo, e parli per rancore dei nostri dissidii politici nel quarantotto. Ma costui s'inganna; ché io m'inchino all'ingegno, e il Cavour è ricco di questa dote. Quel brio, quel vigore, quell'attività mi rapiscono; e ammiro lo stesso errore magnanimo di trattare una provincia come fosse la nazione, se lo ragguaglio alla dappocaggine di coloro che ebbero la nazione in conto di una provincia. Perciò io lo reputo per uno degli uomini più capaci dal lato dell'ingegno di cooperare al principe nell'opera di cui ragiono. Ben si richiede che deposte le preoccupazioni di municipio, egli entri francamente e pienamente nella via nazionale; che rinunzi alla vecchia politica di casa Savoia e alla meschina ambizione d'ingrandire il Piemonte in vece di salvar l'Italia; e si persuada che questa politica, la quale fu altre volte di profitto e di lode a coloro che la praticarono, oggi sarebbe (tanto i tempi sono mutati) di ruina e infamia certissima ai complici ed al paese. Ma il Cavour è capace di tal mutazione; perché il vero ingegno è progressivo, e siccome non rifiuta di abbandonare le vie men buone a cui l'educazione o gli accidenti lo fecero declinare per un istante, così egli è atto a discernere le cattive che menano al precipizio. L'impuntarsi contro i documenti della ragione e della esperienza appartiene soltanto alla mediocrità fastidiosa e incorreggibile dei Dabormida e dei Pinelli; i quali, se vivessero cent'anni, sarebbero all'ultimo così ciechi, così ostinati, così confitti nelle loro false opinioni, come al presente<note place="foot"><p>“<quote lang="lat">Sicut equus et mulus, quibus non est intellectus</quote>.” (<bibl>Ps. XXXI, 9.</bibl>) “<quote>L'uomo non ha nemico maggiore che se stesso, e quello massime che per non credere ad altri, conoscendo d'errare, vuol piuttosto stare nella sua perfidia con suo danno, che mostrando di non sapere con suo utile accettare il consiglio degli amici</quote>.” (<bibl>Firenzuola, <title>Animali</title>.</bibl>)</p></note>. So che gli uomini di stato hanno d'uopo sopra ogni cosa della pubblica fiducia; e che il popolo (ragionevolmente) non ne è largo di leggieri a coloro che per qualche atto anteriore parvero demeritarla. Ma le occasioni non mancano al Cavour di procacciarsela; e quando egli sia impegnato alla causa patria con alcuno di quegli atti d'italianità splendidi e solenni che non lasciano altrui balìa di retrocedere, chi vorrà dubitare della sua perseveranza? I valenti ingegni non gittano volentieri le occasioni di rendersi famosi, anzi le cercano e le appetiscono; né oggi può darsi lode insigne per un ministro o un principe italiano che quella di essere iniziatore del Rinnovamento.</p>
<p>Se la monarchia di Sardegna ricusasse di entrare per questa via veramente regia e sola sicura; se i suoi ministri continuassero a pascersi di vane speranze e a consumare neghittosamente il tempo, come fecero negli anni addietro; se dormissero nella beata fiducia che il trono e lo statuto sieno eterni, e sprezzassero i pronostichi dell'avvenire; gli amatori di repubblica sarebbero appieno giustificati. Peggio ancora se fosse vero il romore sparso che sieno per inchinare alle lusinghe dell'Austria e stringer seco e coi principi spergiuri della penisola un patto vituperoso. Nessun buono italiano in tal caso avrebbe dubbio sull'elezione; ché troppo enorme saria il posporre l'Italia e l'onore al Piemonte, anzi il Piemonte a una forma governativa e all'interesse di una famiglia. Nel modo adunque che il divorzio di Roma dalla causa italiana ha mutato l'aiuto in ostacolo, e inimicati giustamente allo scettro temporale del papa coloro che dianzi lo celebravano come principio di redenzione; altrettanto avverrebbe a chi regge il Piemonte; e questi non avrebbe più ragion di dolersi che Pio nono e la sua corte; poiché da lui e non da altri proverrebbe la mutazione. Così la fiducia nella monarchia italiana, che oggi è notabilmente scemata (essendo ridotta a collocarsi in un solo principe), sarebbe affatto spenta; e chiunque non diffida delle sorti patrie si volgerebbe di necessità alla repubblica. Or vorrem noi disperare d'Italia? No certamente: la fortuna di venti milioni di uomini non può dipendere da una forma particolare di stato e dalla elezione di uno o pochi individui. La società è pieghevole come la natura; e nel modo che l'uomo può avvezzarsi a ogni clima, così i popoli possono abituarsi a ogni maniera di reggimento. La predilezione intollerante e faziosa dei municipali verso il regno è così stolta, come quella dei puritani verso il vivere popolare. Non vi ha governo che sia assolutamente necessario; e la possibilità di cadere è a ciascuno di essi un freno utile che lo impedisce d'insolentire; quasi spada di Damocle sospesa sul suo capo. Vero è che il riscatto d'Italia senza il concorso e l'aiuto del Piemonte è ripieno di difficoltà, come vedemmo di sopra, e assai meno sicuro che nell'altro modo; onde questo, potendo, è certo da antiporre. A chi infatti si dovrebbe commettere l'egemonìa? Donde trarre un esercito estemporaneo? Come cacciare il Tedesco con armi proprie dove non basti la diversione? Come ovviare agli scismi politici e municipali? Quando il riparare a tali inconvenienti col solo aiuto e patrocinio straniero (se pur s'impetrasse) sarebbe un rimedio peggior del male. A trattare accuratamente questi vari punti e altri somiglianti poche pagine non basterebbero, ma ci vorrebbe un libro. E io mi astengo per ora di aprire il mio pensiero sovra di essi, affinché niuno dubiti che la mia fiducia nel Piemonte non sia sincera, benché (a dir vero) tenuissima e quasi nulla. Non vorrei né anco che entrando in tali materie prima che i tempi lo rendano necessario, altri stimasse che io operi per privato risentimento. Io non ho mestieri di vendette né di conforti; e quando pure ne abbisognassi, mi basterebbe l'opinione pubblica. Oltre che i cuori non ignobili amano di ricambiare le ingiurie coi benefizi; e non è piccola lode a un privato il vincere in generosità i principi.</p></div2>
<div2>
<head>CAPITOLO SESTO<lb/>
DELLA DEMOCRAZIA E DELLA DEMAGOGIA</head>

<p>Risultando dalle cose dette che qual sia la forma accidentale di governo destinata a prevalere nel Rinnovamento, ella dovrà essere e sarà democratica, si vuole esaminare in che risegga l'essenza della democrazia; e per quali caratteri dalla demagogia si distingua; la quale, screditandola e uccidendola, è la sua maggior nemica. La democrazia è il predominio del popolo; e due sono i principali fattori del popolo, cioè la plebe e l'ingegno; intendendo sotto il nome d'ingegno non solo i doni mentali, ma il loro indirizzo virtuoso, almeno per ciò che riguarda le estrinseche operazioni. Conciossiaché intelletto e volere sono i due poli di una facoltà unica; e i pregi dell'uno disgiunti da quelli dell'altro sono spesso più nocivi che utili; come la ragione e l'esperienza concorrono a provare. Confrontando insieme l'ingegno e la plebe, pare a prima vista che l'uno sia valore e l'altra numero, l'uno individuo e l'altra moltitudine, l'uno spirito, cervello, nervo, l'altra braccio, muscolo e materia; per guisa che in loro versino i due estremi della catena sociale, onde la plebe è la parte infima e come la base, l'ingegno è la parte più esquisita e la cima. Il che è vero, ma solo per un rispetto; giacché se questi contrapponimenti non fossero temperati da non so che di comune, vana opera sarebbe l'armonizzarli colla dialettica civile, o al più si potrebbero unire per via di aggregato e non di unione intima, organica e perfetta.</p>
<p>Da una considerazione più attenta e profonda si ritrae che plebe e ingegno sono due manifestazioni diverse di un'essenza e forza unica; cioè del pensiero; il quale, secondo la sublime sentenza di un antico, è signore dell'universo<note place="foot"><p>“<quote lang="lat">Dux atque imperator vitae mortalium animus est</quote>.” (<bibl>Sall. <title>Jug.</title> 1.</bibl>) “<quote lang="lat">Ingenii egregia facinora, sicuti anima, immortalia sunt</quote>.” (<bibl><hi rend="italic">Ibid.</hi> 2.</bibl>) “<quote lang="lat">Animus incorruptus, aeternus, rector humani generis, agit atque habet cuncta, neque ipse habetur</quote>.” (<bibl><hi rend="italic">Ibid.</hi></bibl>). “<quote lang="lat">Ingenium, quo neque melius neque amplius aliud in natura mortalium est</quote>.” (<bibl><hi rend="italic">Ibid.</hi></bibl>).</p></note>. “<quote>Tutte le altre potenze,” <seg type="inciso">dice il Pallavicino,</seg> “s'inchinano all'intelletto: l'intelletto giudica di tutte le cose: l'intelletto governa il mondo: la possanza, la ricchezza e tutti gli altri beni sono meri strumenti dell'intelletto; dal quale depende il buono e laudevole o il reo e vituperevole uso loro</quote><note place="foot"><p><bibl><title>Perf. crist.</title> Proemio.</bibl></p></note>”. Ma l'intelletto si appalesa nell'uomo sotto due forme; cioè come intuito confuso e come riflessione distinta, o vogliam dire come sentimento e come ragione. Similmente la parte della comunità, in cui il senso del vero, del giusto, del bene, dei progressi civili, dello scopo ideale a cui aspira il genere umano, splende più vivo e puro, si è la plebe; come quella che per la sua stessa rozzezza è più vergine e prossima a natura, e non guasta da una scienza fallace, da mille interessi e preoccupazioni fattizie, da una morbida e corrotta educazione. Vedesi pertanto che il ceto plebeio non è solamente una forza materiale, come molti credono, ma eziandio morale, e di tanto rilievo, quanto è il germe del pensiero verso il suo perfezionamento. Vero è che il sentimento non è notizia distinta: ignora e non possiede se stesso: prorompe per impeto e per modo d'inspirazione in certi momenti fortunati: spesso langue e si occulta; e non è capace di azione continua, ordinata, stabile. A tal effetto si ricerca l'aggiunta del pensiero maturato, cioè dell'ingegno; laonde, siccome la riflessione è banditrice dell'intuito, e lo studio è interprete della natura, così l'ingegno è turcimanno della moltitudine e la rappresenta naturalmente. In lui, quasi in un foco, si raccoglie e riverbera la mentalità di tutto un popolo, come nella monade leibniziana si riflette l'universo. Dal che nasce la sua autonomia e sovranità intrinseca; essendo egli delegato del popolo, perché di Dio e della natura, e non mica per elezione arbitraria degli uomini, ma per vocazione naturale e per divina predestinazione<note place="foot"><p><bibl><title>Prolegomeni</title>, p. 61, 62, 63. Cons. <title>Introduzione</title>, cap. 2.</bibl></p></note>.</p>
<p>Quindi è manifesto qual sia il diverso compito della plebe e dell'ingegno nella vita civile. L'una precede e l'altro segue. La plebe fa l'ufficio di natura e l'ingegno di arte. Quella porge la materia greggia a questo che le dà la forma. La prima somministra i semi feraci che il secondo svolge, nutre e rende fruttevoli. La plebe e l'ingegno sono concreatori, cioè compartecipi del creare divino, ma in diversa guisa; cioè l'una come potenza, e l'altro come atto che la determina. Nella plebe si trova ogni dovizia, ma solo radicalmente, come i metalli preziosi nelle viscere delle montagne; laddove l'ingegno li trae fuori, li fonde, li cola, li purga, gli opera, gli aggiusta e a vari usi od ornamenti gli accomoda. La plebe insomma è quasi la specie dell'umanità, onde l'ingegno è l'individuazione più risentita, più viva e più singolare. E in vero, laddove il sentimento, come moltiplice e collettivo per natura, è capace di annidare e spargersi, per così dire, nelle moltitudini, la cognizione distinta essendo il rilievo o sia il risalto dell'altra, è propria dell'individuo. Perciò se la maggiore virtù creatrice stà nel cominciare, le prime parti di essa toccano alla plebe; la quale è un Primo, verso cui l'ingegno non è altro che un Secondo, avendo rispetto agli ordini potenziali. Che se elle sono recondite (secondo la proprietà di ogni potenza che solo nell'atto si manifesta), e certo meno palesi ed illustri di quelle dell'ingegno, che perciò ha più fama, la plebe per contro ha più merito; e se l'ufficio dell'uno è più splendido, quello dell'altra è più sodo e più sustanzioso. Laonde la gloria dell'ingegno sarebbe usurpata ed iniqua, se non si facesse risalire alla plebe, senza cui egli non può nulla, e seco può ogni cosa. Cosicché se il cristiano si può solo gloriare in Dio, l'ingegno si dee glorificare nella plebe, a lei riferendo il primo onore delle sue opere. Uomo grande, non inorgoglire della tua grandezza; perché se tu non sei plebe, ne hai l'obbligo alla plebe, la quale diede il primo impulso a' tuoi pensieri, ed è la fiamma onde nascono le tue inspirazioni.</p>
<p>La storia conferma a capello questi dettati, giacché negli ordini politici, nei morali, nei religiosi, le prime mosse vengono dalla plebe. Essa fa le rivoluzioni e accende gl'ingegni che le guidano, le ordinano, le rappresentano, e riducono i moti repentini a stato fermo di vivere civile. Il senso precorre alla ragione, come la plebe all'ingegno; e stante che contenendo potenzialmente per la sua virtù complessiva tutti i progressi e atti avvenire, è profetico per natura, la plebe pressente per opera di esso e in modo confuso quelle innovazioni che spesso gl'ingegni privilegiati non intendono né subodorano. Onde si verifica il detto volgare che la voce del popolo è divina, quasi oracolo, rivelazione, vaticinio. Il pensiero è come la lingua che lo esprime; nella quale il popolo è il primo maestro, secondo Platone<note place="foot"><p><bibl><title>Alcib. prim.</title> Opp. ed. Ast. t. VIII, p. 218, 219.</bibl></p></note>, e quasi la cava dei vocaboli e delle frasi, a cui gli scrittori attingono di continuo, recandovi dal loro canto solamente lo stile, che è la forma individuata della loquela. Altrettanto ha luogo intorno alle idee sostanzialmente; e il detto corrente che la filosofia, le lettere, le arti belle di un popolo sono la sua espressione, viene a significare che il savio, lo scrittore, l'artefice, significano e idoleggiano quel modo di sentire che vive e germina implicato nei più. Omero, Socrate, Dante, tutti i sommi, furono voce del loro tempo. Sul primo corre la tradizione dei rapsodi; ma la vera scuola di lui fu più antica e abbracciò tutto un popolo; e gli Elleni tornanti da Troia furono i veri Omeridi. Come il popolo fu il vate che abbellì le prime tradizioni storiche dei Greci, e ne derivò la poesia, così egli fece pure ufficio di primo mitografo; essendo che i racconti maravigliosi, in cui si fondano i falsi culti, non furono per ordinario opera pensata degl'individui, ma spontanea delle moltitudini. Insomma nelle origini la plebe è il tutto, perché tutti son plebe; e come la teologia, la storia, la poesia di quei tempi fanciulleschi sono sostanzialmente sua fattura e le assegnano il dominio del passato; così, mediante la fama di cui è dispensatrice, ella preoccupa l'avvenire. Non si dà vera gloria, se non è conferita dalla plebe, eziandio nelle opere disparatissime dalla sua professione; e né i libri, né le epigrafi, né i monumenti possono rendere glorioso il nome di un uomo a dispetto del popolo. E il popolo non eterna se non l'ingegno; quasi frutto de' suoi amori e portato delle sue viscere. “<quote>Quel cuore del popolo nudo di ogni cognizione,” <seg type="inciso">dice Gasparo Gozzi,</seg> “è in mano di natura: quando ti assaggia, ti vuole, ti corre dietro da sé e ti ama spontaneamente, ciò è segno principale dell'immortalità de' tuoi scritti</quote><note place="foot"><p><bibl><title>Opere</title>, t. V, p. 171.</bibl></p></note>”.</p>
<p>Sogliono i teologi recare a privilegio del Cristianesimo che poveri uomini e illetterati lo promulgassero. Ma la buona apologetica, cercando nei prodigi l'armonia e per modo di dire la sublimazione degli ordini naturali anzi che la rottura, ravvisa da questo lato nelle origini della religione cristiana il riscontro di ogni origine storica e l'adempimento sovrumano di quella legge, per cui tutte le idee rinnovellatrici si diffondono prima nel ceto rozzo che nel gentile. L'evangelio, dichiarando che nel regno di Dio gli ultimi sono i primi<note place="foot"><p><bibl>Matth. XIX, 30; XX, 16. Marc. X, 31. Luc. XIII, 30.</bibl></p></note>, rivelò implicitamente la precellenza della plebe e descrisse il tenore delle proprie origini. E in vero la chiesa primitiva, principio e tipo della democrazia universale, fu un consorzio plebeio, che avea l'ingegno umano, cioè Paolo e Giovanni, per lingua, e l'ingegno divino, cioè lo Spirito, per motore de' suoi atti e de' suoi oracoli. Ogni stato politico ne' suoi principi è altresì uno e molti, animo e corpo; e Atene, Tebe, Roma, che uscirono da un'accolta di agresti ragunaticci capitanata da un valoroso, adombrano la storia di tutte le polizie primigenie. La ragione si è che la plebe è rappresentativa della specie ed è quasi l'umanità contratta; laonde siccome dal genere l'individuo rampolla, così da lei si spicca l'ingegno; e dal connubio dell'ingegno colla plebe, quasi da androginìa feconda, proviene la civiltà.</p>
<p>La plebe adunque, benché paia la parte infima del mondo civile e ne sia in effetto la più vilipesa<note place="foot"><p><bibl>Ariosto, <title>Fur.</title> XXXVIII, 11.</bibl></p></note>, ne è tuttavia il polso e l'anima, e possiede un vero primato che niun le può torre, poiché ella è il semenzaio delle altre classi e la matrice, per cui vive e perenna la comunanza. Per questo rispetto la plebe ha convenienza colla donna, benché l'una sia la parte più rozza ed informe dell'umanità e l'altra la più delicata e gentile; tanto che anche nelle fattezze e movenze, se da un lato predomina la linea retta (come nella virilità colta la circolare), dall'altro le forme più perfette, cioè le ovali, prevalgono. Ma a malgrado dei contrapposti spirituali e corporei, che fanno della plebe e della donna due estremi, questa è verso il maschio ciò che quella è verso l'ingegno, in quanto che nella cognizione di entrambe l'intuito e il sentimento galleggiano; benché esso sentimento sia nell'una, come dire, massiccio e ruvido, nell'altra squisito e finissimo. Ora il sentimento e l'intuito, oltre che contengono sommariamente quanto si trova nella ragion riflessiva, l'avanzano di comprensione, non possedendo questa se non se una porzioncella delle loro dovizie, e avendo verso di quelli la proporzione della parte verso il tutto e dell'atto verso la potenza. Nel modo che ogni potenza ha una virtualità infinita, di cui gli atti successivi son la finita esplicazione: medesimamente la ragion dell'uomo, svolgendosi di mano in mano, è un'attuazione circoscritta e progressiva di quella ricca potenzialità inesausta che si acchiude nell'intuito e spicca sovrattutto nel senso donnesco e plebeio. Laonde da questo lato la donna e la plebe hanno una vera maggioranza sul maschio e sul ceto colto; possedendo entrambe non solo una maggior comprensione conoscitiva, ma il privilegio di essere foriere e cominciatrici. Come la pubertà della donna precorre a quella dell'uomo e le incolte cittadinanze precedono le disciplinate, così il presentimento e l'istinto femmineo e popolano vanno innanzi all'ingegno dotto e virile; il quale, sottentrando, trae da quello la parte più bella e lodevole delle sue inspirazioni; onde la carità e l'amore (che è quanto dire l'affetto della plebe e della donna), sono i due stimoli umani più efficaci a suscitare azioni generose e magnanime.</p>
<p>Il che ha luogo non solo nella pratica, ma eziandio nella speculativa, dove l'infinito andando innanzi al finito, come il sentimento alla ragione, la tendenza verso esso infinito riesce tanto maggiore quanto più sovrasta il conoscimento istintuale e affettivo. E stante che la mistica è il presentimento dell'infinito e la religione ne è il gusto anticipato, la plebe e la donna sono il ceto e il sesso più mistico e religioso; e inclinano particolarmente al Cristianesimo e al cattolicismo; perché quello fra i vari culti e questo fra i diversi riti cristiani, sono, se così posso esprimermi, i più infinitesimali. Il privilegio testé accennato di fondare e propagar l'evangelio e consacrarne le origini, non fu proprio della plebe, ma comune alla donna; giacché non solo il sesso debole cooperò efficacemente a stabilirlo presso le varie nazioni, ma secondo l'avvertenza di un recente scrittore<note place="foot"><p><bibl>Chateaubriand, <title lang="fre">Essai sur la littérature anglaise</title>.</bibl></p></note>, se dai maschi provenne ogni danno della fede nascente e la morte del divino suo capo; non si legge di alcuna donna che non fosse docile alle parole di lui e pietosa de' suoi dolori; non solo fra le pie d'Israele, ma in Samaria, nel pretorio, e fra le misere peccatrici. E come la plebe e la donna ricolsero le primizie del Cristianesimo, così nella sua presente declinazione, a malincuore se ne dipartono; e se non sempre il simbolo, almeno il senso cristiano, si può dire che ancor sopravviva fra le umili popolazioni delle officine e dei campi e nei recessi delle famiglie.</p>
<p>Quindi nasce un altro carattere comune ugualmente alla plebe e alla donna, cioè il predominio dell'istinto conservativo, come quello che per natura si radica nel sentimento e si collega coll'affetto religioso e coll'apprensione dell'infinito. Per la qual cosa il genio plebeio e donnesco pare a molti retrogrado; e siccome confassi al genio cristiano, questo viene in sembianza a contrarre la stessa nota. Ma il vizio è solo apparente, atteso che in universale la stabilità è radice del progresso, come il medesimo del diverso; tanto che il principio progressivo non è altro che una sequela o propaggine del principio conservativo. L'intuito e il sentimento, l'infinito e la religione contengono ogni cosa nella loro infinità potenziale: contengono gli stessi momenti del progresso, ma implicati e simultanei, come l'indietro e l'innanzi nella successione eterna, il disopra e il disotto nel circolo infinito. Affinché dunque cotal progresso implicato erompa e apparisca, si richiede l'accessione di un nuovo atto creativo; col quale la riflessione, il finito, la scienza, fecondino e traggano in mostra i riposti tesori del sentimento intuitivo, del culto e dell'infinito. Similmente la plebe e la donna paiono stative e retrograde, perché nella ricca sentimentalità loro vengono a comprendere tutti i futuri perfezionamenti; come le forze cosmogoniche della natura sono anticipative e palingenesiache. Acciocché il progresso emerga, si ricerca il connubio di un principio attivo; laonde nel modo che il genio femmineo ha d'uopo del maschile che lo informi, medesimamente la plebe vuol essere fecondata dall'ingegno.</p>
<p>La plebe e l'ingegno sono i due fattori della democrazia, e contribuiscono del pari al suo essere, perché sono la sessualità doppia, in cui si estrinseca e divide l'unità primitiva del pensiero umano. L'ingegno ha pertanto verso la plebe i diversi riguardi di effetto e di causa; giacché da un canto esso viene inspirato dalla plebe, dall'altro lato ha per ufficio di guidarla e perfezionarla; come il sesso virile che colla fecondazione restituisce all'altro la vita che ne ha ricevuto. L'ingegno però non prova se non è colto; laonde gli uomini che ne sono forniti, ancorché sieno (come spesso accade) di umile nazione, appartengono tuttavia, come addottrinati, a quella classe, da cui ebbero coltivamento e dottrina. La qual classe fu in origine un rampollo plebeio, comprendendo coloro che più favoriti dai doni di natura, seppero levarsi dallo squallore in cui giacevano e formarono quel nuovo ordine che dal seggio nativo si chiamò borghese; donde in appresso si rifornirono eziandio i ceti più illustri a mano a mano che si spense il sangue degli antichi conquistatori; i quali nella loro origine furono plebe ancor essi. Cosicché l'ingegno, o sia borghese o patrizio, deriva non meno che la classe colta fontalmente dal popolo. Ma questa classe che a principio è l'eletta degli uomini ingegnosi a poco a poco dall'ingegno si apparta; imperocché in successo di tempo i più de' suoi membri facendone parte non per propria industria, ma per benefizio di nascita e di fortuna, e ai privilegi di queste non rispondendo i doni di natura, la nobiltà e la borghesia si trasformano in volgo; dalla massa del quale emergono alcuni ingegni privilegiati, quasi lampi o meteore nel buio notturno. Volgo nella buona lingua non è sinonimo di popolo; e il popolo non è volgo, benché abbia il suo volgo; onde un classico scrittore dice di uno, che era <hi rend="italic">molto nel volgo del popolo</hi><note place="foot"><p><bibl>Compagni, <title>Cron.</title> 3.</bibl></p></note>; e chiama <hi rend="italic">volgari</hi> i dappochi di ogni ordine cittadinesco<note place="foot"><p><bibl><hi rend="italic">Ibid.</hi> pass.</bibl></p></note>. Volgo insomma è ogni moltitudine scompagnata dall'ingegno; e perciò vi ha un <hi rend="italic">volgo censito e patrizio</hi><note place="foot"><p>Foscolo.</p></note>, come un volgo plebeio. Appartenendo l'ingegno, in quanto è culto ed ingentilito, alla classe media, questa coopera colla plebe a crear la democrazia; come la borghesia e la plebe fanno il popolo. Ma in questa coefficienza la plebe interviene come classe, perché il sentimento è sempre collettizio: non così il ceto colto, atteso che l'ingegno è per natura individuale e singolare. Anzi la massa di questo ceto è quasi un capomorto più disutile che proficuo; essendo mediocre o nulla d'intelletto, corrotta di cuore, scandalosa di vita, incapace di presentire il vero e augurare il futuro per intuito come la plebe e di preconoscerli come l'ingegno per riflessione; onde è sterile di bene e più atta ad impedire che a fare. Epperò nel suo grembo le sette negative e sofistiche sogliono racimolare il novero della loro milizia.</p>
<p>Queste poche avvertenze chiariscono il divario che distingue la democrazia dalla sua larva. La demagogia è la plebe eslege, amente, e divenuta volgo, perché disgiunta dall'ingegno che a guisa di mente dee informarla, indirizzarla, correggerla<note place="foot"><p>Siccome per una buona parte degli scrittori moderni la democrazia non è altro che la plebe o sia il maggior numero senza più, egli è chiaro che questa voce significa in bocca loro non già la democrazia vera, ma la demagogia che ne è la maschera. ne' miei libri anteriori all'<title>Apologia</title> attenendomi allo stile corrente nell'uso di tal parola, io considerai la cosa espressa come viziosa; il che poscia i critici mi apposero a contraddizione; quasi che prima vituperassi ciò che in appresso ho lodato. Ma se avessero dato un'occhiata al contesto, avrebbero di leggieri veduto che in tutti i luoghi dove biasimo la democrazia, io parlo di quella che non è governata da una mente ordinatrice, e quindi è disorganizzata per natura e scomposta; giacché come l'anima al corpo, così l'ingegno dà vita e mente al maggior numero. Ecco ad esempio un passo fra molti. “<quote>La democrazia scientifica non è meno esiziale alle scienze, che la democrazia civile agli stati. Onde come introducendo il dominio della plebe nella città, se ne guasta il vivere pubblico e si ottiene un'anarchia universale, o un reggimento rozzo e incivile; così permettendo il governo del sapere all'arbitrio della moltitudine, non si guadagna l'addottrinamento degl'inetti, ma la comune ignoranza di tutti.</quote>” (<bibl><title>Introduzione</title>, Brusselle, 1844, t. III, p. 223</bibl>). Siccome però pigliando in questo significato la detta voce, si corre il pericolo di rigettare coll'idea falsa un'idea vera, dall'Apologia in poi, presi in costume di chiamare <hi rend="italic">demagogia</hi> l'abuso della democrazia; benché il primo di questi vocaboli, come correlativo e peggiorativo del secondo, manchi di esattezza e proprietà etimologica.</p></note>. Senza la scorta dell'ingegno, la plebe è atta a demolire anzi che a costruire e non fa cosa ferma: nelle mutazioni riesce a violenza, nel vivere a licenza, nel reggere ad anarchia. Conciossiaché per quanto ella abbia il senso del vero e del bene, essendo cotal senso perplesso e indeterminato, ha d'uopo di chi lo traduca in pieno e netto conoscimento. Se vuol regolarsi e fare da sé, mancando di coltura e di esperienza, ignorando o mal conoscendo la materia in cui si travaglia, scambia il vero col falso, il bene col suo contrario, la misura coll'eccesso, il reale coll'apparente, e il senso naturale diventa volgare, che è quanto dire fallace e ingannevole. Laddove ogni qualvolta la democrazia partecipa del ceto colto, il senso volgare dà luogo al comune, e mediante l'arrota dell'ingegno (quasi vincolo delle due classi) in retto si trasforma. L'ingegno è pertanto il medicatore del senso volgare e quasi l'aroma, per cui la plebe si preserva dalla corruzione; e quindi ha questa proprietà (come vedremo) che seconda la plebe, ma non l'adula: riceve i suoi influssi, ma senza detrimento dell'autonomia propria, e insomma è democratico, non demagogico né licenzioso. Senza questa conditura, la plebe traligna da se stessa e si rende volgo; e il volgo nelle sommosse diventa plebaglia discola, bestiale, furiante, di ogni eccesso commettitrice. La qual corruzione è facile, perché la parte spirituale, direi così, della moltitudine, mancando di guida e d'interprete, resta al di sotto, e prevale la parte materiale, cioè la forza: gl'istinti ferini si destano, e se trovano chi con arte gli attizzi e li nutra, salgono al colmo e fanno effetti dolorosi e spaventevoli.</p>
<p>Giova però avvertire a onor della plebe che i corruttori di essa, notati dagli antichi sotto il nome di demagoghi<note place="foot"><p><bibl>Arist. <title>Polit.</title> VI, 4, 5, 6; VIII, 4, 1— 6.</bibl></p></note>, per ordinario non le appartengono. I Cleoni, i Catilini, i Clodi, i Fieschi, i Vacheri, sogliono uscire dai ceti illustri o mezzani, quando questi essendo pervenuti al sommo della depravazione, guastano l'ingegno medesimo e lo rivolgono a corruttela degli ordini inferiori. Omero pennelleggiò la corruzione plebeia nel personaggio di Tersite, descrivendolo contraffatto, come la tradizione e l'iconografia rappresentano Esopo; il quale idoleggia il buon genio del basso popolo, come Tersite il cattivo. Ma colle figure d'Iro, di Melanzio e di Melanto, volle significare come la minutaglia infetta venga prodotta e alimentata dal vizio dei maggiorenti. Né è da maravigliare se la plebe, che ha dell'angelo, abbia eziandio del bruto; perché, come potenza e senso universale, ella è, si può dire, ogni cosa, e spicca nel pessimo come nell'ottimo. Anche da questo lato la plebe somiglia alla donna, in cui il male come il bene suole eccedere e vincere di squisitezza il solito dell'altro sesso. Il nobile istinto della compassione, secondo Tacito, può davvantaggio negl'infimi<note place="foot"><p>“<quote lang="lat">Sola misericordia valebat, et apud minores magis</quote>.” (<bibl><title>Ann.</title> XV, 16</bibl>).</p></note>; e Aristotile insegna che i più compassionevoli sono sì quelli che <hi rend="italic">son deboli e vili</hi>, sì quelli che <hi rend="italic">son dotti, perché di buon sentimento</hi><note place="foot"><p><bibl><title>Rhet.</title> II, 8. Trad. del Caro.</bibl></p></note>; dove è da notare l'accordo della plebe e dell'ingegno negli affetti benevoli. Ma esso Tacito osserva altrove che “<quote>il volgo, tosto mutandosi, corre alla misericordia quanto s'era versato nell'ira</quote><note place="foot"><p><bibl><title>Hist.</title> I, 69. Trad. del Davanzati.</bibl></p></note>”; perché accoglie in se stesso i due estremi, e salta dall'uno all'altro senza adagiarsi nel mezzo per manco di euritmico temperamento. Ora siccome la virtù creatrice è il principio della dialettica universale, così la forza dell'ingegno introduce l'armonia nelle turbe, svolgendone le buone parti, e informandole colla mentalità propria. La plebe stessa ha per lo più coscienza di questo suo bisogno; laonde se non è corrotta o sviata, riconosce gli spiriti pellegrini senz'ombra di gelosia e d'invidia: sente che essi sono i suoi capi e interpreti e duci naturali; e gli osserva, ubbidisce, ammira spontaneamente, come un esercito non guasto e guidato da un uomo grande adora con entusiasmo l'eroe nel capitano. La plebe e l'ingegno essendo i due coefficienti della democrazia, il loro divorzio è contro natura; e tanto è assurdo il voler creare e disciplinare un popolo coll'ingegno senza la plebe, quanto il prometterselo colla plebe senza l'ingegno. E pure la prima di queste pretensioni non è rara fra i conservatori; e la seconda, comune ai retrivi e ai municipali, alberga di frequente eziandio tra i democratici. Ma l'ingegno, dovendo uscir dalla plebe, in quanto ne trae i suoi migliori afflati, e rinvertire ad essa perché ha il debito d'informarla e perfezionarla, se mai se ne apparta, sterilisce e si rende inutile, come un re senza sudditi e un caposquadra senza soldati. Ridotto solo e foresto, per lo più ignora se stesso; o gitta un vano chiarore, e non fa nulla di giovativo, di stabile, di efficace; come quegl'intelletti ombrosi e restii, che nella speculativa o nella pratica vanno a ritroso del secolo. Quali furono testé in religione e in politica Giuseppe di Maistre e il Buonaparte; il primo dei quali colla penna volle ricacciar gli uomini ai tempi di Gregorio settimo, e il secondo colla spada a quelli di Carlomagno. Infelici stiliti, che grandeggiano nella storia, come le guglie nell'eremo; le quali recano a chi passa una vana maraviglia, non utile né refrigerio. Vero è che i più dei conservatori ammogliano l'ingegno alla borghesia per evitare che sia scapolo; ma tali nozze non fruttano; perché il ceto colto non esprime una sessualità distinta, e benché partecipi dell'ingegno, non fa seco un correlativo né un contrapposto. Il ceto colto maritato alla plebe, fa il popolo e vale: disgiunto non vale, perché sola la plebe è l'università fondamentale e primitiva, onde nasce la vita e in cui si radicano gli altri ordini. Negli uomini agiati ed ingentiliti il senso vivo e spontaneo della natura è troppo rintuzzato dall'ozio, dai comodi, dai piaceri, dalle morbidezze, dalla prava educazione, dagl'interessi privilegiati, dalle preoccupazioni faziose, dalle torte e sfrenate cupidità. L'impotenza civile della borghesia solitaria si vede chiara dalla storia degli ultimi trent'anni in Francia, e proporzionatamente nel resto di Europa; perché sebbene guidata da uomini abili, sperti, e alcuni di essi forniti di mente non mediocre, ella non ha saputo né antivedere né antivenire una sola rivoluzione. Il che mostra da un canto che le manca la qualità più capitale nel reggimento degli stati, cioè il senso dell'avvenire; e che dall'altro canto, la plebe operando le mutazioni e i perfezionamenti politici a dispetto dei ceti superiori, e vincendo sempre la prova contro di essi (non ostante gli ondeggiamenti e le regressioni passeggiere), sovrasta loro di gran lunga in questo genere di cognizioni. Né le iterate sperienze giovando a farli ricredere, anzi tornando essi sempre da capo e perfidiando nelle vie provate cento volte inutili ed esiziali, questa loro cecità insanabile ne conferma e sigilla l'insufficienza. L'unico rimedio di tal disordine è quello che ho già accennato, cioè la lega dei conservatori coi democratici; la quale in sostanza non è altro che il connubio della borghesia e dell'ingegno colla plebe.</p>
<p>I politici, che a guisa dei gamberi vanno all'indietro, o a modo delle chiocciole si rannicchiano nel municipio, non amano l'ingegno o più tosto il confondono colla mediocrità astuta e raggiratrice. Non pochi fra i democratici disprezzano o trascurano gl'individui; e come già avvertiva, scherzando, il Leopardi, non si dilettano che di masse; “<quote>le quali che cosa siano per fare senza individui, desidero e spero che me lo spieghino gl'intendenti d'individui e di masse che oggi illuminano il mondo</quote><note place="foot"><p><bibl><title>Opere</title>, t. II, p. 91.</bibl></p></note>”. Le masse (per usar la loquela di costoro) sono quasi la materia sociale, che non può diventare ordine e mondo politico, se non è animata dall'intelligenza, come l'<hi rend="italic">ile</hi>, gli atomi, l'<hi rend="italic">apeirìa</hi>, e il caos dei fisici antichi non partorivano il cosmo, giusta Platone e Anassagora, se la mente e lo spirito non gl'informavano. L'ordine in ogni genere è la definizione; cioè la misura del finito e del limite recata nella congerie torbida e scomposta dell'indeterminato. La democrazia dee moderarsi, correggersi e quasi limitarsi per durare e fiorire: dee passare dal moto irregolare e impetuoso, dalle agitazioni e dai subugli allo stato e al progresso graduato ed equabile; né può altrimenti riuscirvi che imitando la natura, e facendo venir a galla l'ingegno; il quale è il distinto che predomina sul confuso e il finito che sovreggia e armonizza l'indefinito. Né ciò si oppone alla libertà e autonomia plebeia; perché quella senza legge è licenza, questa senza regola soggiace al fato della violenza o al capriccio dell'arbitrio e del caso. La signoria dell'ingegno offenderebbe l'autonomia della plebe, se le fosse estrinseco ed eterogeneo di sostanza e non costituisse in vece la forma e la perfezione della mentalità confusa, in cui risiede la sua essenza. Ma siccome la dualità dell'individuo singolare e della folla plebeia non esprime due forze diverse, ma solo due poli opposti di una forza unica, così la plebe riconoscendo e accettando l'indirizzo dell'ingegno non esce della propria natura e non si assoggetta sostanzialmente ad altra regola che a se stessa. La maggiorìa dell'ingegno e della classe colta (in quanto tiene di esso) dà luogo a quell'aristocrazia non fattizia, non iniqua, non arbitraria, ma giusta e naturale, che tutti i grandi antichi, da Omero sino a Tacito, lodarono e celebrarono, come necessaria a ogni buona cittadinanza; senza la quale, la democrazia, non che esser fonte di utili e sodi incrementi, riesce tirannica ed incivile. Imperocché i veri ottimati, recando ad atto intellettivo ed a luce le cogitazioni implicate e virtuali che si occultano nelle moltitudini sotto forma d'istinto e di sentimento, costituiscono la spiritualità civile; fuori della quale s'incorre in un materialismo politico poco diverso da quello dei retrogradi. E in vero la demagogia è verso lo stato di popolo ciò che è il dominio assoluto verso il regno, e la superstizione verso la religione; cioè un pretto e grossolano sensismo. E però il ceto rozzo senza la ragione dei savi rende incivile la società, come il sesso amabile muta il culto cristiano in divozione sensuale e gesuitica, se la ragion virile non ha il governo delle credenze.</p>
<p>Abbiamo già avvertito che i tre problemi del Rinnovamento sono indivisi, e che la preminenza del pensiero è il capo e la base dei due altri. Ma fra questi e quello corre un divario notabile; ché gli ultimi rispondono a certi bisogni sentiti e confessati da tutti; dove che il primo esprime bensì una necessità sentita universalmente, ma riconosciuta da pochissimi. Tanto che quell'ordine che è il più rilevante e capitale nelle riforme volute dai tempi, non solo è escluso dal primo luogo, ma taciuto quasi da tutti e rimosso, non che dalla pratica, ma perfino dalla teorica. Si parla e si scrive del continuo di motori politici, di energie sociali: si chiamano a rassegna il popolo, la nazionalità, l'industria, il commercio, la religione, e via discorrendo. Gli economici fanno altrettanto delle varie forze che partoriscono le ricchezze; e chi dice, proprietà e capitale; chi grida, compagnia e lavoro: chi immagina altre formole diverse od equivalenti; ma quanti sono che parlino dell'ingegno? E pure l'ingegno è la prima forza del mondo in tutti i generi; e senza di esso ogni altra efficienza è debole o nulla. L'ingegno è la prima fonte della civiltà tutta quanta; e senza l'opera sua i progressi umani sono impossibili a pensare, non che a conseguire. L'ingegno è la prima delle forze economiche; poiché la proprietà e il capitale, la consorteria e il lavoro, tanto valgono e fruttano quanto la mente che gl'indirizza. L'ingegno è la prima sorgente delle ricchezze, perché egli solo può cavarle e produrle in luce dal grembo della natura e accrescerle col sapere. Donde nascono i maravigliosi progressi della coltivazione, delle industrie e dei traffichi moderni, se non dall'applicazione della meccanica, della fisica e della chimica ai veicoli terrestri e marittimi, ai campi e alle officine? E che cos'è questa applicazione che ogni giorno va crescendo e perfezionandosi, se non un miracolo dell'ingegno? Come va pertanto che la prima potenza umana si passi in silenzio e vogliasi quasi sbandire dalla scienza e dalla vita? Ciò nasce per un lato dalla sua rarità e per l'altro dalla gelosia invidiosa del maggior numero; il quale, trovandosi difettivo di siffatto bene, non è inclinato a riconoscere chi lo possiede; anzi vorria farne senza. Così il difetto di questo efficiente corrompe e altera la democrazia; la quale, quando è pervertita, avvalora e reca in arte il vizio onde nasce la sua corruzione. I democratici che incorrono in questo errore non si distinguono dai loro contrari; giacché il disprezzo e l'odio dell'ingegno è comune a tutte le sette sofistiche ed illiberali, ed è la precipua delle magagne che ammorbano gli stati del continente.</p>
<p>La trascuranza dell'ingegno rende impossibile non pure la soluzione del quesito democratico, ma eziandio quella del nazionale. Che cos'è infatti la nazionalità, se non la coscienza civile dei popoli e come dire l'intelligibilità loro? Ora ogni intelligibile presuppone l'intelligente; e un popolo non può intendere né compenetrare riflessivamente la mente propria, se non mediante i particolari uomini che meglio lo rappresentano. La nazionalità non è dunque compiuta, se non s'individua in alcuni sommi; onde qual popolo manca di uomini grandi non è ancor giunto a essere perfetto di nazione. E perciocché la storia è la biografia dei popoli, come la biografia è la storia degl'individui, gli stati e le popolazioni che son prive di racconti biografici, hanno pure difetto di documenti storici; ché Plutarco è il compimento di Tucidide e Livio. La formazione delle nazionalità corre per due gradi o momenti distinti, il primo dei quali è universale e si può ragguagliare alla concezione negli ordini organici; il secondo è individuato, e risponde alla nascita. Allora nascono le nazioni, quando un bailo civile le trae in luce: allora la coscienza pubblica ha la pienezza del suo essere, quando incorporata in uno spirito singolare, essa può dire: io sono. Il principio di Renato Cartesio esprime un vero non solo psicologico, ma politico. Prima che sorga la riflessione civile, il pensiero di un popolo è disperso nella moltitudine, come la luce diffusa nell'aria; e quindi non ha il senso di sé né può effetti notabili: dove che è onnipotente quando si raccoglie in uno o pochi uomini, come i raggi solari concentrati nello specchio ustorio; i quali bastarono ad ardere (se vogliam credere alle tradizioni sicule) la flotta romana sotto le mura di Siracusa. Il crescere, il mantenersi e il fiorire dei popoli ha d'uopo pertanto dell'ingegno individuato non meno che il nascimento loro. Quando gl'ingegni mancano, non solo le nazioni ma le instituzioni languiscono e si estinguono; perché il lor principio vitale vien meno coll'anima e la coscienza. Perciò sintomo infallibile della declinazione e vicina morte di una stirpe, di una dinastia, di uno stato, di un instituto, di un sodalizio illustre, si è la penuria di uomini segnalati; il che mostra essere diseccata ed esausta quella vena feconda, da cui ebbe principio e incremento la sua grandezza.</p>
<p>Un popolo non informato e individuato dall'ingegno è piuttosto una sciolta moltitudine che una nazione; come il numero disgregato non è unità. Similmente la democrazia orbata della sua guida non è unità, ma numero; il quale, per quanto sia grande, non potendo per sé solo far legge, non può né anco essere democratico e nazionale<note place="foot"><p><bibl>Sup. I, 7.</bibl></p></note>. Senza totalità di uomini e di voti non si dà certamente nazione e democrazia perfetta; se non che a tal effetto ricercasi che il totale divenga universale, cioè che la democrazia e la nazione tornino a università e non a somma semplicemente. Ora la voce <hi rend="italic">università</hi> importando il concorso dell'unità col numero ed esprimendo il numero organato, egli è chiaro che la moltitudine senza mente non può essere università civile, come il mondo senza Dio non sarebbe uno, né potrebbe vestire il nome di <hi rend="italic">universo</hi>. Tanto che laddove il predominio del maggior numero avvivato e governato dall'ingegno è il colmo della civiltà; privo di tale accompagnatura, esprime l'essenza della barbarie. La quale è il senso dei popoli privo di guida ideale<note place="foot"><p><bibl><title>Introduzione</title>, pass.</bibl></p></note>, che è quanto dire il senso volgare non castigato dal senso retto. Perciò coloro che ripongono nel soprammontare del maggior numero senz'altro la perfezione del vivere civile, introducono una regola, secondo la quale i Goti, i Vandali, gli Unni e gli altri barbari del quinto secolo e dei seguenti sarebbero stati i legittimi padroni del mondo d'allora; e i Russi avrebbero balìa giuridica di quello d'oggi; anzi le smisurate popolazioni semibarbare, barbare e selvagge dell'Asia, dell'Affrica, dell'Occania e di una parte di America dovrebbero signoreggiare la piccola Europa. Costoro non avvertono che la civiltà del globo terracqueo è stata sinora un privilegio di pochi, benché sia destinata a tutti; potendolesi adattare la divina parola, che <quote rend="italic">molti sono i chiamati e pochi gli eletti</quote><note place="foot"><p><bibl>Matth. XX, 16; XXII, 14.</bibl></p></note>. L'ignoranza, l'errore, la superstizione e simili pesti, da cui risulta la barbarie, sono ancora il patrimonio dei più; come in origine furono di tutti; laonde la demagogia, assegnando il sovrastare alla turba, e gridando in tal senso, popolo popolo, viene in sostanza a gridare, barbari barbari; e tirando le nazioni civili alla rozzezza dei loro primordii, è in sostanza retrograda. Vogliam dunque escludere la moltitudine e tornare al governo di pochi privilegiati? No sicuramente; ché questo partito, come vedemmo, non è migliore dell'altro; atteso che i pochi scorporati dai molti non possono essere veramente civili. Resta dunque che la moltitudine si approprii l'ingegno e se lo immedesimi in un certo modo, accettandolo per guida e moderatore; onde non sia eslege e sciolta, ma ordinata; perché l'ingegno è la legge viva e direi quasi lo statuto, che la natura impone alla folla. La civiltà consiste nel far si che la plebe salga e non mica che il ceto colto discenda; né ella può salire e poggiare altrimenti che alla platonica, cioè sulle ali delle idee e dell'ingegno.</p>
<p>La sapienza degli antichi è unanime su questo punto; e si trova riepilogata da Orazio in questi bellissimi versi, che sarebbe temerità il tradurre:</p>

<quote rend="block">
<lg lang="lat"><l>“Vis consili expers mole ruit sua:</l>
<l>Vim temperatam Di quoque provehunt</l>
<l>In majus: îdem odere vires</l>
<l>Omne nefas animo moventes”</l></lg>
 <note place="foot"><p><bibl><title>Od.</title> III, 4.</bibl></p></note>.</quote>

<p>E che altro può temperarla fuor che il connubio dell'ingegno? Però quanto gli antichi erano teneri dell'ugualità civile, tanto erano nemici di quel livellamento che disconosce le disparità naturali, e le offende nella partizione degli onori e delle cariche. Gli uomini savi poco amavano la tratta a sorte<note place="foot"><p><bibl>Isocr. <title>Orat. areop.</title></bibl> “<quote>Sorte et urna mores non discerni.</quote>” (<bibl>Tac. <title>Hist.</title> IV, 7.</bibl>)</p></note>; e insegnavano che la distribuzione degli uffici dovea farsi a ragion figurale anzi che numerica<note place="foot"><p>Intorno alle due ragioni vedi Aristotile (<bibl><title>Polit.</title> VIII, 1, 7</bibl>).</p></note>. “<quote>Licurgo,” <seg type="inciso">dice Plutarco,</seg> “cacciò di Sparta la proporzione arimmetica, come popolare e turbulenta, e v'introdusse la proporzione geometrica .... E questa è la proporzione che applica Iddio alle cose umane .... cognominata equità e giustizia, la qual proporzione c'insegna che conviene far la giustizia eguale, e non l'egualità giusta. Perché quella egualità che oggi è cercata da tutto il mondo, è la più grande ingiustizia che sia, e però Iddio l'ha levata dal mondo in quel modo che si poteva, e mantiene la dignità e il merito, secondo l'ordine di geometria, determinando secondo la ragione e la buona legge</quote><note place="foot"><p><bibl><title>Disp. sympos.</title> VIII, 2. Trad. dell'Adriani.</bibl></p></note>”. Consuonano i principi della scuola italica. Dante dice che il diritto è <quote rend="italic">la proporzione reale e personale dell'uomo</quote><note place="foot"><p><bibl><title>De mon.</title> 2.</bibl></p></note>; definizione al tutto pitagorica. E attribuisce con Aristotile la sovranità all'ingegno<note place="foot"><p>“<quote>È manifesto quello che nella <title>Politica</title> di Aristotile si dice: che quegli uomini che sopra gli altri hanno vigore d'intelletto sono degli altri per natura signori.</quote>” (<bibl><hi rend="italic">Ibid.</hi> 1.</bibl>)</p></note>, disdicendola espressamente al volgo. “<quote>Dell'abito di questa luce discretiva massimamente le popolari persone sono orbate; perocché occupate dal principio della loro vita ad alcuno mestiere, dirizzano sì l'animo loro a quello per forza delle necessità, che ad altro non intendono.... Perché incontra che molte volte gridano, viva la lor morte, e muoia la lor vita, purché alcuno cominci. E questo è pericolosissimo difetto nella loro cecità. Onde Boezio giudica la popolare gloria vana, perché la vede sanza discrezione. Questi sono da chiamare pecore e non uomini; ché se una pecora si gittasse da una ripa di mille passi, tutte le altre le andrebbero dietro; e se una pecora per alcuna cagione al passare d'una strada salta, tutte le altre saltano eziandio nulla veggendo da saltare. E i' ne vidi già molte in un pozzo saltare, per una che dentro vi saltò, forse credendo saltare uno muro; non ostante che il pastore piangendo e gridando, colle braccia e col petto dinanzi si parava</quote><note place="foot"><p><bibl><title>Conv.</title> I, 11.</bibl></p></note>”. E reca al dominio del volgo di alto e di basso affare le miserie dei tempi. “<quote>Oh generazione umana, quante tempeste, danni e ruini se' costretta a patire, mentre che tu se' fatta bestia di molti capi</quote><note place="foot"><p><bibl><title>De mon.</title> 1.</bibl></p></note>”; allusione al celebre detto di un antico. “<quote>Misera veramente e mal condotta plebe, da che tanto insolentemente oppressa, tanto vilmente signoreggiata e tanto crudelmente vessata sei da questi uomini nuovi, destruttori delle leggi antiche ed autori d'ingiustissime corruttele</quote><note place="foot"><p><bibl><title>Epist.</title> VIII.</bibl></p></note>”. Frequenti sono le querele del Guicciardini contro i governi di <quote rend="italic">molti</quote><note place="foot"><p><bibl><title>Epist.</title> VIII.</bibl></p></note> e troppo <quote rend="italic">larghi, che annoverano e non pesano i pareri</quote><note place="foot"><p><bibl><title>Stor.</title> V, 4.</bibl></p></note>, né per altro egli inclinò al governo regio, se non che la repubblica fiorentina si reggeva più a volgo che a popolo; conciossiaché non vi fosse <quote rend="italic">alcuno che avesse cura ferma delle cose</quote>, come quelle che si maneggiavano <quote rend="italic">più con confusione che con consiglio</quote><note place="foot"><p><bibl><title>Stor.</title> V, 2, 3.</bibl></p></note>. Nella rivoluzione francese del secolo scorso, i più audaci e rigidi popolani, come il Marat, il Danton, il Robespierre, ravvisarono il maggior pericolo dei nuovi ordini nella setta degli arrabbiati e ne sentenziarono a morte i conduttori ed i complici<note place="foot"><p><bibl>Villiaumé, <title lang="fre">Hist. de la révolut. française</title>, pass.</bibl></p></note>.</p>
<p>Come il genio democratico è onore dell'età nostra, così il dernagogico (che ne piglia la persona, come l'ipocrisia suol fare della virtù) ne è il flagello; e se la civiltà non fosse tanto innanzi, potria temersene una seconda barbarie<note place="foot"><p>Egli è da notare che due autori francesi, di opinioni differentissime e nemiche, scrissero non ha guari ad un'ora sulla declinazione della Francia e dell'Inghilterra (<bibl>Raudot, <title lang="fre">De la décadence de la France</title>, Paris, 1850; LedruRollin, <title lang="fre">De la décadence de l'Angleterre</title>, Paris,1850</bibl>). Io noto questo singolare riscontro senza però approvare ciò che si trova d'inesatto, di esagerato e di partigiano in cotali scritti.</p></note>. E in vero la moderna coltura prevalse alla rusticità dei bassi tempi, in quanto alcuni spiriti privilegiati poterono vincere a poco a poco colla sovrana virtù dell'ingegno la forza brutale de' più. Or se questo edifizio lentamente innalzato a prezzo di sudori e di stenti incredibili dovesse cadere, noi entreremmo in un nuovo medio evo, che avrebbe la rozzezza e le brutture, senza però la forza vergine e la virtù generativa del primo. Tanto che noi siamo per un rispetto nelle condizioni degli ultimi Romani, quando Tacito deplorava la crescente declinazione dell'imperio<note place="foot"><p><bibl><title>Agr.</title> I, 2.</bibl></p></note>, e “<quote>tutta l'antichità, cioè l'indole e i costumi antichi di tutte le nazioni civili, erano vicini a spirare insieme colle opinioni che gli avevano generati e gli alimentavano</quote><note place="foot"><p><bibl>Leopardi, <title>Opere</title>, t. II, p. 110.</bibl></p></note>”. Eccovi che il buon gusto nelle lettere, il buon giudizio nelle scienze, la vastità e profondità della dottrina, il magistero di pensare e di scrivere si fanno d'ora in ora più rari; e in Francia, in Inghilterra, in Italia, nella penisola iberica, non si ebbe mai da due o tre secoli tanta penuria di valorosi. Ogni vena creativa è spenta, non perché la plebe sia principe, ma perché vedova; non potendo ella generare, se l'ingegno non la feconda. “<quote>La moltitudine,” <seg type="inciso">dice il più ardito dei democratici francesi,</seg> “è per natura sterile, passiva e ribelle a ogni innovazione</quote><note place="foot"><p><bibl>Proudhon, <title lang="fre">Système des contradictions économiques</title>, t. I, p. 241, 242.</bibl></p></note>”. Nella vita pratica, come osserva il Leopardi, non solo oggi manca la grandezza, ma la mezzanità è rarissima: “<quote>quasi tutti sono inetti, quasi tutti insufficienti a quegli uffici o a quegli esercizi a cui necessità o fortuna o elezione gli ha destinati. In ciò mi pare che consista in parte la differenza che è da questo agli altri secoli. In tutti gli altri, come in questo, il grande è stato rarissimo; ma negli altri la mediocrità ha tenuto il campo, in questo la nullità</quote><note place="foot"><p><bibl><title>Opere</title>, t. II, p. 92.</bibl></p></note>”. Perciò è gran fortuna quando a un graduato può farsi l'elogio di Tacito a Poppeo Sabino: <quote lang="lat">Par negotiis, neque supra erat</quote><note place="foot"><p><bibl><title>Ann.</title> VI, 39.</bibl></p></note>. Ed è frequente ciò che fu quasi inaudito anche nei secoli più infelici; cioè che ciascuno si creda atto alle cariche più gravi e difficili; a esser ministro, presidente, dittatore dei regni e delle repubbliche; con un ingegno comunale e senza studio, senza apparecchio, senza tirocinio. E siccome niuno presume altrettanto nei mestieri più umili, ne segue che oggi si reputa più arduo il fare una scarpa che il reggere gli stati e le nazioni. La celebrità volgare soggiace alla stessa misura; cosicché si può dire che oggi, come la fortuna corre a rovescio della sufficienza, così la fama dei meriti; ed è più facile il levar grido in Europa che una volta non era l'aver nome nel municipio.</p>
<p>Le leggi naturali mai non si violano impunemente. Ora fra queste leggi ve ne ha una principalissima; secondo la quale a far cose grandi si richiede l'ingegno grande. L'effetto è sempre proporzionato alla causa; e tanto ripugna che uno spirito volgare conduca a buon fine un'impresa illustre, quanto che i muscoli di un nano sollevino un peso, a cui bastano appena le braccia di un gigante. Havvi una dinamica e una meccanica intellettuale, i cui ordini sono fissi, certi, immutabili non meno di quelli che reggono la scienza dei moti e delle forze corporee. Donde nacque che la rivoluzione europea del quarantotto fu una sconciatura? E che avendo sortito un principio magnifico, riuscì a un esito degno di riso? Nacque, che l'opera sovrastava smisuratamente alle forze degli operatori. Come tosto il Risorgimento cadde alle mani di un Bozzelli, di un Mazzini, di un Pinelli e di altri simili uomini, si poté conoscere a priori che tutto sarebbe ito a monte; né ad acquistare questa certezza fu necessario attender gli effetti. Tanto ripugnava che educato da tali mani il parto italico avesse bellezza e vita, quanto che dall'industria di un architettore o statuario di dozzina esca un lavoro simile a quelli di Fidia o del Buonarroti.</p>
<p>Non si vuol però credere che la demagogia sia un privilegio dei democratici. Se la sua essenza consiste nel rimuover l'ingegno dal governo della cosa pubblica, egli è chiaro che i conservatori, i municipali, i retrogradi di tutti i colori e di tutti i paesi ne sono più o meno intinti; pogniamo che presso di loro ella non sia arruffata e lacera, e non proceda sempre con furia e tumultuariamente; giacché la natura delle cose non versa nell'abito e nelle apparenze. Non sono forse demagogici i governi di Pietroborgo e di Vienna, di Roma e Napoli, che superano di cattività e di ferocia i popoli scomunati? Non sono tali i Croati e i Cosacchi, gareggianti cogli Unni e coi Vandali, che furono i demagoghi dell'altro millenio? E che direm dei Gesuiti e dei loro clienti? La convenienza della demagogia col regresso in nessun lato è meglio cospicua. Oggi fiorisce una folla di politici e di teologi miterini, che s'ingegnano di rimettere in onore le anticaglie più brutte e rancide; delle quali uno o due secoli addietro anco gl'idioti e i fanatici si vergognavano<note place="foot"><p>Acciocché la sentenza non paia avventata, ecco un saggio dell'<title lang="fre">Univers</title>, diario gesuitico di Parigi. “<quote lang="fre">Pour moi, ce que je regrette, je l'avoue franchement, c'est qu'on n'ait pas brûlé Jean Huss plus tôt, et qu'on n'ait pas également brûlé Luther; c'est qu'il ne se soit pas trouvé quelque prince assez pieux et assez politique pour mouvoir une croisade contre les protestants</quote>.” (<bibl>L'<title lang="fre">Univers</title> citato dal <title lang="fre">National</title>, 27 août 1851</bibl>). L'autore di queste parole è Luigi Veuillot, che sollecitò più volte il ristauro della santa inquisizione; e che dopo lette le epistole del signor Gladstone, chiamò il re di Napoli <hi rend="italic">modello dei principi</hi>.</p></note>. Come mai questa genia potrebbe aver seggio e uditorio, se il genio più volgare non fosse penetrato eziandio nel santuario? Il cattolicismo ha quest'obbligo alla Compagnia; la quale, odiando per natura il pensiero<note place="foot"><p><bibl><title>Ges. mod.</title> t. IV, p. 255, 259.</bibl></p></note>, detesta l'ingegno, e quindi vuole che tutto il mondo sia volgo. Il che ella si studia di fare, tenendo la plebe sommersa nella superstizione, nella miseria, nell'ignoranza, e tirando le classi colte allo stato plebeio, coll'evirarne la mente e il cuore, e non lasciar loro altro privilegio che l'opulenza e le morbidezze. Per tal modo l'azione gesuitica corre a ritroso della civile; ché laddove questa consiste nel venir vantaggiando e traendo in alto tutte le classi sociali, ravvicinandole al possibile nell'uso e nel godimento dei beni, quella le deteriora ed abbassa ad un piano comune di povertà nell'intelletto e d'ignavia nelle opere; a fine di averle tutte sotto i piedi e poterle con agio signoreggiare. E non è questo a capello il costume dei demagoghi? Io non so se tale affinità dei Padri coi capipopoli corrotti e ambiziosi abbia contribuito alla buona fortuna di quelli nell'ultima rivoluzione francese: egli è bensì da deplorare che potendosi sbandire cosiffatta peste, siasi in vece promossa, per eccesso di generosità più sconsigliata che savia e con danno comune; ché quindi ebbero origine lo scadere delle libertà italiche, e il regresso europeo. Né per altro corre oggi l'inaudito spettacolo di una nazione coltissima, che diede la luce al Courier, al Pascal e a Portoreale, governata a bacchetta dalla Compagnia. La dolcezza fuor di proposito è inumana nelle cose di stato, e ingiusta la legalità soverchia; perché i mali che ne seguono sono maggiori di quelli che si vogliono evitare. Eccovi che la benignità intempestiva verso l'ordine fazioso diede forza ai nemici dello stato popolare e addusse le cose ai termini in cui sono; tanto che laddove la rivoluzion di febbraio poteva esser l'ultima, si apparecchia la materia di nuovi rivolgimenti; e voglia il cielo che i Padri non abbiano un dì a dolersi della pietà usata loro a principio. Così il non avere avvisato che conveniva assodare la nascente repubblica e premunirla contro le trame avverse, prima di dar piena esecuzione agli ordini liberi, rese questi di nuovo incerti; il che non sarebbe avvenuto, se una mente vigile e forte avesse avuto il maneggio delle faccende. Similmente se i conservatori non fossero proceduti a uso del volgo, non avrebbero stretta colla fazione odiosa una lega che gli avvilisce; guastando l'opera propria e lasciandosi rapire anch'essi dalla corrente. Ma il loro fallo non dee dar meraviglia, perché una spezie di demagogia tira l'altra; né questo circuito vizioso e sofistico avrà termine, finché l'ingegno non sottentra al volgo nell'indirizzo delle cose umane.</p>
<p>La demagogia fu mortifera al Risorgimento; e così sarebbe al Rinnovamento d'Italia e di Europa, se le riuscisse di soprastare. Per ovviare al pericolo egli è d'uopo costituire la democrazia legittima; la quale versando nel connubio dell'ingegno e della plebe, presuppone l'apparecchio di una parte democratica, che comprenda il fior degl'ingegni e temperi co' suoi influssi il ceto plebeio. L'Italia per questo verso è men bene condizionata della Francia; la quale già possiede una plebe civile; e ha in quella di Parigi la prima del mondo. Se per la rigorosa osservanza della legge sottostà all'inglese<note place="foot"><p>Il difetto di tale istinto legale non si può equamente imputare ai Francesi per due ragioni. L'una, che è frutto di un lungo uso della vita libera. L'altra, che manca de' suoi necessari correlativi dal canto di chi regge; i quali sono la legalità medesima e la condiscendenza. Quando i governanti, in vece di dar buon esempio, sono i primi a violar gli ordini stabiliti e a farsene beffe, non si può richiedere la loro osservanza nei cittadini. Inoltre per renderli cari ed accetti, uopo è che i rettori si mostrino disposti a correggerli e perfezionarli, secondo il variar dei tempi e dei bisogni, e il corso della pubblica opinione, usando quella savia arrendevolezza, che è tanto ignota in Francia quanto ordinaria nella Gran Bretagna.</p></note>, trovi in essa svegliati spiriti, una coltura che si accosta a gentilezza, l'amor della patria, il senso vivo e profondo della dignità, unione e autonomia nazionale, l'istinto del buon ordine, la generosità dei sentimenti, l'ampiezza delle idee aliene da ogni angustia di municipio, la riverenza e l'ammirazione dei singolari intelletti, la carità fraterna degli altri popoli, il senso della comunità universale, l'impeto nell'intraprendere i moti politici, e nell'effettuarli un valore che rende uomini i fanciulli e gli adulti meglio che uomini. Diresti che il genio cavalleresco per cui rifulse in addietro la nobiltà francese siasi ora ritirato dalle somme nelle ime parti del popolo. E come è la più civile, così non la cede in moralità a nessuna; di che fece buon segno tre anni sono, quando proposta la legge del divorzio e promossa dai giuristi e dai filosofi sotto speciosa apparenza, la ripulsò con queste belle parole: Poiché ci hanno tolto la città e la patria, ci lascino almen la famiglia. Tanto il buon senso plebeio sovrasta alla falsa scienza dei sensisti e degli avvocati<note place="foot"><p>Dico degli avvocati, che sono solamente causidici; pei quali il matrimonio non è che un contratto; dove che pel popolo, come pel vero filosofo, è uno statuto naturale e quindi immutabile.</p></note>. Non dico già che questi rari pregi sieno netti da ogni mendo; e che anche Parigi non abbia la sua plebaglia pronta alle violenze ed al sangue negl'impeti sediziosi. Ma fatta la cerna del buono e del reo, quello prevale di gran lunga; e io porto opinione che la plebe parigina avanzi tutte le altre principalmente per quella vivacità d'istinto progressivo e sociale, che fa di essa come un sol uomo, e imprime non solo un'energia insuperabile, ma un razionale indirizzo alle sue mosse. Dai tempi della Lega ai nostri la storia di questo popolo e le sue commozioni straordinarie rendono immagine di un processo così logico, così graduato, così sapiente, che nessun altro ceto può a gran pezza paragonarsegli da questo lato; tanto il senso e l'intuito popolare, quando è giunto a un certo grado di vivezza e di maturità, supera di perfezione il senno individuale e la dottrina degl'ingegni privilegiati.</p>
<p>Questo fenomeno non parrà strano e incredibile a chi avverta che le aggregazioni non fortuite dell'umanità somigliano a quelle del mondo materiale; nelle quali il conserto di due o più elementi partorisce nuove forze, che in ciascuno di essi non si rinvengono; come si vede negli ordini chimici, e più ancora nei regni organici, che sono il colmo della vita universale della natura. Ora la plebe civile è un aggregato naturale, come la nazione di cui fa parte; anzi ne è il fondamento; tanto che nel suo procedere collettivo ella segue istintualmente certe leggi, di cui in ciascun de' suoi membri, voglio dire nelle sue facoltà o propensioni, l'osservatore più attento non può trovare un vestigio. Ma affinché questa maraviglia si verifichi, uopo è che i vari individui abbiano fra loro in sommo grado quella virtù unificativa, che simpatia si appella; senza la quale la folla non può mai essere una persona. Ora cotal virtù essendo debole in Italia, ne segue che propriamente noi non abbiamo plebe civile; il che fu uno dei difetti più notabili dell'ultimo nostro moto. E la simpatia popolare è languida o nulla presso di noi a causa delle divisioni politiche; perché quando i comuni e gli stati dispersi non fanno una comunità e una patria sola, la plebe vivendo disgregata in piccoli sciami, né mai raccozzandosi, non può aver di sé quella consapevolezza, che la reca a unità di persona e ne accresce il poter morale a ragion di moltiplico, non che di somma. E però questo è uno di quei beni che non si possono sortire a compimento prima della nuova epoca; ma le terrà dietro, come effetto suo; e avrà luogo quando i vari popoli italici, mediante la frequenza e la copia dei vincoli civili e dei maritaggi, insieme mesceranno. Il che suole operarsi massimamente per l'azione attrattiva e concentrativa delle grandi metropoli; le quali son come l'equatore ed il mezzo dialettico, in cui le forze polari ed i raggi si adunano e si confondono. Roma sarà per l'Italia il campo principale dell'incorporazione, come Parigi fu ed è per la Francia; essendo che le capitali ragguardevoli giovano meno per la popolazione stabile che per l'andirivieni continuo dei provinciali, i quali ci vanno rozzi e ne vengono più o men dirozzati, come le acque torbide e grosse dei fiumi che traggono al mare, e poscia sorvolando in vapori, purgate ai fiumi ritornano. Dal che nasce una nuova ragione per dare (potendo) alla penisola unità di stato e non di lega semplicemente. Ora di questa plebe civile si trovano appena i semi; scarsissimi nelle parti estreme, cioè in Sicilia e Piemonte, più copiosi nelle città liguri e lombarde, e nell'Italia del mezzo. Se è vero, come ho inteso dire, che molti lazzari di Napoli e trasteverini di Roma sieno divenuti infesti a quei governi per cui dianzi parteggiavano ferocemente; questo fatto dimostrerebbe che anche le classi infime si maturano alla nuova vita; e sarebbe felice augurio per tutta Italia di una plebe patria e nazionale.</p>
<p>Ma con che mezzi e ordini si può oggi incominciare l'instituzione e il tirocinio di una plebe italica? Forse co' bei nomi d'Italia, di patria, di nazione, di autonomia, di umanità, di rivoluzione; e gridando a testa Dio e il popolo, secondo l'uso dei puritani? Le astrattezze non muovono i rozzi, posto eziandio che le intendano; e finché le condizioni nostrali sono nei termini presenti, le dette voci significano non già cose, ma astrazioni. Nazione, umanità, patria, sono pei nostri volgari, non dirò lo stato e la provincia, ma appena il comune, e più assai il campo, la famiglia, il tigurio. Rivoluzione è tal cosa che piace ai tristi anzi che ai buoni, se non in quanto è talvolta doloroso rimedio di mali maggiori. Autonomia o indipendenza porta seco l'idea di guerra; cioè di una calamità, i cui effetti più lacrimevoli toccano alla plebe. Come volete che questa sia mossa da tali generalità che o non capono nel suo cervello o non allettano il suo sentire? E ch'ella vada per amor loro incontro a privazioni e disastri che spaventano a pensarli? Né si alleghi l'esempio dei Francesi, degli Americani e di altri popoli; ché nazione, patria e simili essendo da gran tempo per loro cose e non parole, è naturale che essi ne abbiano l'affetto e l'intendimento. Soli atti a scuotere e infiammare la nostra moltitudine sono quei beni di cui ella ha chiaro il concetto, pungente il bisogno, vivo il desiderio; cioè i miglioramenti economici, pedagogici e civili. Fatele intendere che il Rinnovamento italiano avrà per effetto di minuire le sue miserie, medicare le sue piaghe, tergere il suo squallore. Che coll'instruzione le farà conoscere i suoi propri interessi; e accomunandole il maneggio delle cose pubbliche, le darà il modo di procurarli. Che finora ella giacque, perché le leggi fatte solamente dai ricchi erano in suo disfavore; il che non potrà accadere quando a rogarle interverranno anche i poveri. Patrimonio dei poveri essere i beni della chiesa, secondo i sacri canoni e l'intenzione espressa dei donatori; ma ora la maggior parte di tali beni fondersi in pompe soverchie di culto e negli agi dei prelati. Laddove saranno rivolti a uso legittimo, quando l'amministrazione e la dispensa di essi verrà tolta a coloro che se gli appropriano e commessa a un governo imparziale e popolare. Ma tutti questi vantaggi essere impossibili a conseguire, finché gl'Italiani non sono arbitri di lor medesimi e dipendono da despoti interni o stranieri. Dunque richiedersi ad acquistarli guerra e rivoluzione; e tanto queste dover importare ai miseri, quanto loro cale il riscuotersi dalle proprie miserie.</p>
<p>Se questa via si trascura, il Rinnovamento avrà le sorti del Risorgimento; il quale allenò fin da principio e poi venne meno anche per questo, che da pochi luoghi in fuori, la turba fu tiepida verso di esso o fredda e indifferente; anzi avversa talvolta, parendo a molti che il cacciar l'Austriaco non fosse altro di là dal Ticino che un cambiar signore, e di qua che un combattere a pro dei forestieri. Di che si vede quanto l'arte dei nominali sia per natura sterile; e come il solo realismo adatto a impressionare i popoli sia quello che si fonda nei loro vivi e immediati interessi; tanto che una rivoluzione politica, se non è anco economica, non può essere veramente plebeia. Le rivoluzioni di questo genere possono essere buone o ree, salutevoli o funeste; ma il solo modo di ovviare alle seconde si è quello di dar opera francamente alle prime. E siccome per apparecchiarle, l'esempio aggiunge gran forza alle parole, chi non vede quanto gioverebbe che il Piemonte desse alla plebe italiana un saggio della felicità avvenire, porgendo al mondo l'esempio di un principato democratico?</p>
<p>Con tali argomenti i Gracchi infiammarono la plebe romana<note place="foot"><p><bibl>Plut. <title>Grac.</title> 8.</bibl> Il Monti nella sua tragedia espresse con mirabili versi la concione di Tiberio.</p></note>; la memoria dei quali è paurosa ai conservatori, come se il ricordare alla plebe i suoi diritti e avvalorarne le brame legittime fosse un accenderne le cupidigie. Ma oltre che le condizioni d'allora differivano troppo dalle nostre e rendevano più facile il rivelare i mali che il medicarli; se il patriziato non avesse voluto inghiottire tutti i frutti delle conquiste, le contenzioni della legge agraria non sarieno trascorse agli eccessi ed al sangue, né avrebbero causata la ruina della repubblica<note place="foot"><p>L'antica Assemblea costituente di Francia nella celebre notte dei 4 di agosto del 1789 recò alle proprietà dei ricchi modificazioni più notabili di tutte le leggi agrarie di Roma. Vedi il novero dei diritti aboliti presso il Villiaumé (<bibl><title lang="fre">Hist. de la révol. franç.</title> II, 15</bibl>).</p></note>. Che se tanta moderazione non poteva aspettarsi da una classe superba e conquistatrice, che si credeva superiore alla plebe per diritto e per nascita, il ceto medio, cioè la borghesia delle nostre cittadinanze, non può accogliere tali preoccupazioni e dee essere più previdente. Ella non uscì, come certe antiche caste, dal capo o dal petto o dalle braccia dei superi; ma nacque dalla plebe e in origine fu anch'essa plebeia; giacchè la plebe è verso la comunità quel medesimo che il polipaio verso l'immobile sua progenie, o il microcosmo marino descritto elegantemente dal Redi verso <hi rend="italic">il piccolo ed animato mondo</hi> che popola la sua scoglia<note place="foot"><p><bibl><title>Osservazioni intorno agli animali viventi</title></bibl>.</p></note>. Ancora è come la terra verso le famiglie degli animali e dei vegetabili; la quale fu chiamata dagli antichi madre e matrice dei viventi, perchè fu l'ovaia di ciascuno, come oggi è tuttavia di certe specie eterogeniche. Nel che la storia naturale e le tradizioni<note place="foot"><p><bibl>Gen. I, 11, 12, 24; II, 7, 9.</bibl></p></note> vengono ombreggiate dalle favole; come quelle del Tagete etrusco<note place="foot"><p><bibl>Cic. <title>De div.</title> II, 23; Ovid. <title>Met.</title> XV, 554; Luc. I, 637.</bibl></p></note> e dei Palici sbucati nella Sicilia<note place="foot"><p><bibl>Macr.<title>Sat.</title> V, 19.</bibl></p></note>. Così la plebe è il sustrato su cui vivono, la massa generatrice da cui erompono, il semenzaio in cui si alleficano le varie classi; insomma è la genitrice del popolo, che non solo da lei viene ma ad essa ritorna, come l'uomo alla terra onde nacque<note place="foot"><p><bibl>Gen. III, 19; <title>Eccle.</title> III, 20.</bibl> Il ricorso giuoca a rovescio nel mito dei Palici. “<quote lang="lat">Prius in terram mersi, denuo inde reversi sunt</quote>.” (<bibl>Macr. <hi rend="italic">loc. cit.</hi></bibl>)</p></note>. Ma il ricorso degli ordini colti e degli incolti può succedere in due modi; cioè per guisa che il popolo si muti in plebe, o che la plebe divenga popolo. Dei quali modi uno è demagogico e sofistico, l'altro è dialettico e democratico. Questo solo è naturale; perchè il progresso è salita e non mica abbassamento. Se non che quando le classi elevate trascurano le inferiori, tosto o tardi sono punite col sottentrare in loro scambio. “<quote>La classe colta che è il vero patriziato civile rifà colla plebe gli spazi vuoti delle sue schiere, e le rimanda gl'invalidi e gl'incurabili acciò li ritemperi e ringiovanisca alla sua fucina. Per risanguinare le famiglie decrepite e renderle di nuovo feconde, non vi ha spediente migliore che quello di ricacciarle nella plebe, quasi sofronisterio dei grandi traligni, e farvele stare per qualche tempo; onde tornino ottimati, mediante la prova e la disciplina dei proletari. Così Ugo Ciappetta fu figliolo di un beccaio di Parigi secondo certe cronache, e traeva la sua discendenza da Troia, secondo certe favole; acconcio emblema della virtù ravvicinatrice che il popolo possiede e dell'ufficio che esercita nell'umana famiglia</quote><note place="foot"><p><bibl><title>Ges. mod.</title> t. III, p. 568, nota.</bibl></p></note>”. La considerazione dei propri interessi e la provvidenza dell'avvenire dovrebbero consigliare l'alleanza plebeia eziandio a quei borghesi, nei quali possono poco o nulla la religione, l'umanità e la giustizia. Perrocché non è dato loro altrimenti di antivenire gli eccessi altrui e la propria rovina. La trista esperienza dei dì nostri insegna la vanità degli altri rimedi; e che l'incaponirsi a non rimettere dei presenti vantaggi, li pone tutti a pericolo. La plebe cresce ogni giorno di numero, di accorgimento, di vigore; e quando infuria, i suoi impeti non hanno freno. Ma ella tardi s'infiamma e solo quando vi è tratta di forza, avendo toccato con mano che le vie legali e pacifiche riescono inutili. Fuori di questo caso la plebe è discreta, moderata, condiscendente; lasciando di buon grado i maneggi difficili ai più esperti, purchè si mostrino teneri e solleciti del suo bene. Due anni fa era ancora in mano dei conservatori francesi l'ovviare a nuove turbolenze e l'impedire che le utopie di certe sette entrassero lusinghiere nel cuore delle moltitudini. Ora il male è fatto; e tocca alla borghesia italiana l'erudirsi all'esempio di oltremonte. Abbracciando la plebe, non solo sicurerà la parte ragionevole e legittima dei propri interessi, ma farà acquisto dei beni che le mancano; perché quantunque i facoltosi non possano fra noi, come in Francia (per le ragioni dette), pigliar gran fatto dalla plebe amor di patria e spiriti nazionali, possono tuttavia apprenderne costumatezza, sobrietà, pudore, virtù domestiche, compassione agl'infelici, tolleranza dei mali, operosità di vita, disposizione ai servigi benevoli e alle generose perdite. Rimetterà, se non altro, dei comodi e delle mollezze: diverrà più schietta e virile; perché avvicinandosi alla plebe, si accosterà alla natura; e il commercio colla natura migliora sempre gli animi e gl'intelletti. I mancamenti e i vizi delle classi agiate nascono dalla rea educazione; e chi può dubitare che affratellandosi coi minori non la migliorino? Accade alle classi come alle razze: si giovano, soffregandosi. La semplicità e la maschiezza profittano ai costumi non meno che alle arti belle; e da essa deriva quell'elevatezza di pensieri e di spiriti che si ammira negli antichi. I quali “<quote>preposti ad uno esercito, saliva la grandezza dell'animo loro sopra ogni principe, non stimavano i re, non le repubbliche, non gli sbigottiva né spaventava cosa alcuna; e tornati dipoi privati, diventavano parchi, umili, curatori delle piccole facoltà loro ubbidienti ai magistrati, riverenti ai loro maggiori; talché pare impossibile ch'uno medesimo animo patisca tante mutazioni</quote><note place="foot"><p><bibl>Machiavelli, <title>Disc.</title> III, 25.</bibl></p></note>”. Oggi il negozio corre a rovescio; e il carattere principale del nostro ceto medio ed illustre è appunto l'accoppiamento della grandigia e superbia privata colla pusillanimità e grettezza nelle cose pubbliche; “<quote>giudicandosi impossibile l'imitare gli antichi, atteso la debolezza de' presenti uomini causata dalla debole educazione loro</quote><note place="foot"><p><bibl>Machiavelli, <title>Disc.</title> III, 27.</bibl></p></note>”. Quindi nasce la penuria borghese e patrizia di uomini non ordinari; essendo che l'arrotamento cogli ordini inferiori è la cote che aguzza e tempera i soprastanti, facendo sprizzar da loro la divina scintilla dell'ingegno. O sorga questo dal fondo della società o brilli nelle sue cime, esso perviene difficilmente a conoscersi e però a manifestarsi, se il sentimento divinatorio della vita comune non si marita al sapere della privilegiata.</p>
<p>Dal maritaggio delle due classi nasce il popolo, che quando è unito non si distingue dalla nazione ed è veramente principe. La plebe divisa, essendo potenza greggia, non può avere sovranità, che è energia e atto recato a compimento; o diciam meglio ella partecipa alla signoria, ma solo in virtù, non avendo le parti richieste ad esercitarla. Ma informata dall'ingegno, mediante il suo connubio colla coltura, ella è idonea a sovraneggiare in effetto; e solo dal suo concorso può aversi una forma di stato che appieno supplisca ai bisogni dell'età nostra. Imperocché le varie riforme che si ricercano al suo miglioramento di rado o non mai si ottengono da un governo schiettamente borghese; e per quanto sieno stringenti le ragioni che dovrebbero amicare i popolani grandi ai plebei, le saran sempre vinte da un cieco e meschino egoismo. L'esperienza di Europa da un mezzo secolo ha tolto via ogni illusione; mostrandoci che se si danno borghesi ingegnosi e providi, una borghesia oculata e magnanima è impossibile a trovare. La plebe adunque non può sperar di riaversi, se il primo impulso da lei non viene, mediante il suo concorso al por delle leggi e all'amministrazione della cosa pubblica. Vero è che introdotta questa partecipazione, l'accostamento e l'usanza scambievole dei due ceti, migliorando l'uno e l'altro, siccome renderà la plebe più colta e più savia, così aduserà i borghesi a quella pieghevolezza che nasce dal buon avvedimento accoppiato a idee meno anguste e a sensi più virtuosi. Per tal guisa sorgeranno a poco a poco l'unità civile del popolo, e l'edifizio della sovranità nazionale; il quale avrà la plebe per base, la borghesia per alzata superiore, e l'ingegno per apice; giacché in esso i due ordini si appuntano e s'individuano. L'ingegno infatti è l'individualità compiuta, ma discreta e transitoria, del sommo potere, come la plebe ne è l'elemento continuo, perpetuo, generico, universale, che forma il vincolo tradizionale della successione; quando il primo fondamento di ogni politica investitura legittima è il libero assenso della moltitudine<note place="foot"><p><bibl>Cons. <title>Introduzione</title>, V, 6.</bibl></p></note>. Le classi colte tengono un luogo di mezzo fra quei due estremi, come la specie fra il genere e l'individuo, e come il particolare fra il singolo e l'universale.</p>
<p>La vera democrazia, in cui nazione e popolo sono tutt'uno, non è dunque una parte, poiché comprende ogni ceto, ogni divisione, ogni membro della famiglia nazionale. Nei tempi addietro le varie classi erano sì diverse, anzi contrarie d'interessi, di pensieri e di costumi, che la democrazia era cosa chimerica. Laddove oggi la civiltà avanzata, mediante la stampa, le industrie, i traffichi e la vita pubblica accosta insieme i vari ordini in guisa che possono unirsi: i loro confini digradano e sfumano, e non sono più, come dianzi, risentiti e taglienti. Non c'è più modo di determinare dove una classe finisca e l'altra incominci; perché il patriziato si confonde colla maggior borghesia, questa colla minore, e l'ultima colla plebe; tanto che dalle somme parti della civil comunanza si discorre alle infime e da queste si risale alle somme per una seguenza di mezze tinte, atteso lo smontar dei colori e lo sdrucciolo delle gradazioni. D'altro lato questa vicinanza e similitudine, come naturale che è, non toglie la varietà e la gerarchia; laonde se tutti son popolo, non sono però nel modo medesimo. La borghesia e la plebe, come più numerose, sono il nucleo principale dell'aggregazione, intorno al quale le altre parti si raccozzano. Errano pertanto quei conservatori, che premendo le orme municipali, considerano la democrazia come una specialità collaterale alle altre, anzi che come una forma a tutte comune<note place="foot"><p>Questo errore è manifesto nell'opera del signor Guizot sulla democrazia.</p></note>. La democrazia è un tutto, non una parte; ed è un tutto come il corpo umano che ha membra dispari, ma è tinto da capo a piedi di un colore, avvivato da un sangue, coperto da una pelle. Né meno trasvanno quei democratici che scambiano come i puritani l'unità graduata ed armonica col livellamento; il quale è tanto innaturale quanto alieno dai progressi civili. E siccome in pratica esso è impossibile, i suoi fautori trascorrono all'altro eccesso, facendo pure della democrazia una parte; se non che laddove i municipali la vogliono serva, essi aspirano a renderla tiranneggiante. Onde nasce la guerra dei demagoghi di tutti i tempi contro la ricchezza, la celebrità, il valore; e oggi non manca chi priverebbe volentieri d'acqua e di fuoco la borghesia medesima. La vera democrazia non esclude alcuna realtà civile, non è privativa né sofistica, ma imparziale, dialettica, conservatrice; e queste sono le doti che la rendono invitta. Ella si debilita e spesso si ammazza ogni qual volta rimuove da sé una parte; la quale veggendosi dare lo sfratto, diviene opponente e nemica implacabile; come i veri ed i fatti esclusi dalle dottrine si convertono in obbiezioni. E cercando di prevalere, tiene la società in inquiete e in trambusto, ricorre alle congiure o alle rivolte per mutarla, e se le riesce, si vendica dell'ingiustizia sofferta colle violenze e le rappresaglie.</p>
<p>La democrazia essendo universale, ogni ceto e ogni individuo dee parteciparne, secondo la tenuta e la capacità sua. Ora la capacità versando nel pensiero, e il fior del pensiero nell'ingegno, la misura di questo viene a essere la norma di cotale partecipazione. L'ingegno è il sovrano naturale; e pogniamo che pochi il posseggano a compimento, a tutti è dato il vantaggiarsene, senza pregiudizio dell'egualità cittadina, mediante la rappresentanza, che è la forma moderna di ogni libero statuto. La rappresentanza o delegazione ha due fondamenti in natura: l'uno, la parità essenziale di tutti gli uomini e la loro specifica medesimezza; l'altro, la disparità accidentale e individuale del valore e della sufficienza. Avendo l'occhio alla disparità, la rappresentanza è la sostituzione dei pochi capaci ai molti inetti; se non che essendo la famiglia umana una in solido, e identico il pensiero in tutti gli uomini sotto diverse forme, il sostitutore si trova nel sostituito e sottentra per così dire a se stesso. La mentalità non differendo per l'intima sua sostanza nei vari individui, ne segue che la cognizione più esquisita non si disforma in essenza dalla più rozza; però (come già abbiamo avvertito) l'ingegno non fa altro che tradurre in note espresse e limpide i sensi implicati e gl'istinti confusi della moltitudine. Eccovi la radice naturale della rappresentanza; la quale viene a essere una semplice traduzione o vogliam dire interpretazione; per cui a guisa di glosa si chiarificano gl'intendimenti e si diradano le oscurezze del testo originale. Ora l'ingegno essendo il solo idoneo interprete della natura e del volgo, ne segue che egli solo è il naturale e legittimo delegato; e che fuori di esso non si dà vera rappresentanza dei popoli e delle nazioni.</p>
<p>La quale è fattizia e bugiarda quando si commette agli uomini nulli o mediocri, che ben lungi dal poter esprimere l'opinione pubblica e il senso del popolo, o non rappresentano nulla o al più la classe a cui appartengono e il municipio. Del senno di costoro anco gl'interessi parziali male si vantaggiano; essendo cosa indubitata che il vero bene di un ceto e di un comune non si può conoscere se si sequestra dall'universale; in cui risiede il supremo giudicatorio, per cui gli utili effettivi si distinguono dagli apparenti. Gravissimo errore pertanto è l'aggiudicare la sovranità e la rappresentanza alla proprietà e alla ricchezza; cose affatto materiali e inette di lor natura a rappresentare; il cui predominio indurrebbe un sensismo politico tanto empio quanto incivile e farebbe rivivere i tempi della barbarie<note place="foot"><p>Come il sensismo psicologico colloca la virtù rappresentativa nel senso, così il politico la ripone nel censo, cosa sensata e materiale ugualmente; e amendue escludono il pensiero, che per natura è solo in grado di possederla. Il senso è bensì l'<hi rend="italic">ombra</hi>, come lo chiama il Bruno, ma non l'<hi rend="italic">idea</hi>, cioè l'espressione delle cose: egli le adombra confusamente per via di <hi rend="italic">mimesi</hi>, ma non le ritrae distintamente per modo di <hi rend="italic">metessi</hi>, direbbe Platone; e non rendendole intelligibili, non può rappresentarle.</p></note>. Il fondaco, il banco, la gleba, hanno corpo, ma senza spirito: l'oro e l'argento sono metalli più rari e quindi più preziosi del ferro, ma non mica più spirituali, più intelligenti e capaci; laonde se l'imperio degli armati è assurdo, non è mica più ragionevole quello dei danarosi. Nei tempi addietro, quando la spada era il tutto, fu un vero progresso l'accomunare i diritti rappresentativi alla proprietà, perché di natura più sollecita del giusto e aliena dalla violenza; e quando dalle possessioni immobili si passò alle mobili, che arguiscono industria e capacità in chi le acquista, fu anco maggiore l'avanzamento. Ma il tirare la civiltà presente ai progressi antichi è regresso; conciossiaché ogni progresso è relativo, e il minor bene è male verso il meglio se lo rimuove. I diversi gradi, per cui discorse la rappresentazione politica, mirarono tutti a farla passare dalla forza alla sufficienza, e dal volgo all'ingegno; e furono buoni e lodevoli, come transiti opportuni, non come stato definitivo. L'Inghilterra è il solo paese che soggiacque regolatamente a tali vicissitudini. Perché mantenne senza interruzione notabile gli ordini rappresentativi dei bassi tempi; e dovendo a poco a poco perfezionarli, le fu mestieri trascorrere per le stazioni interposte fra i germi rozzi del medio evo e la matura civiltà odierna. Ma coloro che vorrebbero tirare il nostro secolo ai progressi britannici del tempo di re Giovanni o dei primi Annoveresi, concentrando la rappresentanza nel banco o nel territorio, dovrebbero del pari sostituire nei viaggi al vapor terrestre e marittimo le gondole e le carovane. E non veggo per qual ragione non ci ricondurrebbero ai feudi; conciossiaché la teorica della proprietà rappresentativa non ha la sua perfezione che negli ordini feudali. Qual governo cade nell'errore di assegnare alla terra e alla moneta l'indirizzo delle cose pubbliche, è demagogico senza avvedersene: opprime e corrompe il popolo: debilita lo stato; ed è infine micidiale di se medesimo. Nol prova forse senza replica il fresco e ragguardevole esempio dei primi Borboni e degli Orleanesi?</p>
<p>La capacità dunque e la capacità sola è rappresentativa di sua natura; essendo che la virtù di rappresentare, propria del pensiero, non si attua fuori dell'ingegno, che è lo specchio di esso. Se ne vuol forse perciò inferire che la proprietà e la ricchezza si debbano escludere? No certo, perché abilitando esse, quando son bene usate, e aiutando lo svolgimento delle potenze morali e intellettive; porgendo cogli agi l'ozio opportuno all'acquisto delle cognizioni più pellegrine; e promovendo inoltre l'istinto naturale e necessario della conservazione; conferiscono una certa sufficienza e quindi un titolo al maneggio degli affari. Ma questo titolo non è unico né principale; e si fonda non mica nel possesso dei beni materiali, ma nelle abitudini che ne derivano. L'opulenza per sé non è titolo: solo può agevolarlo e produrlo per indiretto. Partecipi adunque il ricco allo stato; ma come valentuomo e capace, non come ricco. E non abbia la prevalenza; perché uno dei bisogni più urgenti essendo l'introduzione di tali ordini, per cui la distribuzione delle ricchezze si faccia in modo più giusto ed equabile e cessi ogni monopolio, ciascun vede che tanto sarebbe il frapporre a tali riforme un ostacolo insuperabile, quanto il commetterne l'esecuzione a coloro che maggiormente le odiano e le attraversano.</p>
<p>Non si dà valor politico senza ingegno; dal che però non consèguita che ogni ingegno valga politicamente. Le varietà degl'ingegni sono innumerabili; ché in questo, come negli altri doni, quanto la natura è prodiga verso la specie, tanto è scarsa verso gl'individui; onde incontra di rado ch'ella dia ad uno molte delle sue dovizie. Dal che nascono le specialità degl'ingegni; ciascuno essendo più atto a un ufficio che ad un altro; e quindi la necessità di scompartire il lavoro, secondo le inclinazioni, gli abiti e le attitudini. Vedremo altrove in che versi l'ingegno civile; il quale importa come tutti gli altri un'abilità speciale; e però non è dato a tutti; anzi pochi sono coloro che lo posseggano compitamente. Oggi si tiene da ogni uomo ragionevole che niuno possa far buona prova nelle lettere, nelle scienze, nelle arti belle e nelle utili, se non ci è naturalmente disposto; e si ride di chi vuol essere matematico, poeta, scultore, musico, meccanico, a dispetto di Minerva e della natura. Solo in politica si fa eccezione a questa regola, e si stima che la perizia sia universale. Questa persuasione fu il rompicollo del nostro povero Risorgimento; il quale andò in fascio sotto la piena del volgo municipale e demagogico, che volle assumerne l'indirizzo; come un torrente che in cambio di fecondare spoglia e diserta i colti per cui discorre. Né il fatto potea riuscire altrimenti; imperocché se nella edificatoria ogni manuale non può essere architetto, come volete che duri la fabbrica politica, allorché il capomastro è idoneo a tale ufficio, quanto un cieco a dipingere e un sordo a cantare di contrappunto? Forse l'edifizio della società è di struttura più facile che quello di una casa o di un palazzo? Io ho sempre ammirata la saviezza cattolica che interdice al volgo dei fedeli il supremo maneggio delle cose sacre. I municipali e i puritani divolgarizzano il governo dello stato, come i protestanti quello delle credenze; e riescono gli uni e gli altri allo stesso effetto, cioè a fare della politica e della religione un caos. Il qual vezzo nuoce anche per un altro verso; in quanto ruba alle varie professioni non pochi, i quali ci proverebbero bene, quanto riescono male nelle cose civili. Laddove oggi che tutti vogliono attendere alla politica, gli altri studi son trascurati; e il vero valore nelle lettere, nelle scienze, nelle gentili arti, si rende ogni giorno più raro. Egli è una pietà a vedere tali uomini, che farebbero meraviglie, chi nel foro, chi nelle endiche, chi nelle officine, rovinare nei pubblici negozi la propria riputazione e la patria. Tanto più che al manco d'ingegno non supplisce né pur lo studio; e laddove niuno presume di fare il calzolaio od il sarto, e per dio, né manco il ciabattino e il pizzicagnolo, senza aver appreso il mestiere, all'arte di governare gli uomini si stima superfluo il tirocinio.</p>
<p>E pure quest'arte è una delle più malagevoli; e quando si tratta non solo di reggere uno stato che sia già in buon essere, ma di fondarne un nuovo o rassettarne uno che sia guasto e premunirlo contro gravi e straordinari pericoli, l'impresa è così ardua che a pochi è dato di condurla a fine; né senza faticosi apparecchi e un benigno concorso di fortuna. Gli antichi ponevano in cielo coloro che ci riuscivano; giudicando che fra tutte le opere umane sia suprema la civil creazione; benché in quei tempi per la rozzezza degli ordini sociali e la strettezza del campo in cui operavano i legislatori, il negozio fosse assai meno intrigato e laborioso che ora non è. Ma oggi quanto più duro è il compito, tanto più è agevole a spedire. E il menomo politicuzzo se ne sbriga in pochi giorni; senza preparamenti, senza studi, senza industria; e quasi senza pensarvi sopra; presso a poco come gl'improvvisanti sogliono fare una canzone o un sonetto. Si fonda, verbigrazia, un giornale, si pubblica un programma, si apre un circolo, si convoca un'assemblea costituente, <hi rend="italic">si bela</hi> qualche discorso, <hi rend="italic">come si avesse senno di persona</hi><note place="foot"><p>Vita di san Francesco fra quelle del Cavalca.</p></note>, si scrive qualche opuscoletto con istile profetico o da ricettario, si fa una <hi rend="italic">dimostrazione</hi> o un tumulto in piazza, si grida Dio e il popolo; ed ecco incontanente nata, anzi cresciuta e adulta una repubblica. Io non ripudio certo né disprezzo anche i menomi spedienti che possono aiutare la risurrezione di un popolo; ma dico che se non si richiedesse più arredo e maestria a procreare uno stato, questo sarebbe di meno manifattura che il nascimento dei funghi. Né guari più ricca è la suppellettile di dottrina e di senno che recano i municipali nel principato civile; con questo solo divario dall'altra setta che la loro facile governativa non consiste nel moto, ma nella quiete. Essi fanno pensiero che raccapezzato uno statuto, altro non vogliasi a mantenerlo che contrastare alle riforme, soffocare i generosi impulsi, suscitar liti alla stampa, chiuder gli occhi ai casi esterni e avvenire, far divorzio dalla nazione, accovacciarsi in casa propria, e reggersi insomma colle massime degli arcavoli, come si vide in Piemonte quando la costoro sapienza entrò a inviare la causa pubblica.</p>
<p>La borghesia odierna (generalmente parlando) è più disposta per invidia e grettezza d'animo a schiacciare l'ingegno che ad osservarlo e cavarne profitto. Più savia e generosa di essa e delle fazioni in universale è la plebe; la quale conosce la propria insufficienza, e se non è corrotta, ammira l'ingegno, e a lui con fiducia ricorre. E anche quando lo trascura nei tempi ordinari, si ricrede, giunto il pericolo; il che non soglion le sette; nelle quali la presunzione, la gelosia, il livore non cedono all'esperienza e superano ogni altro riguardo. “<quote>Perché gli eccellenti uomini, nelle repubbliche corrotte, nei tempi quieti massimamente e per invidia e per altre ambiziose cagioni sono inimicati, si va dietro a quello che da un comune inganno è giudicato bene, o da uomini che più presto vogliono il favore che il bene dell'universale, è messo innanzi. Il qual inganno di poi si scuopre nei tempi avversi e per necessità si rifugge a quelli che nei tempi quieti erano come dimenticati</quote><note place="foot"><p><bibl>Machiavelli, <title>Disc.</title> II, 22. Cons. III, 16.</bibl></p></note>”; laddove nelle monarchie l'errore suol essere perpetuo, perché l'orgoglio regio ripugna a confessarlo. La plebe inoltre sa trovare i migliori; e si mostra più accorta e imparziale dei pochi nelle elezioni, come la storia insegna e come affermano di concordia Aristotile<note place="foot"><p><bibl><title>Polit.</title> III, 6, 4, 5, 10.</bibl></p></note> e il Machiavelli<note place="foot"><p><bibl><title>Disc.</title> I, 47; III, 34. Cons. I, 58.</bibl></p></note>. In ciò si fonda l'utilità e la convenevolezza del voto universale; il quale, quanto dissentiva dai termini del Risorgimento (giacché allora si usciva dal dominio assoluto), tanto si affà al Rinnovamento; non potendosi dare fuori di esso costituzione di stato interamente democratica. Oltre che il corpo della plebe non potendo partecipare al maneggio se non per via degli squittini; il partito universale è quasi un campo di libertà che ravvicina le varie classi e sette politiche, le abilita a misurare le loro forze rispettive, ne ordina e armonizza le gare reciproche, le intromette agli affari in proporzione alla entità e importanza loro, assicura il predominio dell'opinione pubblica, lascia aperta la strada ai cambiamenti e progressi futuri, e brevemente mantiene alla comunanza l'elasticità dei moti e la spontaneità sua; dove che i suffragi parziali hanno sempre non so che di fattizio, di arbitrario e di coattivo che si scosta dalla natura. Aggiungi che siccome l'accessione ai diritti privati diede allo schiavo la dignità dell'uomo libero, così l'introduzione ai diritti pubblici conferisce all'uomo il decoro del cittadino; tanto che solo per via dell'ultimo passo si compie l'esaltazione morale, e la redenzione civile della plebe incominciata dal primo. Ora ciascun sa quanto il senso della dignità propria influisca salutevolmente negli abiti e nei costumi; laonde vano è il promettersi una plebe assennata e virtuosa da ogni lato, se la dispari dagli altri ceti. Le vecchie repubbliche l'appareggiavano coll'accomunare gli uffici; di che la democrazia riusciva troppo spesso incivile e torbida. Le moderne, mediante la rappresentanza, accomunano i voti; il che salva l'uguaglianza senza scapito della coltura. Coloro che temono cotale accomunamento per amore della tranquillità pubblica; non se ne intendono; giacché i fatti provano che la plebe essendo per se stessa tenace del vecchio e conservatrice, il partito universale è più favorevole al mantenimento che al progresso degli ordini stabiliti. Perciò gli amatori di questo avrebbero più ragione di ripudiare l'universalità dello squittino, quando non fosse inteso per modo che la capacità e l'ingegno prevalessero nelle elezioni. Al che si provvede mediante l'assetto di esso squittino e l'educazione. L'esempio degli Stati uniti dimostra senza replica che se l'elezione semplice spesso si ferma alla mediocrità, l'elezione doppia si appiglia al merito singolare; giacché ivi i senati che si riforniscono colla seconda specie di assortimento contengono il fiore della nazione. Ma né questo né tutti gli altri trovati artificiali che si possono porre in opera per far sormontare l'ingegno, sono veramente efficaci, senza l'apparecchio naturale, che versa nel costume e nel tirocinio. Bisogna che la cittadinanza si avvezzi sin dai teneri anni ad apprezzar l'intelletto; che sia capace esser questa la prima forza del mondo civile e la prima fonte di ogni perfezionamento. Quando il culto del pensiero sia radicato nell'opinione e nell'usanza dei più, non potrà fare che l'ingegno non sovrasti; perché la moltitudine, come dicemmo, è atta naturalmente a trovarlo e propensa a riverirlo.</p>
<p>Il voto universale è un modo di elezione applicabile a ogni maniera di uffici; onde il suo esercizio può aver luogo anche dove non si trovano assemblee pubbliche e deliberanti. Stimasi oggi da molti che tali assemblee sieno il nervo della democrazia rappresentativa e che fuori di esse non si dia uguaglianza né libertà. Elle certo richieggonsi al principato civile come oggi si usa e s'intende; ma non sono essenziali a ogni forma di vivere libero e popolano. La ragione si è che l'essenza di questo ricerca due sole cose; cioè che le leggi sieno fatte ed eseguite dagli eletti della nazione, e che essa abbia balìa di ritoccarle e rimutarle. Ora egli è chiaro che tali due punti importano l'elezione libera dei magistrati legislativi od esecutivi; e nulla più. Che il por delle leggi appartenga a un parlamento numeroso e pubblico o ad un consiglio appartato di pochi, è cosa indifferente verso la radice popolare di cotal giurisdizione e la rivocabilità de' suoi atti e del suo esercizio. A quelli che dicono il concorso di molti e la notorietà delle deliberazioni servire al pubblico di guarentigia e di tirocinio, si può rispondere che essi frantendono l'indole propria della polizia moderna. Per cui mallevadrice del giure e maestra del popolo non è la parola, ma la stampa; a cui tocca il frenar gli abusi, rivelare i disordini, sollecitare i progressi, informar l'opinione; e questa dee precedere e guidar l'opera legislatrice, tanto è lungi che ne provenga. Se alla stampa libera si accoppia l'instruzione popolare, i magistrati sono a tempo (salvo il primo di essi, se si parla della monarchia civile), e gli statuti ritrattabili; ogni altra garantia e disciplina è soverchia; tanto più che quella dei parlamenti non vale se non in quanto è avvalorata dall'altra. Pochissimi intervengono e possono intervenire ai dibattimenti: i più li leggono e non gli odono. E chi legge caverà assai più frutto da un buon giornale e da un buon libro che dalle dicerie più squisite ed elette; perché la copia e contrarietà dei dicitori, le interruzioni frequenti, il poco ordine che regna nelle discussioni orali, la brevità del tempo che impedisce di trattare a fondo le materie, la vaghezza di uccellare agli applausi e di piacere alla parte, e lo stesso uso che hanno molti di parlare all'improvviso, fanno sì che (salvo pochi casi) le dicerie migliori riescono a leggerle deboli, superficiali, gremite di luoghi comuni e poco o nulla insegnano; anche quando per la vivacità e la maestria del porgere fecero effetto negli uditori. Agli antichi che non avevan la stampa, il servirsi della parola era necessità; onde le sentenze e le concioni tenevano gran parte nella vita pubblica. E siccome l'abilità suol corrispondere al bisogno, e che l'istinto del bello in ogni genere presso di loro predominava, la loro eloquenza per la perfezione che aveva e l'impression che faceva, non ha esempio nell'età moderna; cosicché i nostri oratori comparati a quelli sono per lo più retori e declamatori.</p>
<p>Se le discussioni sono di poco o nessun profitto, le decisioni parlamentari non di rado tornano a pregiudizio: imperocché quando non sono già risolute anticipatamente, vengono governate più dal caso che dalla ragione. Una parola, una proposta, un accidente fortuito, un contrasto impreveduto, un conserto casuale d'idee, un torcere improvviso del discorso, decide spesso dei partiti più rilevanti; e il calore, l'impeto, la foga della controversia impediscono che si giudichi a sangue raffreddo e il giudizio sia guidato dalle considerazioni e previdenze opportune. E allorché si tratta di una serie di deliberazioni che richieggono unità e accordo, come può un'adunanza numerosa condurle dirittamente? Quando oggi si scordano mille particolari delle decisioni prese innanzi, e non si antiveggono le avvenire. Perciò il Machiavelli insegna che se i molti sono atti a conservare un ordine stabilito, questo non può esser buono se non è opera di uno o di pochi<note place="foot"><p><bibl><title>Disc.</title> I, 9.</bibl></p></note>; giacché in ogni genere di componimento l'armonia delle parti non può aver luogo se non procede da una mente ordinatrice. Questi difetti son più o meno comuni a tutti i corpi deliberativi che eccedono una certa misura, benché possano essere corretti e temperati dal senno, dalla pratica, dal genio degli abitanti, come nel senato di Roma antica e al dì d'oggi nel parlamento della Gran Bretagna.</p>
<p>Taluni confondono le assemblee col popolo perché lo rappresentano. Ma tal rappresentanza è sempre imperfetta per la natura delle cose umane; e diventa illusoria, quando il broglio e la corruttela s'intromettono nelle elezioni. Anche dove la scelta dei delegati sia buona, la somma può diventar cattiva, perché in ogni compagnia particolare s'insinua lo studio di corpo e di parte, che non di rado prevale all'amore del ben comune: cosicché i pochi tristi corrompono gli altri, e l'adunanza, quasi stato nello stato, diventa rivale, in vece di essere interprete della nazione. Laddove le moltitudini son guidate dal senso volgare, nelle assemblee prevale il comune; ma il retto è sempre cosa di pochi, e proprio degl'ingegni più singolari. I quali soli colgono nelle materie intricate la realtà e non le apparenze: soli veggon da lungi, come il lince, dall'alto, come l'aquila; dove che le assemblee van terra terra; e il loro acume non abbraccia che una piccola prospettiva. L'ingegno, non sovrastando mai di numero, vi è soffogato dalla mediocrità che prevale coi voti e coi romori: di rado vi è compreso; e spesso odiato; come si vide nel parlamento britannico del secolo decimosettimo e nel francese tra il terzo e il quarto lustro del nostro; i quali detestavano il Cromwell e il Buonaparte, non per amore della libertà, ma per astio dell'eccellenza. Il giudizio e il senso pratico ci sono vinti per ordinario dall'abbondanza delle parole; e il senno vi si misura dai polmoni, non dal cervello. Il che ridonda a profitto e a predominio degli avvocati, cioè della classe più destituita di capacità politica, se la professione forense non è temperata da altri studi; il che non accade frequentemente. Né il sovrastare della parola all'idea, che tanto nuoce alla politica, giova pure alla vera facondia; perché ai palati moderni l'eloquenza consiste nella copia anzi che nella squisitezza, “<quote>si come la somma diligenza nel finire le statue e pitture che veder si deono da lontano, riesce stento e secchezza</quote><note place="foot"><p><bibl>Davanzati, <title>Post. a Tac. Ann.</title> IV, 61.</bibl></p></note>”. Lascio stare gli affetti, le ambizioni, le cupidità faziose che sogliono nei tempi forti agitare i consessi politici, disviandoli dal giusto e dal vero; non solo negli ordini civili, ma eziandio negli ecclesiastici; onde a Giuseppe di Maistre parevano poco edificanti gli atti di certi concili ecumenici. La storia corrobora queste asserzioni; potendosi a mala pena citare un'assemblea che nei tempi difficili abbia risposto all'espettativa. Le tre famose di Francia nel secolo scorso fecero bene a principio, finché vennero capitanate da uomini insigni: poi tralignarono<note place="foot"><p>Vedi la storia del Villiaumé.</p></note>; e se l'ultima di esse riuscì a salvare la patria dalle divisioni interne e dall'invasione forestiera, ciò si dee attribuir meno al corpo di essa che all'energia di alcuni membri, i quali riuscirono a signoreggiarla coll'audacia e col terrore. Pochi scandali ed esempi di viltà e insufficienza civile pareggiano quelli delle camere parigine dei cento giorni<note place="foot"><p>Vedi la storia del Vaulabelle.</p></note>. Negli ultimi moti le varie provincie di Europa non fecero miglior prova; e dagli errori di questo genere derivò in gran parte la solenne disfatta democratica del quarantanove. Nei parlamenti di Roma e di Francoforte prevalsero le utopie ideali a scapito dei beni effettivi; e l'unione, l'autonomia, la libertà ci furono distrutte dai sognatori di unità assoluta e di repubblica. La stessa generosità mal consigliata travolse la camera piemontese, che per secondare i puritani aperse l'Italia centrale ai Tedeschi. Ma laddove ella errò per impeto, quella che preceduta l'aveva e la toscana peccaron per ignavia; l'una abbracciando la mediazione per evitare la guerra, l'altra acclamando la dieta costitutiva per paura dei puritani. Cosicchè senza i migliori esempi di Napoli e di Venezia, l'Italia potrebbe credersi inetta agli ordini parlamentari. Che più? La Francia stessa, benché avvezza a questi da un mezzo secolo, porge oggi un pessimo esempio; poiché l'accolta de' suoi savi da due anni, in vece di spegnere il fuoco, prepara l'incendio. Leggesi che il fondatore dei Sassanidi convocasse una dieta di ottantamila magi; e che per cavarne qualche costrutto, fosse obbligato a scemarla di mano in mano, finché la ridusse a sette<note place="foot"><p><bibl>Gibbon, <title>Hist.</title> 8.</bibl></p></note>. Questo fatto, se mal non mi appongo, è la satira più insigne delle grandi adunanze; di cui altri potria ravvisar l'emblema nell'arca dei primi Noachidi, che fu senza alcun fallo l'assemblea rappresentativa più antica che si conosca<note place="foot"><p>“<quote lang="lat">Omne animal, secundum genus suum, universaque jumenta in genere suo</quote>.” (<bibl><title>Gen.</title> VII, 14.</bibl>)</p></note>.</p>
<p>Niuno creda che con questo io voglia escludere le assemblee della democrazia moderna; poiché sebbene esse non sieno per sé essenziali alla cosa, son tuttavia avute per tali da molti; ai quali parrebbe di non essere liberi, se lo stato camminasse senza il corredo di pubbliche e affollate deliberazioni. Ora ad un'opinione generale è follia il contrastare: solo il tempo, l'esperienza, la ragione possono modificarla e anco mutarla. Il tempo e l'esperienza diranno se cotali instituzioni sieno atte a stabilire e prosperare gli ordini democratici; e se abbiano ragione o torto il Lamennais, il Girardin, il Comte e altri valentuomini che credono il contrario e ne dubitano. Ai quali precorse di vent'anni il nostro Carlo Botta, scrivendo “<quote>la triaca delle assemblee popolari e numerose e pubbliche non riuscire a ostro, dove il sole splende con forza e pruovano bene gli aranci</quote><note place="foot"><p><bibl><title>St. d'It. cont. da quella del Guicc.</title> 50.</bibl> </p></note>”. Non può negarsi che la storia del nostro Risorgimento non dia qualche peso a tal opinione; che io combattei in addietro; quando meglio speravo del senno italico. Né vi ha dubbio che se nel Rinnovamento gli errori di quello s'iterassero, la causa nostra sarebbe perduta per lungo tempo. Giova dunque il notare e mettere in luce i vizi delle assemblee, non solo affinché al possibile si emendino, ma per cavarne questa soluzione di gran rilievo; che il Rinnovamento italiano (in qualunque modo succeda) dovrà fondarsi assai più nei magistrati esecutivi che nei consessi pubblici. Questi potranno aiutare; ma da quelli soltanto potrà nascere la salute, se gli uomini più capaci saranno eletti a comporli. Al che non parmi che avvertano molti, i quali anche oggi non discorrono d'altro che di <hi rend="italic">costituenti</hi>; laddove questo solo nome dovrebbe ricordar loro le vergogne e i disastri dei passati anni. Oh facciasi senno una volta e gl'infortunii sofferti non sieno sterili; perché qui non si tratta di beni e di acquisti secondari, ma di avere una patria o di perderla, di vita o di morte, di gloria o d'infamia sempiterna.</p>
<p>Anche nei tempi ordinari i parlamenti non provano, se escono dai termini loro, e vogliono, oltre al fare le leggi, ingerirsi nelle faccende. Le quali richieggono contezza di mille particolari, che non sono né possono né debbono esser noti al pubblico: spesso abbisognano di secretezza, e sempre di unità, di prestezza, di vigore; laddove le risoluzioni delle assemblee sono palesi: i loro moti tardi: il tempo da fare esse lo sciupano in esitazioni e discorsi; e lo tolgono anco a chi regge con grave danno; perché chi consuma i giorni parlando, perde il taglio di operare. <quote lang="lat">Dies rerum verbis terentem</quote>, dice Tacito, parlando di un dappoco<note place="foot"><p><bibl><title>Hist.</title> III, 50.</bibl> “<quote lang="lat">Vecordi facundia</quote>.” (<bibl><hi rend="italic">Ibid.</hi> IV, 68.</bibl>) “<quote lang="lat">Haud perinde instruendo bello intentus, quam frequens concionibus</quote>.” (<bibl><hi rend="italic">Ibid.</hi>, 69.</bibl>) “<quote lang="lat">Vulgus ignavum et nihil ultra verba ausurum</quote>.” (<bibl><hi rend="italic">Ibid.</hi> 58.</bibl>) Non è questo il ritratto dei demagoghi e di molti avvocati?</p></note>. Le assemblee tengono il mezzo fra la turba volgare e l'eletta degl'ingegni; fra il potere governativo che è l'apice della piramide sociale e il popolo che ne è la base; e sono quasi una partecipazione e un limite dei due estremi. Imperò la loro azione politica dee essere più negativa che positiva: dee consistere piuttosto nell'impedire il male che nel fare il bene direttamente. Per indiretto, possono il tutto; giacché da loro dipende in sostanza il mantenere in seggio i buoni e mettere in fuga i cattivi ministri. Ogni governo è per natura individuale, atteso che il pensiero ed il braccio, la forza cerebrale e la muscolare debbono muovere da un solo principio e ridursi a una sola persona; onde governo e moltitudine sono cose che fra loro ripugnano.</p>
<p>L'assetto speciale delle compagnie deliberative può contribuire ad accrescerne o scemarne i vizi; e fra i particolari che valgono a migliorarle ve ne ha uno, che tanto più merita di essere patrocinato, quanto più al dì d'oggi suol essere combattuto. L'ottima forma di stato parendo ad alcuni essere la semplicissima, essi ne conchiudono dirittamente che ogni dualità e contrapposto si debba rimuovere dalla macchina civile. Ma il principio da cui muovono essendo falso, come abbiamo veduto<note place="foot"><p><bibl><title>Sup.</title> cap. 2.</bibl></p></note>, sèguita che anco la conclusione sia falsa. Se non che i conservatori e i democratici si servono diversamente di questo pronunziato per ciò che concerne le assemblee rappresentative; gli uni ammettendo la moltiplicità loro, si veramente che ciascuna di esse sia affatto unita verso di sé; gli altri accettando l'opposizione, purché il consesso sia unico. Nel che questi e quelli ripugnano al proprio dogma; imperocché se la divisione del parlamento in più camere distinte è opportuna, quella di ogni camera in più parti o vogliam dire opinioni, non è men ragionevole: se il contrasto si fa buono quando nasce dalle varie membra di una sola, non può essere cattivo quando proviene dal contrapposto di più adunanze. Il vero si è che senza opponenti non può aver luogo una vera deliberazione; perché nella dialettica civile, come nella scientifica e naturale, il conflitto è necessario all'accordo; e il vero rampolla dal falso delle obbiezioni, il certo dalle dubbiezze. La polemica parlamentare degli opponitori, se è ben condotta (il che a dir vero non succede sempre), serve a porre in luce i vari aspetti delle quistioni e a far cogliere il vivo delle cose: ammaestra il governo: frena il maggior numero: impedisce la tirannia di un'opinione: protegge la libertà: favorisce il progresso: rappresenta gli interessi meno palpabili, i diritti meno curati, le verità meno attese e più recondite: difende le idee contro i fatti, il diritto contro il possesso, i sensi generosi contro il vile egoismo; e ancorché non sortisca l'effetto suo, è efficacissima come protesta quando combatte per la ragione e per la giustizia; essendo in tal caso profetica e contenendo in potenza la parte maggioreggiante e prevalente dell'avvenire. Ben si richiede a portar questi frutti che gli opponenti sappiano moderarsi, destreggiare, cansare i romori inutili, le interruzioni incivili, le improntitudini scandalose; che usino i modi e il linguaggio della buona ragione e non mai della passione; e che sieno disciplinati come in Inghilterra, in vece di procedere scompigliatamente e alla cieca, come spesso interviene in Francia e in altri paesi.</p>
<p>Dall'altra parte la moltiplicità delle assemblee deliberatrici (o dei magistrati politici che le suppliscono) è necessaria anco alle repubbliche bene costituite; e l'esempio di America è un fatto cospicuo che val meglio di ogni discorso. Non già mica che il loro conserto si faccia per via di conflitto e di equilibrio, in quanto rappresentino idee e cose contrarie o correlative, come a dire l'aristocrazia e la democrazia, la proprietà e l'industria, la conservazione e il progresso o simili, secondo il parere di certi politici; i quali scambiano cose troppo diverse, attribuendo alla scambievole correlazione dei vari consessi quella varietà di uffici e antagonìa di parti che si aspetta ai componenti di ciascuno di loro. Quando la materia dei dibattimenti è comune, l'assemblea che vien dopo non può avere inverso l'altra che il rispetto di un tribunale supremo di sospensione o revisione, come accade negli ordini giudiziali. Imperocché l'inerranza non può meglio cadere nelle leggi che nei giudizi; e l'errore può essere così dannoso e non correggibile nelle une come negli altri. Se per assicurare la libertà, i beni, la vita dei singolari cittadini, si stabiliscono più corti di appello, gl'interessi e i diritti che toccano al pubblico non avranno la lor cassazione! La quale meglio si esercita da un'assemblea distinta che da quella onde nacque la prima deliberazione, benché ella sia investita della facoltà di ritoccare i propri decreti; giacché se lo sbaglio provenne da insufficienza, è difficile che si riconosca; se da impeto, è malagevole che la passione, l'amor proprio, il puntiglio permettano di emendarlo. Un consiglio diverso non trova siffatti ostacoli morali; e meno soggiace agl'intellettivi, se il modo di ordinarlo è tale, che vi si accolga il fiore degli uomini esperti e degl'ingegni eccellenti. Ho detto che ciò ha luogo quando la materia è comune; poiché niente vieterebbe che si distribuisse; come sarebbe a dire, separando la finanza dalle cose che richieggono più squisitezza di coltura; benché questa separazione sia disforme dalle nostre abitudini e dai nostri usi. A ogni modo l'unità assoluta delle assemblee deliberative è viziosa; e può solo giovare nei periodi passeggieri di rivoluzione, come fu per la Francia il penultimo lustro del passato secolo, e quello che corre presentemente. Allora l'unità era necessaria per la difesa della nazione, oggi per quella della repubblica; i nemici della quale troverebbero nella moltiplicità dei consessi uno strumento efficace per combattere i nuovi ordini e accendere la guerra civile.</p>
<p>Ma né una plebe cittadina si può creare, né stringer seco di mente e di cuore e d'interessi gli altri ceti, né assicurare all'ingegno la preminenza nelle elezioni, senza l'aiuto efficace dell'opinione universale. In questa risiede sostanzialmente la somma del tutto; perché né le leggi, né gli ordini, né gli statuti provano e bastano senza gli uomini; e questi tanto vogliono e valgono e possono quanto le idee che gl'informano. Sola l'opinione pubblica può vincere le false preoccupazioni dei privati, conciliar gli animi, mostrare a ciascuno il vero suo utile, sottrarre le cose alla signoria dei mediocri, domar l'amor proprio e costringerlo a riconoscere e riverire la precellenza. Ora il parere dei più non si forma che con quello dei pochi, cioè dei colti e degl'ingegnosi; i quali colla parola e colla stampa informano e mutano bel bello il pensiero dell'universale; giacché l'ingegno congiunto colla coltura può solo operare il miracolo di tali trasformazioni. Dal che si deduce che <hi rend="italic">la democrazia italiana ha mestieri per crescere, perfezionarsi e fiorire, di una scuola veramente democratica</hi>; il che fra i vari apparecchi del Rinnovamento è di non piccolo rilievo. I democratici di oggidì (parlando generalmente) hanno alcune delle doti che convengono a siffatta scuola; ma essi mancano di altre, e da ciò proviene la debolezza della loro parte. Imperocché i più sono meglio guidati da un istinto generoso e benevolo, ma confuso, che non da idee chiare e precise, e mancano o scarseggiano di sodo sapere e di pratica; onde sdrucciolano di leggieri nelle utopie e sono facile zimbello dei puritani. Spesso si accordano per ciò che negano anzi che per quello che affermano; tanto che l'opera loro si riduce al contrapporsi. Molti ancora ripudiano affatto le idee conservatrici; senza il cui condimento la democrazia non può avere stabilità, né riuscita, né credito, e fare una scuola che sia e meriti di essere chiamata nazionale. Imperocché il nervo della nazione sono i padri di famiglia; la maggior parte dei quali non sarà mai democratica, se i democratici non sono anche conservatori.</p>
<p>Questa parte democratica si vorrebbe costituire per tutta Italia, ma specialmente in Piemonte, dove meno abbonda, e più importa, se l'ufficio egemonico si dee esercitare da questa provincia. Fra i mezzi accomodati a procrearla alcuni propongono i ritrovi. I quali sono cosa ottima, ma sotto due condizioni: l'una, che sieno accompagnati da severi studi, l'altra che non presumano di governare; perché tali adunanze non possono tener luogo per la classe agiata di scuola, e meno ancora pel popolo, di reggimento. Essi non sono e non possono esser altro che un utile esercizio per comunicare le proprie idee, metterle a riscontro ed a prova con quelle degli altri ed esercitarsi a proporle e svolgerle in pubblico. E quando uomini colti e savi ne abbiano l'indirizzo, elle son di profitto ai giovani e alla plebe; rispetto alla quale scusano un'instruzion più squisita, porgendole notizia dei comuni interessi, e addestrandola a parteciparvi. Ma nel maneggio di questi non si possono attribuire altra parte se non quella che tocca per indiretto a ogni opera individuale o collettizia dei privati, che influisca per natura nell'opinione dei più. In tali termini sogliono usarsi dagli inglesi tali crocchi e servono non poco a promuovere la civiltà di quel popolo. Ma se in vece si crede che essi bastino ad infondere la sapienza civile, quasi per miracolo; se i borghesi che vi concorrono e li guidano, non vi recano altro capitale che la propria ignoranza; non si può già dire che sieno inutili, poiché imprimono nella nazione un pessimo uso; cioè quello di supplire alle idee colle parole, e di essere scioperata e chiacchieratrice. Peggio poi se vogliono ingerirsi nella direzione delle faccende; e imporre i loro pareri a chi regge; come nei moti recenti di Roma, dove <hi rend="italic">i circoli erano principi</hi><note place="foot"><p><bibl>Farini, <title>Lo stato romano</title>, t. III, p. 19.</bibl></p></note>, e condussero le cose a quell'esito che sappiamo. L'unico ritegno contro questo abuso è il costume; e quando tal ritegno manca (come accade in quasi tutti i popoli nuovi alla vita civile), i ritrovi, non che esser utili, sono una vera peste e conducono le libertà patrie e lo stato infallibilmente a rovina, togliendo ai rettori ogni modo di governare, e corrompendo la democrazia colle licenze e esorbitanze demagogiche.</p>
<p>Veri ed unici fattori di una parte popolana atta a educare sapientemente la democrazia nazionale, sono l'ingegno, la virtù e lo studio: il resto non può venire che appresso, né servire che come aiuto. L'ingegno virtuoso e lo studio partoriscono la scienza; la qual sola può unire gli uomini e migliorarli quando è professata e culta dai valorosi. La democrazia non è una, se non ha il sapere per vincolo e per fondamento: non è italiana, se le sue dottrine civili non sono degne e accomodate all'Italia: non è potente, se non acchiude nel suo grembo il fior degl'ingegni per apparecchiare scrivendo e compiere operando; giacché l'ingegno è scrittore e operatore. Ciò m'invita dunque a discorrere prima della scienza civile italiana, poi dell'ingegno nelle sue varie forme; come farò brevemente nei tre capitoli infrascritti.</p></div2>
<div2>
<head>CAPITOLO SETTIMO<lb/>
DELLA SCIENZA CIVILE ITALIANA</head>

<p>L'uomo tanto può quanto sa, dice Francesco Bacone di Verulamio; onde i popoli che sanno poco valgono poco; quelli che non sanno nulla sono al tutto invalidi ed impotenti. Nelle materie politiche la scienza è in gran parte esperienza; e dal difetto di tali due cose nacquero le nostre recenti disavventure. Imperocché i più di coloro che presero ad avviarle o dirò meglio a sviarle, non aveano preveduto il moto italico, né abilitato se stessi a condurlo; intenti gli uni (cioè i municipali) a godere, arricchire, oziare, e deridere i santi desideri dei popoli; gli altri (cioè i puritani) a cospirar dentro e fuori senza costrutto, precipitare gl'incauti in tentativi precoci, inutili, calamitosi, far proseliti con formole vuote, superficiali e disproporzionate ai bisogni e alle condizioni effettive d'Italia. Quando un tirocinio migliore non preceda il Rinnovamento, l'esito sarà pari; e tanto più colpevole quanto che mancherebbe ogni scusa e giustificazione. Se il doloroso riposo oggi imposto agl'Italiani dee bastare a lungo (e nessuno può antivederne il termine con certezza), esso fia tanto più opportuno all'acquisto del sapere. Oh non lo sciupiamo. L'interregno politico d'Italia sia un'epoca di attività intellettuale. Avvezziamoci pensando e studiando a operare. In vece di consumare il tempo in fremiti inutili, in congiure dannose, in vani concetti di utopie e in disegni colpevoli di rappresaglie, attendiamo a instruire, a formare una generazione nuova, che di pensieri e di spiriti sia degna d'Italia e pari alla grandezza dei casi che si preparano. Gli studi austeri, in vece di debilitare il nostro vigore, l'accresceranno; e ingagliarditi dalla palestra del pensiero, entreremo più baldi e sicuri in quella delle operazioni.</p>
<p>A ciò debbono attendere i privati e i governi. Quando dico governi, egli è chiaro che io parlo di quello del Piemonte, perché solo è civile; e perché se vuole apprestarsi all'egemonìa nazionale (cosa in vero poco sperabile) a lui tocca principalmente l'imitar Paolo Emilio che “<quote>teneva il vincere i nemici quasi per un accessorio del bene ammaestrare i cittadini</quote><note place="foot"><p><bibl>Plut. <title>Paul. Em.</title> 3.</bibl></p></note>”. L'instruzione pubblica è di tre specie: l'una elementare, universale, appartenente alla plebe e al primo tirocinio di tutti i cittadini: l'altra mezzana, più esquisita e propria della classe colta: l'ultima sublime, destinata agl'ingegni grandi e ai pochi dotti di professione, che attendono di proposito non solo a coltivare e insegnare, ma ad accrescere il capitale delle dottrine. Oggi molti democratici reputano la terza specie d'instruzione men rilevante della seconda, e questa manco della prima; collocando l'ufficio principale del governo nel volgarizzare la scienza. Alcuni conservatori all'incontro, procedendo a rovescio, non solo assegnano l'ultimo luogo alla disciplina della plebe, ma la guardano di mal occhio e la disfavoriscono quasi fosse pericolosa; mirando a fare delle cognizioni un privilegio di pochi. Gli uni e gli altri s'ingannano; quando le tre qualità d'insegnamento sono pari e importano egualmente, tra perché ciascuna delle due subordinate presuppone la superiore, e questa è inutile senza di esse (a che infatti gioverebbe la scienza consumata di pochissimi, se il resto degli uomini fosse ingolfato nell'ignoranza?), e perché solo dal concorso di tutte può nascere la mentalità del popolo, l'union morale e il progresso civile della nazione. Qual è infatti il vincolo, per cui gl'individui ed i ceti si legano insieme se non lo spirito? E questa unità di spirito in che modo può darsi senza comunanza d'idee e d'instruzione? Le idee son come l'aria, di cui altri s'imbeve più o meno, secondo la capacità de' suoi polmoni e della sua canna, ma che in una certa dose è richiesta alla vita di tutti. Il rigettare l'addottrinamento della plebe è non solo cosa empia, inumana per sé e impossibile al dì d'oggi, atteso il pendìo democratico dei tempi, ma perniciosissima, perché in vece delle buone massime, ella s'impregnerebbe delle cattive e presterebbe facile orecchio alle lusinghe e alle chimere degli utopisti.</p>
<p>A chi stima per lo contrario che l'instruzione più prelibata rilevi meno della popolare, io chiederei come questa possa aversi senza di quella? Qui sta il nervo della quistione. Ora il fatto dimostra che senza un'eletta di veri sapienti che possegga a compimento, mantenga ed accresca di continuo il patrimonio scientifico, la coltura media e plebeia ne scapita infallibilmente. La ragione si è che quelli sono la fonte universale della dottrina; e se la fonte scema o si secca, come può darsi che i rivi sieno perenni e si diramino fecondi per le pianure? Che cos'è l'instruzione popolare e plebeia, se non la derivazione e quasi il ritaglio della scienza speciale e privilegiata dei dotti? Questi ne redano il tesoro dai loro precedanei, lo conservano, lo raffinano, lo spargono, lo augumentano. Essi sono quasi la cava, ond'esce il prezioso metallo, che coniato e ridotto a monete diverse di lega, di peso, di forma e di valore, gira per tutto e serve agli usi del grosso e minuto traffico intellettivo. Menomi o stagni in man loro il capitale; che avviene? Incontanente cessano le invenzioni: più non si scuoprono verità nuove: le notizie perplesse ed informi non si districano né ripuliscono: non si compiono le incoate: gli errori e le false preoccupazioni si mantengono in credito e metton barbe vie più profonde: la zizzania soffoca il buon grano; e la scienza in universale si ferma in vece di procedere e ampliarsi. Né qui il male si arresta, perciocché il difetto di avanzamento fa sì che alla posa sottentra in breve il regresso. A poco a poco si scema e si sperde l'antico deposito: alle verità che si offuscano o cancellano sottentrano i falsi correlativi: decresce il numero dei veri dotti; tanto che il trovarne alcuni diventa caso assai raro; poi un prodigio: le ricche tradizioni giacciono morte nei libri, i libri sepolti nelle biblioteche, e in fine la suppellettile del sapere viene sbandita dalla memoria degli uomini, come la sua vena spenta negl'intelletti. Né ciò è finzione o presupposto, ma storia; giacché non altrimenti la barbarie prese il luogo della gentilezza antica e l'Europa dei bassi tempi smarrì le dovizie del senno italogreco; tanto che questo al suo risorgere ebbe vista e pregio di una scoperta. Così dalla vasta e virile sapienza di Aristotile, di Teofrasto, di Archimede, di Varrone, di Plinio, di Plutarco, degli Alessandrini, si discese rapidamente all'enciclopedia ristretta e barbogia di Alcuino e di Cassiodoro e ai vagiti scientifici del trivio e del quadrivio.</p>
<p>La scienza maschia e profonda è necessaria massimamente nelle cose civili, perché sola essa può vincere le preoccupazioni radicate, dissipar l'incantesimo delle apparenze, convertire il senso volgare della plebe nel senso comune proprio della classe colta e innalzare il senso comune alla perfezione del senso retto. Se si pone in non cale o trasanda, le opinioni preconcette, non che svanire negli uomini di mezzana dottrina, penetrano eziandio nei più dotti; e in cambio di mutare il volgo in popolo, fanno per guisa che il popolo diventa volgo. La dottrina squisita è nel giro dello scibile ciò che è l'ingegno privilegiato nell'ordine delle menti; laonde la demagogia, siccome tende nella pratica ad affogare gli spiriti eletti colla folla dei mediocri, così pospone nella speculativa la profondità del sapere alla frivolezza, credendosi falsamente di supplire al diffalco di saldezza e perfezione coll'aumento di superficie. Ma “<quote>le cognizioni,” <seg type="inciso">dice egregiamente il Leopardi,</seg> “non sono come le ricchezze, che si dividono e si adunano e sempre fanno la stessa somma. Dove tutti sanno poco, è si sa poco; perché la scienza va dietro alla scienza e non si sparpaglia. L'instruzione superficiale può essere, non propriamente divisa fra molti, ma comune a molti non dotti. Il resto del sapere non appartiene se non a chi sia dotto, e gran parte di quello a chi sia dottissimo. E levati i casi fortuiti, solo chi sia dottissimo e fornito esso individualmente di un immenso capitale di cognizioni, è atto ad accrescere solidamente e condurre innanzi il sapere umano</quote><note place="foot"><p><bibl><title>Opere</title>, t. II, p. 89, 90.</bibl></p></note>”. E mancato colla scienza forte il cibo di cui la più debole rinsanguina e si nutrica, eziandio questa vien meno e si torna all'ignoranza primitiva.</p>
<p>Si dirà che la scienza dee essere democratica; e io lo concedo, purché questa voce non sia sinonima di demagogica. Ella è democratica sì bene, ma in quanto è informata dal senso progressivo e mira al pro delle moltitudini; ed è insieme aristocratica in quanto il far questo e l'abbracciarla tutta e l'accrescerla notabilmente, è conceduto a pochi. Gli antichi avvertirono la convenienza e la necessità delle due dottrine, quando distinsero l'insegnamento acroamatico dall'essoterico, considerando l'uno come il seme fecondativo e la base naturale dell'altro. Se si rimuove dal sapere l'opera aristocratica, eziandio l'altra vien meno; se già non si stima che per essere popolare, debba essere posseduta da nessuno. Il negozio dell'instruzione corre presso a poco come quello dell'educazione; ché le due cose sono insieme connesse; e la prima, travasandosi dall'intelletto nel costume, dà luogo alla seconda; la quale è il fine, a cui l'altra vuol essere indirizzata. Oggi è querela universale e giusta che l'educazione della plebe sia trascurata da per tutto; trascuratissima in Italia, non ostante i consigli e gli sforzi pietosi dell'Aporti, del Lambruschini, di Roberto d'Azeglio e di altri valentuomini. Ma non è ella del pari negletta l'educazione morale e civile e religiosa delle altre classi? Salvo che si abbia per sufficiente quella che se ne va tutta in cerimonie, in cortesie, in gentilezze, in morbidezze, in frivolezze, e lascia intatto l'intrinseco e il sostanziale sì dell'uomo che del cristiano e del cittadino. Il che tornerebbe a dire che l'evangelio non differisca dal rituale e l'etica dalla buona creanza. Da questo difetto di moral disciplina nasce che nell'uomo moderno l'altezza dei pensieri, l'energia degli spiriti, la magnanimità, la costanza, la generosità, il coraggio, la lealtà, il decoro, sono virtù molto rare; più rare ancora nei ceti agiati che nella plebe, perché in essa il senso vergine e incorrotto di natura supplisce talvolta al difetto di tirocinio. Anzi la corruzione è ormai “<quote>tant'oltre, che nella vita comune è necessario dissimulare con più diligenza la nobiltà dell'operare che la viltà</quote><note place="foot"><p><bibl>Leopardi, <title>Opere</title>, t. II, p. 182.</bibl></p></note>”, per non esser messo in deriso dai seguaci di questa che sono i più. Dunque non è da stupire se dove i grandi sono male allevati, i piccoli sieno ineducati; perché l'educazione come l'instruzione dee aver principio dalle classi di alto affare che sono specchio ed esempio delle altre; e se ivi manca, non può trovarsi nelle minori.</p>
<p>L'instruzione sublime è depositaria e tramandatrice della scienza; la quale considerata in se stessa non appartiene ad un secolo e ad un luogo più che ad un altro, ma è di ogni tempo e cosmopolitica. Tuttavia in ordine agli uomini, nel modo che ella si va limando e ampliando di mano in mano, onde differisce da un'età ad un'altra; medesimamente ella è sottoposta agl'influssi salutari o pregiudizievoli del genio dei popoli e dei paesi. Che se le matematiche, le fisiche, la filologia, l'antiquaria e simili erudizioni per la qualità immutabile del loro soggetto non dipendono dall'indole propria dei rispettivi cultori, se non in quanto più o meno sono atte a coltivarle; non si può dire altrettanto delle scienze che riguardano l'uomo e specialmente l'uomo civile. La politica per questo verso somiglia alla letteratura che è la forma della scienza; imperocché nella guisa che il bello, ancorché uno, è moltilatero, onde la poesia, l'eloquenza, la lingua di un popolo si distinguono da quelle di un altro; similmente l'unità del vero morale e civile non toglie che non abbia molte facce, secondo il carattere e l'essere proprio delle nazioni che lo considerano. Perciò le discipline di questa fatta soggiacciono dirittamente alle impressioni del genio sì individuale che nazionale di coloro che le professano; e questa quasi nazionalità scientifica o vogliam dire subbiettività non pregiudica al carattere obbiettivo di ogni dottrina, anzi il ricompie, mettendo in luce le modificazioni effettive che l'uomo e la comunanza ricevono dai luoghi e dai tempi. Il che avviene massimamente nelle dottrine pratiche, le quali tengono dell'arte anzi che della speculazione; perché i popoli differenziandosi fra loro intorno a mille accidenti, quella parte del sapere che li concerne dee essere così varia, com'è veramente il soggetto in cui si esercita<note place="foot"><p><bibl>Cons. <title>Introd.</title> t. I, p. 359, 360.</bibl></p></note>. Per la qual cosa la scienza civile degl'Italiani non dee attingersi di fuori servilmente, ma scaturire dal genio loro<note place="foot"><p><bibl><title>Sup.</title> I, 4.</bibl></p></note>. Oltre che nelle dottrine straniere al vero spesso si accoppia il falso (come accade a tutte le scienze non ancor pervenute a stato fermo di maturezza), elle acchiuggono molte verità relative che non sono accomodate alle tue condizioni; e di altre mancano che ti sarebbero a proposito. Uopo è dunque cernere e compiere: separare i veri assoluti dai relativi e dagli errori, e supplire ai mancamenti. Ma ogni cerna suppone una critica e ogni compimento una dogmatica propria. La critica vuole un criterio esatto e la dogmatica un dogma fecondo; coll'aiuto dei quali si possa distinguere nelle dottrine avventizie il buono dal reo, il conveniente dall'inopportuno, il rispettivo dall'assoluto, svolgere i germi, colmare i vuoti, adempiere i difetti, scoprir nuovi veri, ampliare la scienza, darle maggior consistenza, squisitezza e perfezione.</p>
<p>L'azione è effetto e ritratto del pensiero; onde ciò che succede negli ordini del reale corrisponde esattamente a quanto interviene in quelli dello scibile. Perciò coloro ai quali piace che gl'Italiani piglino di peso la loro scienza politica da oltremonte, sogliono considerare i moti d'Italia come un semplice sprazzo o riverbero degli oltramontani. Essi credono che le vicende dei popoli muovano principalmente dagli esempi ed influssi esterni, anzi che dal loro proprio intimo; il che falsa e snatura la storia e sovverte le leggi regolatrici del consorzio umano. Abbiasi per fermo che la molla capitale, non dico già delle voglie e dei movimenti passeggieri, ma delle disposizioni e rivoluzioni importanti dei popoli, è sempre dentro di loro: di fuori non possono venire che sviamenti momentanei e ritardi, o aiuti e acceleramenti. Perciò a torto si crede che la rivoluzione francese dell'altro secolo sia stato il primo seme dei moti posteriori di Europa; perciocché come fatto e come dottrina, essa fu preceduta e preparata da quella di America: la quale fu precorsa dai moti inglesi, onde la riforma religiosa del secolo decimosesto e i rivolgimenti italiani del medio evo furono i precessori. E cotali movimenti si somigliano, non perché l'uno imiti l'altro, ma perché tutti seguono la stessa legge insita alla natura dell'uomo. Così, verbigrazia, il moto fiorentino dei ciompi colle sue antecedenze e le conseguenze rende in ristretto immagine di molte moderne rivoluzioni. A una tendenza universale si dee assegnare una causa parimente universale; la quale è la civiltà moderna, connaturata più o meno a tutte le nazioni di Europa e ad una parte di America. Eccovi il vero Primo di tutte le nostre vicissitudini, e delle rivolture politiche massimamente; che sono gli sforzi con cui la natura immutabile e la cultura progressiva dell'umana specie rompono gl'impedimenti che loro si contrappongono. Le impressioni che i popoli si fanno scambievolmente possono rallentare, affrettare, modificare tali vicende; ma il principio efficiente essendo intimo a ciascuno di loro e in tutti il medesimo, anco gli effetti hanno insieme una sostanziale similitudine. La Francia non è dunque altro che un Secondo; benché di tutti il più efficace; sia come ganglio o fôco in cui si concentrano e accumulano le tendenze universali, acquistandovi maggior vigore; sia come elaterio onde di nuovo si spargono: atteso la sua postura geografica, la centralità politica, il genio dell'universaleggiare, la pianezza e disinvoltura della sua lingua<note place="foot"><p><bibl>Cons. il <title>Primato</title>, p. 464, seq.</bibl></p></note>. Spesso ancora per le stesse cagioni ella ha l'entratura dei movimenti: non però sempre; come si vide nel nostro Risorgimento che precedette i casi di febbraio e concorse a promuoverli: il quale fu spontaneo, patrio, italico da ogni parte; e non che somigliare appunto alla rivoluzione francese, ne fu per più capi il rovescio ed il contrapposto. Copia servile di essa fu bensì il conato dei puritani, e però non valse che a disperdere l'acquistato, tale essendo la sorte di ogni mutazione che non abbia radici proprie. Il Rinnovamento, essendo europeo, non potrà avere nello stesso grado l'impronta patria; tuttavia dovrà studiarsi di serbarla al possibile; toccando al genio italico di temperare le vivacità nocive a cui trascorrono gli oltramontani, e impedire che la filosofia non sia empia, la libertà licenziosa, l'eguaglianza livellatrice, la democrazia demagogica, la dittatura violenta e crudele, e che l'economia traligni in comunismo o in altre chimere di certo danno e d'impossibile riuscimento.</p>
<p>La scienza civile non sarebbe nazionale, se in vece di essere una scuola patria, fosse una setta; perché le sette hanno questo di proprio che sono parziali e dipendono più o meno da un individuo. La scuola italiana non dee reggersi a principe, né giurare nelle parole di alcun maestro, ma a guisa di una repubblica teocratica avere a capo Iddio solamente<note place="foot"><p>Io ho protestato formalmente negli <title>Errori</title> e nel <title>Gesuita moderno</title> contro l'intenzione di voler fondare una scuola o setta.</p></note>. Altrimenti non sarebbe libera, né esprimerebbe il comun senso e il genio della nazione. Tuttavia ella ha d'uopo di un principio che la informi, di una guida che la regga, di un concetto che la fecondi; altrimenti non avrebbe unità e non sarebbe una scuola, ma una lizza e una giostra. Or qual può essere questo principio unificativo, se non il genio nazionale medesimo? Ma questo non potendo far tale ufficio se non si converte in idea, il problema si riduce a trovare una formola dottrinale che esprima il vero carattere dell'ingegno italiano e sia insieme atta a partorire la scienza. Egli è chiaro che la scienza uscita da questa fonte sarà italiana, avendo per principio una formola che s'immedesimi colla nostra indole e sia quasi la naturale espressione di essa. La qual formola perciò appunto sarà antica e nuova nello stesso tempo, radicandosi nelle tradizioni e rivelandosi come germe di perfezionamenti. Come antica, avrà il marchio immutabile del genio patrio: come nuova, sarà l'anima motrice de' suoi progressi. E mediante la sua scorta, eccovi che la scuola italiana potrà avere un solo indirizzo senza scapito delle sue franchigie. Or qual è, qual può essere questa idea e formola generatrice, se non quella di creazione? Essa da un lato esprime la proprietà più pellegrina della nostra stirpe, come ho provato altrove; giacché l'Italia è la nazione creatrice di Europa negli ordini religiosi, intellettuali civili<note place="foot"><p>Vedi il <bibl><title>Primato</title>, pass.</bibl> “<quote lang="fre">Héritière directe des traditions et des grandeurs du monde ancien, l'Italie ouvrit au reste de l'Europe l'entrée de la civilisation et lui en offrit les premiers modèles en tout genre. Terre des arts et de la science, lorsque leur culture renaquit, elle fut aussi la terre de la liberté aux époques où sa gloire brilla du plus vif éclat, où son génie resplendit comme un phare dans les ténèbres du moyen âge. Il n'est pas une nation moderne qui ne tienne d'elle originairement le germe au moins de ce que l'humanité possède aujourd'hui de plus précieux, de plus fécond, de plus élevé, pas un peuple qu'elle n'ait allaité, qui ne la doive vénérer comme sa mère</quote>, <foreign lang="lat">alma mater</foreign>.” (<bibl><title lang="fre">Comité démocratique françaisespagnolitalien, le National, 17 août 1851</title></bibl>.)</p></note>. Dall'altro lato è il principio supremo della filosofia e di tutto lo scibile; ondeché il fatto distintivo della nostra nazionalità viene a essere tutt'uno coll'idea fondamentale della scienza; dalla quale medesimezza provengono i privilegi del primato italico. Imperocché il principio di creazione, avendo come assioma scientifico un valore assoluto, non può come forma specifica del genio italico avere un pregio di relazione semplicemente, e ci conferisce un vantaggio intrinseco dagli altri popoli; nel che la deduzione scientifica si accorda a maraviglia coll'istoria.</p>
<p>Il principio di creazione comune alla filosofia e al Cristianesimo è il fondamento naturale dell'accordo che corre tra le speculazioni e le credenze. Ma siccome, qual dogma rivelato, non dipende dalla filosofia, così quale asserto speculativo, non dipende dalla religione; imperocché non solo è immediato allo spirito, ma forma per così dire la base, la tela, la sustruttura di tutto il conoscimento. La filosofia che su di esso riposa è dunque pienamente libera e distinta dalla religione; e come tale, ella può servir di scorta alla scuola italiana, qualunque sieno le opinioni teologiche de' suoi seguaci. Discorrendo di filosofia in proposito di politica, non intendo già mica di asserire che ad essere valoroso statista sia d'uopo avere studiate le figure del sillogismo e l'origine delle idee o la natura degli universali. Il concetto di questa disciplina si è così rappiccinito da che il psicologismo prevale sotto varie forme nelle scuole francesi e italiane, ch'essa è divenuta una facoltà secondaria, e pochi sono tuttavia quelli che ravvisino in essa la scienza generatrice e principe. Distinguasi in filosofia il capo dalle membra: queste sono distinte fra loro e l'uno non ha bisogno dell'altro; tanto che il politico può far senza la suppellettile del logico, del psicologo, del cosmologo e via discorrendo. Ma il capo, cioè la scienza prima, importa a chi ragiona di stato quanto la notizia e la certezza dei veri in cui si travaglia. Gli errori che oggi regnano nella polizia (dei quali diedi un piccolo e breve saggio nel primo libro) nascono tutti da qualche falso filosofema, eziandio quando coloro che li professano non se ne avveggono: tutti si collegano in ultimo costrutto col panteismo, che è il sofisma supremo e fondamentale<note place="foot"><p><bibl>Cons. <title>Introd.</title> cap. 7.</bibl></p></note>; onde non si possono veramente sterpare, se non si risale alla loro origine. “<quote>Chiunque,” <seg type="inciso">dice un giornalista nostrale,</seg> “ha potenza e uso d'ingegno che valga a seguitare l'indirizzo logico di un principio fino alle sue conseguenze estreme, è compiutamente convinto che niuna morale, niuna religione, niuna politica veracemente sana e robusta, anzi niuna scienza razionale è possibile senza la base del principio creativo. L'Italia nostra, vissuta sotto l'influsso immediato del cattolicismo, non aberrò che di rado e in pochi seguitatori delle stranezze oltramontane dal principio creativo; che è veramente il suo sole, onde risplende e primeggia fra le nazioni. Quindi è che il tenersi attaccati a questo principio è per noi non solo un interesse ed una condizione della scienza vera e legittima, ma insieme una gloria nazionale e grandissima</quote><note place="foot"><p><bibl>Il <title>Lombardoveneto</title> citato dal <title>Risorgimento</title>, Torino, 21 marzo 1851.</bibl></p></note>”. Fra i rivi poi di questa scienza prima la filosofia storiale che investiga le leggi governatrici degli stati, dei popoli, della specie e della civiltà umana; la morale che studia le regole dell'onesto e le accorda colle ragioni del vero utile; e l'antropologia, per cui si scrutano le condizioni intime e sostanziali della nostra natura; sono così connesse colla scienza politica, che questa non può essere e ampliarsi senza di loro. Che più? La politica stessa con tutte quelle sue dipendenze che trattano delle varie spezie del giure, in quanto si fonda in natura, non è che una derivazione della filosofia e appartiene al novero delle scienze che chiamansi speculative.</p>
<p>Lascio stare l'utilità che viene dalla filosofia alla vita civile per gli abiti intellettivi e morali di cui l'informa. Imperocché siccome il pensiero è la cima delle cose e la radice dell'azione; siccome l'ingegno è l'apice del pensiero, così la filosofia è la sommità dell'ingegno, che solo per via di essa può poggiare alle cognizioni più eccelse e avere il pieno possesso di se medesimo. E quella signoria del pensiero, mediante l'ingegno, la quale abbiam veduto essere il primo bisogno del nostro secolo, che cos'è in sostanza se non il regno della filosofia sulla società umana; onde si adempia il voto di quell'antico savio che reputava beato il paese in cui i re filosofassero o la filosofia regnasse in luogo loro? La filosofia è il direttorio sovrano del pensiero e dell'ingegno in tutte le operazioni loro per ciò che riguarda la vita civile, e quasi una propedeutica educativa che abilita il politico a conoscere gli uomini, e il cittadino ad amarli e servirli; imperocché l'altezza dell'animo, la vastità delle idee, la nobiltà degli affetti, la libertà dello spirito, la costanza dei propositi, la tolleranza dei mali, il disprezzo dei pericoli, l'operosità della vita, le abitudini costumate e sobrie, l'amore della libertà e della patria, la carità degl'infelici, la riverenza della legge, l'odio di ogni ingiustizia, di ogni tirannide, di ogni corruttela, e insomma tutte le virtù morali e civili sono aiutate mirabilmente dal culto virile e profondo della sapienza. Se la filosofia odierna partorisce di rado tali effetti, e spesso i suoi cultori sono uomini timidi, meschini, servili, egoisti, corrotti, cupidi, inetti a operare, ciò nasce che quella è per lo più una piccola parte o un'ombra di se medesima. Quanto ella valga, se viene intesa e culta a dovere, per aggrandire e perfezionare l'uomo, vedesi negli antichi; dove, da Pitagora a Boezio, cioè per lo spazio di un millenio, le scuole speculative furono il semenzaio inesausto di virtù maravigliose, e la fucina in cui le nature più maschie e robuste raffinandosi si temperarono. Dante aveva l'occhio a quell'antichità beata, quando scriveva che “<quote>alla felicità di questa vita noi pervegniamo per gli ammaestramenti filosofici, pure che quegli seguitiamo, secondo le virtù morali ed intellettuali operando</quote><note place="foot"><p><bibl><title>De mon.</title> 3. Trad. di Marsilio Ficino.</bibl></p></note>”.</p>
<p>La filosofia, cima della scienza, è il tirocinio dell'intelletto e dell'animo, nel modo che la poesia, fiore della letteratura, è la disciplina dell'immaginativa e dell'affetto. Di qui nasce la lor parentela, non ostante le molte e notabili dissomiglianze. In origine si confusero, perché “<quote>tutti gli uomini di ogni qualità e di ogni lingua nascono per natura filosofi e poeti</quote><note place="foot"><p><bibl>Cellini, <title>Opere</title>, Firenze, 1843, p. 369.</bibl> Questo grande artefice afferma nello stesso luogo di filosofare e di poetare <hi rend="italic">boscherecciamente</hi>, e chiama <hi rend="italic">boschereccia</hi> la propria filosofia e poesia. <hi rend="italic">Boschereccio</hi> è qui sinonimo di naturale e solitario, e ricorda così il <hi rend="italic">selvaggio</hi> e il <hi rend="italic">silvano</hi> di Dante, come il <hi rend="italic">cittadino di boschi</hi> del Petrarca.</p></note>” e perché “<quote>la poesia e la filosofia sono le due parti più nobili, più faticose ad acquistare, più straordinarie, più stupende, e per così dire, le due sommità dell'arte e della scienza umana</quote><note place="foot"><p><bibl>Leopardi, <title>Opere</title>, t. I, p. 286.</bibl></p></note>”. Entrambe sono universali, hanno per principio la virtù creatrice (onde il nome di poeta), per istrumento l'intuito immediato delle cose e per soggetto il loro accordo dialetticale. Laonde il poeta di Oriente<note place="foot"><p>Vedi intorno al Kavi (poeta e sapiente universale) degl'Indi, le dotte osservazioni del signor Troyer (<bibl>Kalhana, <title>Râdjatarangini</title>, trad. et comm. Paris, 1840, t. I, p. 332, 333, 334</bibl>).</p></note> è tutt'uno col savio della scuola pitagorica: Omero ed Esiodo furono filosofi, come i primi filosofi furono poeti, parlando per via d'immagini e di simboli e usando scrivere in versi. La qual consuetudine durò sino a Platone, che recò la poesia nella prosa e chiuse, come dire, il ciclo della sapienza italica ed omerica; giacché Aristotile suo successore separò le due arti e fu padre dell'austera scienza. Entrambe sono popolari, in quanto pigliano spirito e vita dal popolo, e aristocratiche, come privilegio degli alti ingegni; e per ambo i rispetti sono pregne di vena auguratrice<note place="foot"><p>“<quote>Sapeva messer Stefano (Porcari) i poeti esser molte volte di spirito divino e profetico ripieni.</quote>” (<bibl>Machiavelli, <title>Stor.</title> 6.</bibl>)</p></note>, hanno il senso distinto dell'avvenire, e come i profeti d'Israele (che erano vati e sapienti aiutati da superiori influssi) lo traducono in oracoli. La filosofia e le lettere educano le genti e suggellano la nazionalità loro, che ha bisogno di tal nutrimento; tanto che ogni rivoluzione politica suol essere preceduta da una trasformazione intellettiva, che ne è la sorgente, il fomite e la guida. In tal guisa i popoli più culti e gentili di Europa divennero nazioni libere: anzi la virtù di cotal leva è così gagliarda, che fece risorger la Grecia e mantiene Israele in vita dopo un esilio cosmopolitico di molti secoli. Il nostro Risorgimento mosse da una filosofia non iscompagnata da poesia; e cadde, come tosto venne alle mani di uomini mediocri, privi di ogni estro ideale e di ogni polso speculativo.</p>
<p>Coloro i quali vorrebbero dividere la politica dalla filosofia tentano un'opera impossibile; ché tanto sarebbe il voler sequestrare l'azione dal pensiero, le scienze subalterne dalla primaria, e sovvertire una legge immutabile negli ordini enciclopedici e in quelli di natura. Cotali conati assurdi e vani in teoria, non riescono in pratica ad altro che ad introdurre una scienza falsa e pregiudiziale in vece della sana e profittevole. Al che collimano del pari senza avvedersene coloro che ripongono tutta la filosofia nei tritumi analitici e nei lucidamenti psicologici; essendo giocoforza che ne nasca l'uno o l'altro di questi due effetti. O si adoperano cotali rami della scienza come ne fossero il tronco e si vuole coll'aiuto di essi legittimare e fecondare lo scibile, e in tal caso si riesce al sensismo scettico dell'età scorsa o al panteismo dogmatico della nostra; giacché la psicologia e l'analisi usate come scienza e metodo principale non possono menare altri frutti. Ovvero il senno naturale rimedia a questi inconvenienti e tronca il corso della logica quando comincia a essere pericoloso; e in tal presupposto la filosofia vien meno o si riduce a uno sterile eclettismo, composto d'ingredienti eterogenei, destituito di unità, di vigore e di genio veramente scientifico. Già il primo di questi due casi comincia a verificarsi; tanto più facilmente quanto che quel bene che non si ha in casa, i forestieri ce lo promettono, benché alterato e non senza l'arrota del suo contrario. E in fatti l'introduzione delle dottrine esterne che sono maggiormente in voga e hanno un maggior attrattivo, non è leggermente evitabile, quando si difetta di dottrine proprie che loro suppliscano. Già da non pochi indizi si può raccogliere che l'Hegelianismo penetra in Italia; e non mica coi pregi e temperamenti giudiziosi del maestro, ma coi difetti e le esorbitanze dei nuovi discepoli. E se giugnesse a predominare fra noi, che sorte avrebbero il pensiero e la vita civile d'Italia? Che utilità e che frutto ne caverebbero la morale, la scienza, la politica, la religione? Il panteismo è, si può dire, la demagogia del pensiero e della speculazione; e come il costume demagogico annulla nella operativa ogni civiltà e fino a se stesso, così gli andazzi panteistici sovvertono il sapere in universale e lo riconducono per mezzo della confusione al caos e al nulla dell'ignoranza.</p>
<p>L'Hegelianismo primitivo è ricco di sodi e profondi filosofemi, ma guasti da una base viziosa e da una falsa assiomatica; negando esso l'atto creativo e quindi alterando l'idea dell'infinito. Ora senza una buona dottrina di questo non si può avere ontologia; giacché quella che gli Hegelisti chiamano con questo nome non è se non la scienza del finito e dell'universo. La teorica infinitesimale della creazione conserva e ricompie le parti pregevoli del sistema germanico, e appresta loro la base onde mancano: ne corregge gli errori, ne adempie le lacune, sale più alto, spazia più largo, penetra più profondo, e ha verso di quello ragion di progresso; onde chi gli si arruola non va innanzi, ma indietro. Ella sola può inoltre, mediante il concetto dell'infinito, comporre le antinomie speciose che nel giro del finito appariscono. Così, per cagion di esempio, il divorzio introdotto da un chiaro nostro psicologo tra il reale e l'ideale, non si può comporre stando nei termini della psicologia sola; e se si muove da questo dato per salir più alto, si riesce di necessità al panteismo dell'Hegel e de' suoi seguaci<note place="foot"><p>La logica dell'Hegel non è altro a capello che l'ideologia psicologica di cui discorro trasferita nei campi dell'ontologia.</p></note>. Laddove il dissidio cessa, se le prefate categorie si estimano col criterio dell'infinito; il quale ci mostra nel reale l'idealità limitata e nell'ideale la realtà senza limiti. Perciò il difetto di circoscrizione che si allega per rimuovere dall'ideale la sussistenza, argomenta il contrario; giacché esso, non che escludere la realtà, la rende interminata e assoluta<note place="foot"><p>Gli stessi abusi di parole che si fanno a questo proposito svelano il vizio radicale del ragionamento. Quando si dice, verbicausa, che il possibile è bensì una <hi rend="italic">cosa</hi>, ma non mica una <hi rend="italic">cosa reale</hi>, si viene in sostanza a dire che è cosa e che non è cosa; giacché i vocaboli di <hi rend="italic">res</hi> e <hi rend="italic">cosa</hi> esprimono la stessa nozione, l'uno nella lingua antica, l'altro nella moderna d'Italia. Ma la tautologia passa inosservata, mediante un equivoco, pigliandosi la voce di <hi rend="italic">reale</hi>, come sinonima di <hi rend="italic">sensato</hi> e di <hi rend="italic">circoscritto</hi>; onde tanto è a dire che il possibile non è <hi rend="italic">reale</hi>, quanto a dire che non è finito, e non può essere appreso né dai sensi esteriori, né dalla coscienza. In vece dunque di equivocare, asserendo che il possibile non è reale, dite per contro che è realissimo, atteso che appartenendo agli ordini dell'infinito, la sua realtà non è angustiata da verun confine. E guardatevi di credere che ciò che è incircoscritto, come tale, non sia effettivo; ché altrimenti inciamperete di necessità nel panteismo dell'Hegel e confonderete l'infinito dei moderni coll'indefinito degli antichi filosofi di Grecia e di Oriente.</p></note>.</p>
<p>La filosofia della creazione è dunque idonea per natura a essere il preludio speculativo del Rinnovamento e a fondare la sua politica; dando corpo a quella scienza sublime, da cui si propaggina la più volgare, come dall'instruzione propria dei dotti deriva quella dei dilettanti. Che cosa infatti dee essere il Rinnovamento, se non la creazione civile d'Italia? E come creare senza il pensiero che è la radice dell'atto creativo e della sua essenza? Il pensiero è legge, diritto, dovere, autonomia, libertà, unione, nazionalità, ordine, progresso, scienza, poesia, potenza, gloria, virtù, felicità e brevemente ogni cosa; quando tutti i beni per via del pensiero si acquistano, si conservano e si godono; e in lui sostanzialmente riseggono; tanto che il declinare dei popoli e degl'individui non è altro che indebolimento e scemanza della loro virtù cogitativa. La religione stessa è pensiero nella sua forma più eccellente; e lo scadere odierno delle credenze procede, se ben si guarda, dall'essersi attenuata la mentalità loro. Laonde il ristauro della filosofia conferirà a ravvivarle e rimetterle in credito, ritirandole all'idealità primigenia e al senso cattolico, che è il pensiero della chiesa universale.</p>
<p>Il principio di creazione universaleggia più di ogni altro, perché la vastità del sapere, come quella dello sguardo, deriva dalla sua altezza. Abbracciando ogni cosa, non esclude veruna idea positiva; e movendo dal punto più elevato, lascia intatta la libertà; perché un regolatorio infinitesimale non può ristringere l'ingegno, né coartare la scienza. E siccome il genio italiano è confederato con questo principio, esso è il più universale e dialettico, accoppiando l'ideale col positivo e armonizzando insieme i pregi più dispari<note place="foot"><p><bibl>Cons. l'<title>Introduzione</title>, il <title>Primato</title> e i <title>Prolegomeni</title>, pass.</bibl></p></note>. Questa universalità spiccò nelle dottrine dall'Alighieri al Caluso; e apparve persino in coloro che paiono doverne essere più lontani, cioè nei matematici e negli artisti. Da Archimede insino a Giovanni Plana e a Guglielmo Libri, non conosco calcolatore italiano di grido, che abbia verificato in se stesso quel divorzio fra il valor nelle scienze quantitative e la perizia nelle altre, di cui Biagio Pascal fa menzione; e che è in vero così frequente tra i popoli d'oltremonte. Il Parini osserva che fra coloro che scrissero sulle arti belle “<quote>risplende ordinariamente più filosofia che negli altri autori italiani del cinquecento</quote><note place="foot"><p><bibl><title>Opere</title>, Milano, 1801, t. VI, p. 203.</bibl></p></note>”; e inoltre più spontaneità, più vena, più erudizione, più varietà e forza creatrice. Michelangelo e Leonardo furono miracoli di sapere, secondo il loro tempo: dottissimi l'Alberti, il Barbaro, il Brunelleschi, il Giocondo, il Rosso e altri non pochi. Lo stesso Cellini, benché avesse poca o niuna coltura di lettere, abbracciò tutte le parti del disegno e delle arti plastiche<note place="foot"><p><bibl><title>Vita</title>, I, 5, 6.</bibl></p></note>; e si pregiava di filosofia nella sua professione<note place="foot"><p>“<quote>Io che aveva mescolato ne' miei ragionamenti quella parte di filosofia che ci apparteneva in quella professione.</quote>” (<bibl><title>Ibid</title> I, 19</bibl>). “<quote>A me è sempre dilettato il vedere e gustare ogni sorta di virtù.</quote>” (<bibl><hi rend="italic">Ibid.</hi> II, 11.</bibl>) </p></note>. Il qual costume risale ai tempi più remoti; e niuno fu più ampio di Pitagora, fondatore della scuola civile italiana; per opera del quale e dei successori la sapienza ellenica si congiunse colla latina<note place="foot"><p><bibl>Cons. il <title>Buono</title>, 4.</bibl></p></note>. Egli fu il primo che cogliesse i vincoli della politica colla speculativa; e diede la sovranità agli ottimati, cioè all'ingegno e alla scienza. Dalla sua scuola uscì il tebano Epaminonda, cioè l'uomo, che per la militare e civile sapienza fra i ricchi e per la perfezione dell'animo fra gli antichi universalmente, ha lode d'incomparabile e di supremo<note place="foot"><p><bibl>Cic. <title>De oratore</title>, III, 34. Paus. <title>Arc.</title> 11. Diod. XV, 88. Montaigne, <title>Essais</title>, II, 36.</bibl></p></note>. Tutti i legislatori, i politici, i moralisti che vennero appresso ritrassero più o meno del genio pitagorico. Ne ritrasse in particolare Mnesifilo freario che “<quote>non era rettorico, né uno dei filosofi detti fisici, ma attendeva a quello studio che si chiamava sapienza e consisteva nell'abilità a ben reggere le cose civili, e in una prudenza attiva ed operosa; la qual maniera egli conservava, seguitando quasi per successione una setta da Solone instituita; ma quelli che vennero dopo, mescolata avendo tale maniera colle arti declamatorie del foro ed avendola fatta passare dalle operazioni ad un semplice esercizio di parole, chiamati furono sofisti</quote><note place="foot"><p><bibl>Plut. <title>Themist.</title> 2.</bibl></p></note>.” Da questo passo si raccoglie onde nascesse massimamente la singolare grandezza degli antichi; presso i quali la teorica non era disgiunta dalla pratica, né l'azione dalla speculazione. Finché tale armonia durò, essi mantennero il privilegio dell'eccellenza; venendo meno quella, tralignarono da se medesimi; e i sapienti diventarono sofisti in Grecia, retori in Roma e declamatori. Che se costoro degenerarono per aver disgiunto il pensiero e la parola dalle opere, i moderni incorrono per lo più nel vizio contrario, separando a uso degli empirici l'esercizio della scienza dal culto suo. Di qui nasce principalmente la nullità o mediocrità odierna degli uomini pratici; e quindi si corrobora la necessità di dare una filosofia generosa per fondamento e per norma alla scuola civile italiana.</p>
<p>Per vedere più partitamente quali debbano essere i caratteri essenziali di questa scuola, si vuol notare che essendo ordinata a nutrire e crescere la civiltà moderna, dee ritrarre della sua indole. Ora nella guisa che abbiamo veduto due essere i principi fattivi del popolo, cioè l'ingegno e la plebe, doppia è pure l'origine del nostro incivilimento; il quale da un lato risale all'antichità, e per l'altro discende dal Cristianesimo. L'antichità greca e romana educò l'aristocrazia naturale e virile, conferendo il principato alla virtù e all'ingegno: l'evangelio compose la democrazia, nobilitando la donna e la plebe, in cui predomina il sentimento; tanto che dai due portati uniti insieme risulta la modernità del pensiero umano. L'una attese principalmente all'individuo e alla patria, cioè ai dui estremi della comunanza, e coltivò il diritto e la giustizia; onde i moderni sono “<quote>infinitamente inferiori nella politica generale, cioè negli ordini della società e soprattutto nel sentimento della dignità umana</quote><note place="foot"><p>Presso il Leopardi, <bibl><title>Epistolario</title>, t. II, p. 412.</bibl></p></note>”, come osserva Pietro Colletta. L'altro all'incontro insegna l'amore, la fratellanza, la misericordia: s'intromette massimamente nella vita privata e domestica, abbraccia la famiglia che tramezza fra i detti estremi, e la moltitudine che è la cava onde nascono. Procura e sovviene il sesso fievole, l'età tenera e cadente, il povero, il servo, l'infermo, il derelitto, lo sconsolato, l'oppresso, tutti i fiacchi e gli umili insomma; per modo che può definirsi la forza della debolezza<note place="foot"><p>“<quote>Dio, Dio, sempre Dio! Coloro che non possono difendersi da sé, che non hanno la forza, sempre han questo Dio da mettere in campo.</quote>” (<bibl>Manzoni, <title>I promessi sposi</title>, 21</bibl>). </p></note>. Ora perciocché il sentimento sormonta nella turba rozza e nel sesso imbelle, laddove il pensiero maturato è proprio del sesso gagliardo e del ceto colto; l'antichità italogreca si può considerare come il principio maschile, razionale e finito, e il Cristianesimo come il principio femmineo, istintivo e infinito nell'opera comune della generazione civile. Che se tutto essendo in origine unisessuale, la cultura gentilesca contiene in seme eziandio la dolcezza; e se per la maggior tenuta dell'elemento popolano e donnesco (come quello che universaleggia per natura), la sapienza evangelica acchiude il vigore<note place="foot"><p>Per questo rispetto il Cristianesimo è bisessuale come ho notato altrove.</p></note>; ciascuna di cotali virtù non può attuarsi senza l'aiuto della sua concausa. E però il ridurre a fatto positivo e durabile i conati magnanimi dei Gracchi, di Spartaco e di Cesare fu ufficio della parola evangelica; siccome fu opera della classicità risorgente il porre un termine al medio evo e procreare la virilità civile del genio moderno.</p>
<p>Il divorzio innaturale dei due principii fu tentato più volte nei tempi addietro e ha fautori anche oggi. Giuliano imperatore fu il primo che per amore dell'antichità tentasse di sbattezzare la civiltà novella; e se non il proposito, almeno gli spiriti suoi informarono per qualche parte i conati politici di Crescenzio, Arnaldo, Cola, Stefano Porcari, che unirono il concetto ghibellino col popolare, ponendo mano a repubbliche effimere di municipio. La maraviglia dell'antichità scoperta nel secolo quindecimo ne fece trasmodare il culto; e questa tendenza avvalorata dagli abusi invalsi nella religione e nel sacerdozio preparò e poscia produsse le sette moderne, che dai deisti inglesi del penultimo millesimo agli odierni Hegelisti di Germania e ai puritani d'Italia, con odio infinito perseguono le credenze. A costa di cotal eresia civile ne fiorisce un'altra contraria che sprezza e ripudia le memorie classiche per amor male inteso del genio moderno e per angustia di religione. Ella si distingue in due scuole, l'una laicale, borghese, positiva, l'altra claustrale e mistica. La prima, avvezza a riporre la sostanza della cultura negli esercizi e negli studi materiali, come a dire nelle industrie, nelle macchine, nelle navigazioni, nella mercatura, nell'economica, nella statistica, nelle scienze fisiche e calcolatrici, lo studio dell'antico le pare inutile; il culto retrogrado; e nocivo per l'imitazion del costume, atteso le qualità svariatissime del nostro vivere<note place="foot"><p>Fra gli uomini politici Luigi Filippo e fra gli scrittori Federigo Bastiat furono gli interpreti più illustri di tale scuola.</p></note>. Costoro, animati dal genio pratico, ma triviale e ristretto della borghesia moderna, vorrebbero sbandito lo studio degli autori e delle lingue classiche dall'educazione, o ridotto a pochissima cosa; e si accordano su questo punto colla scuola mistica, benché per ragioni molto diverse. La quale considera il Cristianesimo come l'unica base della civiltà nostra e reputa l'antico retaggio che i Greci e i Romani ci tramandarono per cosa corrotta e diabolica. E si divide in due fazioni; l'una vaga dell'assoluto e l'altra del popolo. Quella fa del papa un autocrate, questa un tribuno; ma amendue si somigliano, in quanto ripongono la cultura nell'ascetica e mutano la città in un convento governato all'aristocratica dai vescovi e dai Gesuiti; o alla democratica, dai curati e dai cappuccini. La prima ebbe per fondator principale Ignazio di Loiola: la seconda è assai più vecchia e produsse in tempi diversi le rivoluzioni fratesche del Bussolari, del Savonarola e del Campanella<note place="foot"><p>Gl'interpreti più chiari della parte liberale mistica ai di nostri sono il padre Ventura in Italia e il padre Lacordaire in Francia. La parte illiberale non ha scrittore vivente di grido; ma il suo oracolo è Giuseppe di Maistre, e i suoi banditori sono i diari gesuitici sì francesi che italiani.</p></note>. Questa vorrebbe mutar la città in una repubblica di piagnoni e di quaccheri o moravi ortodossi; e benché faccia professione leale di dolcezza e di mansuetudine, il suo zelo religioso più fervido che assennato non può assicurare gli amatori del vivere libero; i quali sanno che un eccesso tira l'altro, e che i falò dei libri hanno sovente accesi i roghi degli uomini. Né ella si ristringe fra i termini della politica, ma vuole eziandio una riforma economica; la quale si riduce in sostanza a una spezie di comunismo cristiano fondato sul divieto teologico dell'usura e sul giure pontificio bandito dal Ghislieri.</p>
<p>Le due opinioni negative ed opposte non hanno mestieri di lunga critica. I politici positivi ben fanno a riprovare lo studio dell'antichità scompagnato da quello delle idee e delle cose moderne; il quale solo può adempiere i difetti di quella e impedirne le torte imitazioni. Ma investigata e meditata coll'uso di tal criterio, ella è ricca di tesori che altrove non si rinvengono; e chi n'è digiuno non potrà mai avere a compimento buon gusto nelle lettere, buon giudizio nelle scienze, e quel cumulo di qualità intellettive e morali che fanno l'uomo grande ed il cittadino. I politici mistici s'ingannano a dire che la religione basti alla gentilezza; potendo ella si bene partorire una civiltà iniziale come quella dei bassi tempi, ma non mica una civiltà più avanzata e conforme ai bisogni dell'età nostra. Anche i dettati della morale evangelica non penetrano daddovero la vita sociale, se non mediante l'aggiunta della cultura; e molte enormità oggi abborrite o derise furono in onore quando l'indirizzo delle cose umane era in arbitrio dei sacerdoti<note place="foot"><p><bibl>Cons. <title>Ges. mod.</title> 13, 14.</bibl></p></note>. Né può darsi lo sfratto all'antichità senza detrimento del Cristianesimo; essendo ella stata l'ombra e l'apparecchio di questo<note place="foot"><p><bibl>Cons. <title>Proleg.</title> pass. <title>Apolog.</title> 2.</bibl></p></note>. “<quote>Iddio,” <seg type="inciso">dice un teologo non sospetto,</seg> “abbozzò la figura e gittò le fondamenta delle verità cristiane nei libri paganici, e volle che la ragione facesse innanzi alla legge di grazia gli sforzi più maravigliosi; onde è da credere che d'ora innanzi non avremo più Virgili né Ciceroni</quote><note place="foot"><p>Giovanni di SaintCyran citato da Giuseppe Leclerc (<bibl><title lang="fre">OEuvres de Cicéron</title>, Paris, 1826, t. XXXIII, p. 14</bibl>). Il SaintCyran è tanto più autorevole su questo punto, quanto che fu uno dei fondatori del Giansenismo, cioè di una dottrina che avvilisce e condanna per massima tutti i pregi e i meriti del paganesimo.</p></note>”. Il mondo grecolatino è la sustruzione, su cui posa l'alzata del mondo cristiano; il quale si vantaggiò e abbellì di tutte le parti della sapienza antica e prese dalla Grecia e dal Lazio le sue classiche e originali favelle. Perciò Torquato Tasso scriveva che “<quote>molti gentili furono giusti, valorosi e prudenti, e col lume naturale indirizzarono tutte le loro operazioni, onde chi gli rifiuta par che ricusi i doni di natura</quote><note place="foot"><p><bibl><title>Il Cataneo ovvero degl'idoli</title></bibl></p></note>”; chè in effetto l'antichità come più pressa alle origini, si accosta meglio al naturale che non l'età più recente. E altrove gridava pieno di sdegno: “<quote>Quest'antichissima strada, che già condusse dall'Accademia e dal Liceo o da altro luogo si fatto, e dalla compagnia de' filosofi a' pericoli delle battaglie ed alla gloria de' regni e degl'imperi, Periele, Alcibiade, Epaminonda, Agesilao, Alessandro, Scipione, Pompeo e Cesare medesimo, ora è deserta come cosa vieta</quote><note place="foot"><p><bibl><title>Il porzio</title></bibl></p></note>”. D'altro lato l'antichità non basta a nudrirci, perché non fu sola a crearci; e gl'imitatori di Giuliano son più inescusabili, quando gl'idoli loro son disfatti da quindici secoli. Oltre che havvi un'<hi rend="italic">antichità falsa e corrotta</hi> differentissima dalla <hi rend="italic">vera e perfetta</hi>, come nota il Machiavelli<note place="foot"><p><bibl><title>Arte della guerra</title>, 1.</bibl></p></note>, e invalsa di mano in mano che al periodo d'incremento sottentrò quello di declinazione; e a cernere l'una dall'altra giova il cristiano giudicatorio. Che se l'antichità falsa e corrotta ripugna alle dottrine evangeliche, ciò torna loro a non piccola lode; come non ridonda in biasimo dell'antichità vera e perfetta, se non si può accordare con quella larva di religione eunuca ed infetta che certuni oggi professano sotto nome di Cristianesimo.</p>
<p>Il componimento dei due principi e i primi tratti della modernità che ne nacque, appartengono alla seconda parte dei medio evo; benché la poca notizia che si aveva delle cose antiche assegnasse al nuovo culto le prime parti nella fattura. “<quote>Per ben raffigurare le condizioni del medio evo e farne diritta stima, uopo è avvertire che tutto vi è incominciato, e nulla vi è compiuto; nel che risiede la nota speciale di tale età e il marchio più pellegrino che la distingue dalle seguenti. I bassi tempi sono l'organogenìa dei civili, e il volervi trovare una pulitezza adulta e maturata è come un andare in busca dell'uomo fatto nei rudimenti dell'embrione. Tuttavia siccome il germe embrionico contiene i lineamenti di tutto l'uomo, così non v'ha alcun bene posseduto o sperabile dai popoli più gentili, che non si trovi elementato e schizzato a guisa di seme o di bozza nel medio evo</quote><note place="foot"><p><bibl><title>Prolegomeni</title>, p. 283, 284.</bibl></p></note>”. I giudizi ripugnanti che si portano su questo periodo, alcuni scrittori esaltandolo fuor di misura e altri dicendone ogni male, procedono dal non avere avvertito il suo proprio carattere; il quale è un misto di civiltà nascente e di barbarie in declinazione. È civile, ma in germe, per via d'intuito e di sentimento anzi che di riflessione; ed è quasi la matrice, onde uscì la virilità moderna, e l'epoca plebeia che diede origine alla gentile. La notizia procreatrice dei semi civili è sempre confusa, e però inetta a esplicarli, perché ogni esplicamento ha mestieri di una contezza districata e provetta. È rozzo in effetto, conciossiaché la barbarie che lo precorse non è ancora soprammontata dalla civiltà nuova. Da questo prevalere della incoltezza antica nasce che i semi contrari si spengono in sembianza, prima di essere maturati; imperocché coloro che seminano non sono in grado di educare le tenere propaggini e condurle a bene. Ma questa morte non è se non apparente e la cultura cresce di mano in mano; tanto che quei germi che parean distrutti sopravvivono nell'intimo degli animi e delle memorie e in corso di tempo ripullulano e fruttano migliorati. Che furono di vero le leghe lombarde, le repubbliche municipali, le spedizioni crociate, se non augurii ed abbozzi del riscatto italiano, delle repubbliche nazionali e del primato occidentale sull'Oriente? L'età media è quella dei fossili e degli schizzi; e quasi il mondo preadamitico della cosmogonia europea. Conghietturano i filosofi che i plesiosauri, le sigillari e le altre moli vegetative e animali dei tempi primigeni fossero come l'apparecchio della flora e della fauna presente, e le bozze con cui la natura si addestrava a comporre la nostra specie. E se il medio evo fu la genesi e la concezione del moderno, la scoperta del nuovo mondo ne fu il nascimento; concorsavi ad aiutarlo la risurrezione erudita del mondo antico per opera del Cristianesimo che mille anni prima l'aveva sepolto. Cristoforo Colombo fece negli ordini della terra altrettanto che il Copernico in quelli del cielo; e il secondo fu principiatore della scienza moderna, come il primo della politica. Il novello emisfero divenne conquista, poi colonia, poi scuola del vecchio; e l'America è oggimai una seconda Europa, destinata a rinverdire e ravvivare la prima.</p>
<p>Come le menti più singolari antivengono i tempi, assai prima del Colombo e del Copernico era nato un uomo ancora più grande, che presagì la fine del <hi rend="italic">sermon prisco</hi> e fondò lo <hi rend="italic">stil dei moderni</hi><note place="foot"><p><bibl>Petr. <title>Rime</title>, IV, son. 7.</bibl></p></note>, non pure nelle lettere e nelle scienze, ma nella vita civile. E però se l'antica scuola politica d'Italia ebbe a padre Pitagora, la moderna riconosce Dante per suo progenitore. Il quale pose fine al barbarico col rinnovare l'antico, ribenedirlo, proscioglierlo dall'anatema, con cui l'ignoranza e la superstizione escluso e vituperato l'avevano. Con audacia filosofica e poetica, ma senza uscire dei termini ortodossi, egli incielò la sapienza greca e romana nel cuor medesimo dell'inferno<note place="foot"><p><bibl><title>Inf.</title> IV.</bibl> “<quote>L'aver trovato modo di porre qui l'antico Eliso senza offendere i teologi fa onore tanto all'ingegno quanto alla savia filosofia di Dante.</quote>” (<bibl><title>Opere poetiche di Dante Alighieri con note di diversi</title>, Parigi, 1836, t. I, p. 271.</bibl>)</p></note>: fece l'apoteosi di Cesare<note place="foot"><p><bibl><title>Par.</title> VI, 55, 56, 57.</bibl></p></note>; e accompagnandola con quella di Catone<note place="foot"><p><bibl><title>Purg.</title> I. <title>Conv.</title> IV, 5.</bibl> Qui celebra, oltre Catone, tutti i grandi dell'antica Roma; chiamandoli <hi rend="italic">cittadini divini</hi> e attribuendo le <hi rend="italic">divine loro operazioni a divino aiutorio, divina spirazione, divina istigazione e celestiale infusione</hi>. Intendi naturalmente.</p></note> volle insieme rendere omaggio al redentore della plebe e al martire degli ordini antichi, e mostrarsi conservatore e democratico. La religione universaleggia nel suo poema più per la forma che per la sostanza. “<quote>Primo di tempo e d'ingegno,” <seg type="inciso">dice il Giordani, egli</seg> “mutò al nostro mondo la sede, non la natura; e così non ostante il teologico del suo barbaro secolo, poté esser poeta morale e civile; con ciò utile a tutti i secoli</quote><note place="foot"><p><bibl><title>Opere</title>, t. II, p. 388.</bibl></p></note>”. L'Alighieri svolge nelle prose una polizia nuova fondata nei dettami degli antichi saggi; la quale ha tre capi, cioè la monarchia, come fattiva di unità nazionale: l'aristocrazia naturale dei virtuosi e degl'ingegnosi, come regola di buon governo e guardia di libertà; e in fine l'indipendenza temporale de' laici, come molla d'incivilimento. Né pago di lavorar sugli astratti, egli cerca da uomo pratico il concreto per incorporarli; e trova il regno unificativo d'Italia nel principato più illustre della storia, cioè nell'impero cesareo. Che se l'ignoranza di un secolo che credeva alle false decretali e al dono di Costantino, non gli permette di distinguere dal legittimo imperio i Cesari spurii e usurpatori, dobbiam sapergli grado di esser risalito a una signoria laicale e a Roma antica per rifare il mondo de' suoi tempi. L'errore di aver cercato in Germania il liberatore d'Italia merita scusa, perché questa divisa, debole, discorde, non aveva un braccio capace di tanta opera. Parvegli di trovare il principio egemonico nell'imperio tedesco; il quale, se per la stirpe era forestiero, pel titolo e la successione apparente potea credersi italico. Ma non volle sottoporre l'Italia agli esterni; giacché l'imperatore, recandola a essere di nazione, dovea rimettervi l'avito seggio e rendersi nazionale. Perciò Dante, sostituendo allo scettro bastardo di Costantino e di Carlomagno il giuridico di Giulio Cesare, restituendolo a Roma e annullando l'opera del principe che lo trasferiva in Bisanzio, e dei pontefici che lo trapiantavano in Francia, poi nella Magna, si mostrò italianissimo. Egli compose e temperò i placiti dei guelfi con quelli dei ghibellini; e <hi rend="italic">facendosi parte per se stesso</hi><note place="foot"><p><bibl><title>Par.</title> XVII, 69.</bibl></p></note>, non appartenne propriamente a niuna delle due fazioni.</p>

<quote rend="block">
<lg><l>“L'uno al pubblico segno i gigli gialli</l>
<l>Oppone, e quel s'appropria l'altro a parte,</l>
<l>Sì ch'è forte a veder qual più si falli.</l>
<l>Faccian li ghibellin, faccian lor arte</l>
<l>Sott'altro segno, ché mal segue quello</l>
<l>Sempre chi la giustizia e lui diparte”.</l></lg>
 <note place="foot"><p><bibl><hi rend="italic">Ibid.</hi> VI, 101–102.</bibl></p></note></quote>

<p>L'aquila era dunque per Dante il <hi rend="italic">pubblico segno</hi>, cioè il vessillo nazionale, e non mica la divisa <hi rend="italic">propria</hi> di una <hi rend="italic">parte</hi>.</p>
<p>Ma la gloria più insigne di lui, come politico, fu l'avvisare nel papato civile la causa principale della divisione e della debolezza d'Italia; e distinta la potestà temporale dalla spirituale, attribuire ai soli laici il possesso e il maneggio della prima. “<quote>Degno di quell'altissimo intelletto fu il raccomandare ai viventi e ai futuri quei due magnanimi pensieri di bene e di onore all'Italia; i quali occuparono tutta sino all'estremo la sua vita affannosa ed animarono tutte le sue scritture: Che Italia si formasse unita e potente; e che dalle cure di questo mondo mortale si tenessero affatto separati i Santi, che si professano maestri ed esempio di cercare solamente le cose celesti. Ed è pur lode massima dell'incomparabile poeta e magnanimo cittadino ch'egli da sì alto e si lontano guardando, sì ardentemente e costantemente bramasse le due cose che dopo lui per cinquecento anni furono continuato desiderio degl'Italiani. E la sua gloria si conferma e si amplifica dal considerare quanto era difficile a conseguirsi ciò che egli in tanta confusione e miseria de' suoi tempi vedeva necessario e prevedeva quando che fosse futuro; tanto necessario e insieme tanto difficile che ogni generazione dovesse volerlo; e il tanto volere anche di molti vi potesse ben poco; giacché nelle cose umane hanno gli uomini minor potere che non dagl'imprudenti si stima</quote><note place="foot"><p><bibl>Giordani, <title>Opere</title>, t. II, p. 220.</bibl></p></note>”. Dottrina tanto più maravigliosa, quanto che nel periodo che allora spirava la dittatura papale era stata, non che necessaria e scusabile, ma necessaria e lodevole, atteso la condizione propria delle età barbare, nelle quali il compito civile non può essere fornito che dal sacerdozio<note place="foot"><p><bibl>Cons. il <title>Primato</title> e i <title>Prolegomeni</title></bibl>.</p></note>. L'Alighieri adunque non guardò al passato, ma al futuro; di cui ebbe l'antiveggenza e gittò la base; conciossiaché il carattere precipuo della modernità e la precellenza della sua cultura versano appunto nell'emanceppazione compiuta del ceto secolaresco. La quale è indivisa dal componimento civile della nazione, atteso che nazione e laicato sono tutt'uno; e ogni nazione è non solo secolare di sua natura, ma fornita di quella virilità matura che non si contiene nel sacerdozio destinato a bailire e allevare i popoli infanti; e quindi ritraente nella sua nativa temperie del genio muliebre e senile.</p>
<p>Ma esautorando il re sacerdote, Dante fu devotissimo al pontefice; e non per altro la scuola politica da lui fondata scapitò di credito e di efficacia nei tempi seguenti, se non per aver deposto il genio pio e cattolico del fondatore. Tanto che se il suo voto non è ancora adempiuto né il vaticinio avverato, ciò si vuole attribuire in parte a cotal deviazione, incominciata sin dal secolo quindecimo, accresciuta colla Riforma e recata al sommo dai filosofi razionali. E anco senza uscire d'Italia, la politica dei generosi, dal Machiavelli all'Alfieri, fu spesso avversa o poco amica alle credenze. Il che non solo si scosta dalla moderanza di Dante, ma ripugna alla separazione dei due poteri da lui predicata; perché tanto li confonde chi si serve della religione per dare ai chierici il governo delle cose profane, quanto chi adopera la libertà per torre a quelli il maneggio delle sacre, o rendere i dogmi e i riti ecclesiastici contennendi e ridicoli. I puritani politici, entrando per questa via e correndola senza ritegno, nocquero e nocciono assaissimo alla causa patria; come io stimai di giovarle, seguendo più lo spirito che la lettera dei precetti danteschi nel fermare i termini dei nostro Risorgimento. Imperocché se non si fosse invitato il pontefice all'impresa e tentato di accordare l'italianità col suo dominio, si sarebbe incorso presso molti nella nota d'irriverenza verso il seggio spirituale, e quindi partecipato al disfavore che le licenze irreligiose procacciarono in addietro agli avversari del regno ecclesiastico. Laddove l'aver fatto lealmente opera per rimettere Roma in buon senno e il saggio infelicissimo dato da Pio nono, ci autorizzano ora a riprendere la tradizione dell'Alighieri, senza che i malevoli possano a ragione accusarci di dogmi empi o di spiriti acattolici.</p>
<p>La scuola di Dante s'intreccia per via del Petrarca cogli statisti dei cinquecento e in particolare col Machiavelli. Il quale fu pel metodo il Galileo della politica, introducendovi l'esperienza fecondata e ampliata dall'induzione e dal raziocinio<note place="foot"><p><bibl><title>Ges. mod.</title> t. II, p. 599.</bibl></p></note>: abbracciò l'idea dantesca dell'unità nazionale e perfezionolla, esortando a colorirla e incarnarla un principe italico. Uno de' suoi caratteri (come altresì del Guicciardini, non ostante i dispareri politici), è la moderazione; per la quale il Botta li chiama <hi rend="italic">grandi maestri del ben giudicare</hi>; soggiugnendo che “<quote>se i Fiorentini avessero, quando era tempo, dato loro ascolto, non avrebbero pianto così presto la perdita della loro repubblica, posciaché l'uno vi avrebbe ordinato un reggimento a popolo senza licenza e non di ciompi, l'altro un reggimento di magnati con poca libertà</quote><note place="foot"><p><title>St. d'It. cont. da quella del Guicc.</title> Pref. All'accusa d'immoralità con cui il Botta ivi conviene i due illustri storici fiorentini, ho già risposto altrove per ciò che riguarda il Machiavelli (<bibl><title>Ges. mod.</title> t. II, p. 601, 602, nota</bibl>). Quanto al Guicciardini, veggasi come discorre su Ferdinando di Napoli (<bibl><title>Storia d'Italia</title>, Parigi, 1832, t. I, p. 128</bibl>), sull'avarizia e le estorsioni dei principi (<bibl><hi rend="italic">Ibid.</hi> p. 158</bibl>), sulla morte di Giovanni Galeazzo (<bibl><hi rend="italic">Ibid.</hi> p. 176</bibl>), sull'uso dei veleni (<bibl><hi rend="italic">Ibid.</hi> p. 177</bibl>), su Alessandro sesto e il Valentino (<bibl><hi rend="italic">Ibid.</hi> p. 77, 78, 206, 208, 255, 467, 468; t. II, p. 154, 168, 169, 174, 193, 203, 206, 209, 218, 219, 269, 270, 293</bibl>), sulla consuetudine ottomana di uccidere i fratelli del principe (<bibl><hi rend="italic">Ibid.</hi> t. I, p. 209</bibl>), sulla slealtà di Gianiacopo Triulzi (<bibl><hi rend="italic">Ibid.</hi> p. 217, 218</bibl>), sul debito del buon principe (<bibl><hi rend="italic">Ibid.</hi> p. 219, 220</bibl>), sulla viltà di Giovanni Pontano (<bibl><hi rend="italic">Ibid.</hi> p. 270, 271</bibl>), sulla perfidia di Bernardo da Corte e di Filippino del Fiesco (<bibl><hi rend="italic">Ibid.</hi> t. II p. 89, 90</bibl>), sull'ambizione e corruttela dei pontefici (<bibl><hi rend="italic">Ibid.</hi> p. 112, 116, 117</bibl>), sul tradimento di Corrado Cando e la viltà dei Veneziani (<bibl><hi rend="italic">Ibid.</hi> p. 131, 132</bibl>), sui vizi di Ludovico il Moro (<bibl><hi rend="italic">Ibid.</hi> p. 134</bibl>), sulla crudeltà di Giovanni Bentivoglio (<bibl><hi rend="italic">Ibid.</hi> p. 157, 158</bibl>), sulla pietà filiale del giovane Mompensieri (<bibl><hi rend="italic">Ibid.</hi> p. 170, 171</bibl>), sullo spergiuro e tradimento di Gonsalvo (<bibl><hi rend="italic">Ibid.</hi> p. 172</bibl>), sulla slealtà di Ludovico duodecimo re di Francia (<bibl><hi rend="italic">Ibid.</hi> p. 173, 267; t. III, p. 69, 70</bibl>), su quella di Giampagolo Baglione (<bibl><hi rend="italic">Ibid.</hi> t. II, p. 281</bibl>), sulla viltà dei tempi moderni paragonati agli antichi (<bibl><hi rend="italic">Ibid.</hi> p. 338</bibl>), sulla perfidia di Spagna e Francia verso i Pisani (<bibl><hi rend="italic">Ibid.</hi> t. III, p. 19, 20</bibl>), sulla pusillanimità di Venezia dopo la battaglia di Ghiaradadda (<bibl><hi rend="italic">Ibid.</hi> p. 47, 48, 49</bibl>), sulla proscrizione fatta dagli antichi triumviri di Roma (<bibl><hi rend="italic">Ibid.</hi> p. 236</bibl>), sui vizi del cardinal di Pavia (<bibl><hi rend="italic">Ibid.</hi> p. 267</bibl>), sulle guerre ambiziose dei pontefici (<bibl><hi rend="italic">Ibid.</hi> t. IV, p. 48</bibl>), sulle pompe profane di Leone (<bibl><hi rend="italic">Ibid.</hi> p. 51</bibl>), sulla congiura di Alfonso Petrucci (<bibl><hi rend="italic">Ibid.</hi> p. 290</bibl>), sui cardinali in genere (<bibl><hi rend="italic">Ibid.</hi> t. V, p. 6</bibl>), sopra Ugo di Moncada (<bibl><hi rend="italic">Ibid.</hi> p. 121</bibl>), sulla mislealtà di Girolamo Morone e del marchese di Pescara (<bibl><hi rend="italic">Ibid.</hi> p. 229, 245, 248, 249</bibl>), sulla perfidia e immanità spagnuole (<bibl><hi rend="italic">Ibid.</hi> p. 359–369</bibl>), che altrove paragona alla generosa e mansueta lealtà degli antichi (<bibl><hi rend="italic">Ibid.</hi> t. IV, p. 146</bibl>), ecc.. Questi e simili giudizi dimostrano che le scritture del Guicciardini non altrimenti che quelle del Machiavelli, senza avere la perfezione e la squisitezza morale che risplendono negli storici antichi, non meritano l'acerba censura del Botta ripetuta alla cieca da molti scrittori di oltremonte.</p></note>”. Dante e il Machiavelli furono i due lumi principali della scuola fiorentina, che morì colla repubblica, e per via di Donato Giannotti si congiunge colla scuola veneta illustrata dal Paruta e più ancora dal Sarpi; se non che Venezia campata sull'orlo d'Italia e appartata fra le lagune ebbe un senso men vivo che Firenze della nazionalità italica. A ogni modo l'ultimo dei predetti e i due gran Fiorentini formano il triumvirato più insigne della scuola patria, nato e nudrito nelle due repubbliche più cospicue della penisola. Nel Regno (feracissimo di alti spiriti quanto sterile di buoni governi) non potea allora fiorir gran fatto la scienza pratica; onde la politica non ci uscì dalle utopie, come nel Campanella, dall'erudizione, come nel Gravina, e dalle speculazioni, come nel Vico. E quando più tardi ebbe anch'esso i suoi statisti più positivi, e i due estremi d'Italia, Milano e Napoli, gareggiarono nel culto della filosofia civile, non può negarsi che profittando nella pratica, non si scapitasse nella profondità ed elevatezza, e che l'italianità e spontaneità dei pensieri non la cedessero al gusto delle imitazioni. Un gran poeta ristorò l'opera del poeta sommo, richiamando gli animi al fare antico, riaccendendo l'amore e lo studio dei propri maestri<note place="foot"><p>L'Alfieri instaurò il culto di Dante e fondò quello del Machiavelli, porgendone primo l'esempio.</p></note> e sfatando la <hi rend="italic">semifilosofia</hi><note place="foot"><p>“<quote>Una moderna noncuranza di ogni qualunque religione, frutto anch'essa (come ogni altra rea cosa) del principato, fa sì che i nostri santi non vengono considerati e venerati da noi come uomini sommi e sublimi, mentre pure eran tali. Ciò nasce, per quanto a me pare, da una certa semifilosofia universalmente seminata in questo secolo da alcuni scrittori leggiadri o eccellenti, quanto allo stile; ma superficiali o non veri, quanto alle cose. I libri di costoro, andando per le mani di tutti, stante la loro seducente facilità, imprestano una certa forza d'ingegno a chi non ne avea per se stesso nessuna; a chi poca ne avea un'altra poca ne accrescono; ma a chi moltissima ne avea da natura, se altri libri non avesse letti che quelli, riuscirebbero forse a deviargliela affatto dalla vera strada. Da questa semifilosofia proviene che non si sfondano le cose e non si studia, né si conosce appieno mai l'uomo. Da essa proviene quella corta veduta, per cui non si ravvisa nei santi il grand'uomo e nei grandi uomini il santo. Per essa non si scorgono manifestamente negli Scevoli e nei Regoli i martiri della gloria e della libertà; come nei bollenti e sublimi Franceschi, Stefani, Ignazi e simili, non si ravvisano le anime stesse di quei Fabrizi, Scevoli e Regoli modificate soltanto dai tempi diversi.</quote>” (<bibl>Alfieri, <title>Del principe e delle lettere</title>, III, 5.</bibl>) Ho riferito questo passo, perché meglio di ogni altro dimostra quanto l'Astigiano avanzasse il suo secolo.</p></note> che sotto nome di sapienza ci era portata di fuori e che molti dei nostri comperavano a prezzo del genio patrio e del decoro nazionale.</p>
<p>L'Italia ha dunque una scuola politica che dalle età più vetuste discende insino alla nostra senza notabili interruzioni, scuola ellenica e latina, antica e moderna, pagana e cristiana; progenitrice di tutte le altre scuole che sorsero di mano in mano e oggi fioriscono nelle varie parti di Europa. Se in questa scuola madre i difetti degli uni si correggono e ricompiono coi pregi degli altri, la sua idea ci renderà immagine di un insegnamento razionale e positivo, speculativo e pratico, discorsivo e sperimentale, e quindi perfetto da ogni parte. Ossequente alla religione: rispettoso, non ligio, né adulante al sacerdozio: libero di spiriti: fondato nella filosofia, nell'esperienza e nella storia; le quali temperandosi a vicenda, illustrano i fatti colle idee, e corroborano i generali coi particolari per guisa che nei concetti tralignino in vuote astrazioni ed utopie fantastiche, né i successi e i fenomeni in un meschino e sterile empirismo. L'esperienza e la storia informate dalla speculazione imprimeranno nella scuola italica quel carattere di sodo e ampio realismo che tanto si dilunga dalle astruserie degl'idealisti quanto dal leggiero e gretto sensismo di alcune sette di oltremonte; le quali, benché in vista discordi, riescono sottosopra alle stesse conclusioni, perché informate ugualmente dai dogmi dei nominali. Una dottrina che raccoglie e compone tutti i fatti e tutte le idee non avrà nulla di negativo e di esclusivo; giacché quanto si trova al mondo è idea o fatto: e sarà inespugnabile, atteso che la caducità, la declinazione e la rovina dei sistemi procedono dai fatti e dalle idee che se ne rimuovono. Ma l'accordo dei fatti fra loro, quello delle idee, e l'armonia delle idee coi fatti è opera della dialettica; in cui perciò consiste il privilegio più eminente della nostra scuola. E si noti che il fondatore della dialettica fu altresì il primo padre di quella; cioè Pitagora; il quale notò il conflitto degli oppositi e l'armonia loro; che sono i due momenti dialetticali; e colla teorica dell'intervallo e del numero, preluse a quella dell'infinito. La dialettica privilegia la nostra scuola per le condizioni proprie dell'ingegno italico, che si governa nel suo spontaneo esercizio col principio di creazione; il quale è il motore della dialettica, la sua legge e il suo fondamento, com'è la base e la regola di tutto lo scibile.</p>
<p>La scuola italiana è oggi quasi spenta per la viziosa abitudine invalsa di peregrinar dalla patria colla mente e colle dottrine. Egli è dunque mestieri ravvivarla e quasi rifondarla, affinché serva di preambolo e di strada al Rinnovamento. Questa seconda fondazione ricerca innanzi tratto che si conoscano e si studino le tradizioni di essa scuola; giacché un capitale morto non si può far vivo ed accrescere se non da chi lo possiede ed è in grado di maneggiarlo. La cognizione dell'antichità e quella dei nostri insigni scrittori, che è quanto dire gli studi classici, sono adunque la base preliminare dell'opera. Niuno speri procacciarsi l'italianità senza di essa; giacché il pensare e il sentire italiano non si acquistano se non mediante una lunga e intima dimestichezza coi nostri padri, e col <hi rend="italic">trasferirsi tutto in loro</hi>, secondo la frase energica del Machiavelli<note place="foot"><p><bibl><title>Lett. fam.</title> 26.</bibl></p></note>. Oltre che la pristina sapienza non è cosa triviale, come alcuni credono; anzi ha molto del peregrino, atteso che, come avverte il Leopardi ci “<quote>resta ancora molto a ricuperare della civiltà degli antichi, per guisa che i moderni dicendo di acquistare, solamente ricuperano parte del perduto</quote><note place="foot"><p><bibl><title>Epistolario</title>, t. II, p. 127, 412.</bibl></p></note>”; specialmente per ciò che riguarda l'educazione, il costume e i vari pregi dell'uomo civile.</p>
<p>Né però la scuola italiana del Rinnovamento dee restringersi alle idee dei tempi andati: non dee essere la scuola di Pericle, di Cicerone, di Tacito, di Dante, del Machiavelli, del Sarpi, dell'Alfieri, del Romagnosi; ma sì bene rispondere ai concetti, ai desideri, ai bisogni, ai progressi, alle specialità proprie dei nostri giorni. Conciossiaché l'età in cui siamo è la nostra modernezza: tutti gli anni che precedettero sono antichi rispetto a noi. Se non viene informato da questa modernità viva, lo studio dei classici e delle tradizioni è un nobile diletto, una gentile erudizione, una suppellettile letteraria e archeologica da antiquari e da umanisti; ma è inutile per la vita pratica. A rendere, dirò così, nuova e moderna, e far fruttare la notizia dell'antico, richieggonsi gli aiuti già menzionati; cioè la filosofia, la storia e l'esperienza contemporanea. La filosofia, versando nel generico e nell'ideale e fecondando con essi la ragione dei fatti, abbraccia tutti i tempi; e tanto è necessaria alla contezza proficua delle cose presenti quanto a quella delle preterite. La storia è l'esperienza del passato, come l'esperienza è la storia del presente; ed è necessaria al compimento di questa; imperocché il giro della vita umana è così corto e ristretto che l'esperienza propria eziandio degli uomini invecchiati negli affari è insufficientissima per conoscere bene il mondo e far equa stima del presente e dell'avvenire, se non è compiuta ed avvalorata da quella degli altri. Ora l'esperienza altrui appartiene per conto nostro alla scienza; anzi ne è la base; e costituisce la storia e la cognizione degli uomini in particolare e in universale. “<quote>L'evento,” <seg type="inciso">osserva il Guicciardini,</seg> “è spesso giudice non imperito delle cose</quote><note place="foot"><p><bibl><title>Stor.</title> VIII, 5.</bibl></p></note>”, non tanto per la notizia immediata che porge, quanto per le ragioni recondite che ci rivela. Ma se vuoi cogliere cotali ragioni, in vece di riandare i casi umani alla spartita, devi studiarli nelle loro connessioni reciproche, e abbracciando una certa successione di tempo che ti abiliti a discendere dalle cause agli effetti e da questi risalire alle cause. La storia così considerata si può definire l'esperienza razionale dei vari secoli e dei vari paesi. Dico razionale, perché essa rappresenta, oltre i fatti sensati, i loro legami intellettivi, cioè le leggi regolatrici degli eventi; le quali sono così ferme e stabili pel mondo morale e sociale, come pel corporeo, stante che le deviazioni accidentali dell'arbitrio non possono annullarle sostanzialmente né interromperle. E siccome ogni legge mondiale, importando un ordine stabile e perpetuo, non solo guarda indietro, ma s'infutura; la storia, benché per diretto si riferisca al passato, viene a far preconoscere colle sue induzioni le probabilità avvenire; e quindi produce l'antiveggenza, che è la virtù principale dell'uomo di stato e la base di tutte le altre.</p>
<p>Perciò si trova di rado o non mai nelle nazioni culte un valente politico che non siasi appropriato al possibile in un modo o in un altro l'esperienza dei tempi anteriori; e io non conosco alcuna eccezione a questa regola, incominciando da Niccolò Machiavelli e venendo fino a Pellegrino Rossi. E nei paesi mezzo barbari che mancavano di storie, veggiamo gli uomini grandi averci supplito col peregrinare in vari paesi e raccogliere le tradizioni casalinghe e forestiere; come fecero il legislatore degli Ebrei e gli antichi tesmofori d'Italia e di Grecia. Il credere di poter guidare il secolo presente senza la menoma notizia dei passati, è un miracolo di presunzione riserbato alla nostra età. “<quote>Dovrebbe la storia,” <seg type="inciso">dice il Giordani,</seg> “essere studio principale di tutti quelli che si assumono di guidare le cose pubbliche; ai quali è necessario conoscere con quali mezzi le si fanno e si mantengono prospere; per quali errori sono tenute o mandate in basso. Ma coloro prima che sottentrino al peso non sentono il bisogno d'instruirsi; quando son carichi, manca loro il tempo. Le storie restano in mano di pochissimi; i quali esclusi dalla vita operante ne' pubblici negozi e stimolati dall'appetito di scienza, v'imparano (assai inutilmente) a deplorare le stoltezze e le miserie comuni</quote><note place="foot"><p><bibl><title>Appendice alle opere</title>, p. 137, 138.</bibl></p></note>”. Il Risorgimento italiano fu una luttuosa verificazione di cotal sentenza; giacché i più de' suoi guidatori precipitarono il presente per la loro imprevidenza del futuro nata dall'ignoranza delle cose passate; essendo loro domestiche le cose del nostro genere come quelle dei popoli lunari e gioviali. Costoro sono tanto meno scusabili quanto che a far l'uomo di governo non si ricerca la suppellettile dell'erudito; e l'estensione giova assai meno della profondità. Imperocché la natura umana essendo una, le leggi che la governano uniformi e immutabili, e trovandosi “<quote>in tutte le città, in tutti i popoli quelli medesimi desideri e quelli medesimi umori che vi furono sempre</quote><note place="foot"><p><bibl>Machiavelli, <title>Disc.</title> I, 39. Cons. I, proem. <title>Arte della guerra</title>, 1.</bibl></p></note>”, chi conosce bene i fatti di un'epoca storica e di un paese, li conosce tutti, e può trarne sicura norma per ogni specie di applicazione. Anzi il vivo della storia versando nei particolari e solo da questi potendosi raccorre la notizia fruttuosa delle leggi che girano le vicende umane, i racconti speciali sono i soli che giovino; laddove le storie universali, pogniamo che rechino instruzione speculativa e piacere, sono di poco o nessun profitto per la pratica. Ben si vuole che altri mediti e quasi svisceri quello che legge; imitando gli antichi i quali aveano alle mani un piccol novero di libri, e talvolta anco un solo, come Omero, Senofonte, Polibio, e che, masticandoli di continuo e quasi rugumandoli, ne traevano maggior pro morale e civile che noi non facciamo dalle intere biblioteche. E che abbia da natura quel senso fino e diritto, quel tasto, per così dire, delle cose reali, che “<quote>S'acquista per natura e non per arte</quote>,” senza cui l'instruzione non giova; ma che quando si trova in germe ed è coltivato dallo studio della storia diventa così sagace e sicuro, che ti somministra la misura esatta delle cose attuali o probabili e fa che di rado t'inganni ne' tuoi giudizi.</p>
<p>L'esperienza contemporanea è il compimento della modernità e quella parte di essa che è di uso e di frutto più immediato. Essa non consiste in qualche pratica amministrativa e forense, come stimano i municipali e gli avvocati subalpini; i quali si reputano solenni politici, se sanno vincere un piato o maneggiare le faccende di un comune. L'esperienza civile consiste nell'aver ben conte e dimestiche le condizioni effettive del tuo paese; e siccome le proprietà di una contrada s'intrecciano per mille guise con quelle delle altre, e che la leva politica dee oggi appuntarsi di fuori, così non si può aver notizia di una provincia italiana senza quella di tutta Italia; né si può conoscere l'Italia senza l'Europa. Le condizioni reali d'Italia e di Europa si stendono per tutti i rami della comunanza e della cultura; e quindi abbracciano le idee e i fatti, i bisogni e gl'interessi, i costumi e gl'instituti, le leggi e le armi, le credenze e le lingue, le lettere e le scienze, i traffichi e le industrie, le classi e le sette, i governi e le popolazioni, e via discorrendo; campo vastissimo e presso che infinito. E siccome in ogni ampia congerie di cognizioni uopo è recare un certo ordine e scegliere, e che l'elezione e il metodo debbono essere determinati dal fine, questo si dee prendere da quei concetti e da quelle cose che oggi più importano. Abbiamo veduto che tre bisogni principali signoreggiano l'età nostra e apparecchiano materia di nuove mutazioni; cioè la sovranità del pensiero, la costituzione nazionale dei popoli e il riscatto delle plebi. A soddisfare adunque questa triplice necessità, come a scopo ultimo, dee collimare ogni ricerca, ogni studio, ogni lavoro della scuola italica. Ma l'Italia avendo un certo suo essere particolare, le generali riforme vogliono accomodarlesi, ed essere regolate e informate dal genio suo proprio. Si dee aver l'occhio ad ammannire gli aiuti, qual si è l'egemonìa; e rimuover gli ostacoli, il primo dei quali è l'imperio pretesco. Molte sette ci dividono; alcune delle quali sono dialettiche e possono migliorarsi; altre sofistiche, che fa d'uopo rimuovere dai negozi, come incorreggibili e troppo aliene dalla scuola nazionale. Le proprietà speciali di questi assunti deggiono dar orma alle generalità anzidette e temperando a uso nostro le dottrine straniere, renderle profittevoli. Imperocché in Francia, in Germania, in Inghilterra, si è molto pensato e scritto su ogni parte della civiltà; e cotali lucubrazioni ci gioveranno se ne farem capitale con animo libero e con savio discernimento; il quale non può derivar d'altra parte che dalla giusta notizia delle cose nostre e dall'abito patrio radicato profondamente.</p>
<p>Ma la parte positiva e coetanea delle cognizioni è oggi trasandata in Italia come ogni altro genere di nobili studi; e non conosco chi alla nostra memoria l'abbia avuta a dovizia, eccetto Pellegrino Rossi. Se non che costretto dall'amor patrio a spatriare da giovane, trattare i negozi e dettar nella lingua di contrade forestiere, l'italianità dei pensieri fu per avventura in lui meno vivida che da tanto ingegno altri poteva aspettare. Oltre che essendo stato condotto dai tempi e necessitato dalla fortuna a convivere e stringersi coi liberali conservatori, se col valido intelletto seppe fuggirne le preoccupazioni, s'intinse però alquanto del colore di quelli e forse non avvertì appieno l'indole democratica dei tempi che corrono. Tuttavia per acume passò di gran lunga tutti i suoi coetanei, e rese qualche immagine, in questo secolo ottuso dei tempi del Machiavelli. Di che fanno buon testimonio non solo i suoi scritti, ma le sue azioni; imperocché, imbasciatore di Francia, favorì le riforme attraversate dal governo che lo spediva: ministro di Pio nono dopo i disastri campali del quarantotto, ravvisò nella lega politica l'ultimo rifugio della povera Italia; e agli eroici ma vani sforzi che fece per indurvi Torino e Napoli dovette l'odio dei faziosi e la morte.</p>
<p>Una copia di tante cognizioni e così diverse non è certo accomodata ai più; e anco gl'ingegni singolari possono più tosto tentarla che promettersi di conseguirla. Ma se la somma dei generali vuol essere comune a tutti, la scienza dei particolari può partirsi in un certo modo, non solo secondo la capacità degl'individui, ma eziandio conforme l'indole propria delle varie provincie; le quali cooperando tutte, ciascuna a sua guisa, il loro concorso gioverà vie meglio alla tempera nazionale. I due estremi d'Italia sono i più discosti dall'italianità, ma per compenso hanno molta attitudine agli studi e alle ricerche positive e storiche; nell'acquisto delle quali i Subalpini si mostrano più pazienti e i siciliani più vivi. Con essi gareggiano Napoletani e Lombardi per la scienza dei fatti, e li superano così pel genio nazionale come pel valore nelle speculazioni; imperò la filosofia civile si può sperare principalmente dai conterranei del Beccaria e del Romagnosi, e più ancora da quelli degli Eleati, del Pagano e del Vico. Toscana e Roma (e proporzionatamente gli altri stati ecclesiastici) sono il seggio naturale e propizio del genio italiano, che ivi nasce spontaneo e nei dintorni si diffonde. Che se il giogo dei chierici lo compresse, e qualche respiro di vivere libero sarà necessario per coltivare e mettere in luce le dovizie riposte, io porto opinione che un giorno l'italiana metropoli primeggerà d'ingegno come di grado sulla penisola. La fiamma creatrice dei tempi di Dante e di Michelangelo che pare alquanto rimessa, verrà rianimata dal soffio della nuova vita fra i popoli toscani; nei quali la coltura e la gentilezza non furono mai interrotte; onde ci trovi più fine giudizio che negli altri Italici, una libertà e ampiezza di spirito, una saviezza dialettica attissima a contemperare gli estremi, riunire i diversi, risecare il troppo, ridurre a buon senso i paradossi e a senso pratico le speculazioni. Finalmente (ciò che addita il colmo dell'italianità) il dialetto di Toscana e di Roma è la lingua della nazione; e però tocca a loro principalmente il carico di compiere la scienza colla civile letteratura, e l'opera dei dotti con quella degli scrittori.</p></div2>
<div2>
<head>CAPITOLO OTTAVO<lb/>
DEGLI SCRITTORI</head>

<p>Se l'età nostra non fosse avvezza a ogni sorta di paradossi, non si vorrebbe quasi credere darsi alcune sette (come abbiamo veduto) che hanno il magistero dello scrivere per indizio del non saper operare; e reputano l'uomo di stato tanto più inabile quanto è più fornito di dottrina e di previsione. Scema tuttavia lo stupore di cotal sentenza se si avverte che i municipali e i puritani professandola mirano a mantenere il loro credito, che tosto verrìa meno, se il contrario parere prevalesse. Gli antichi che erano altri uomini non la pensavano in tal forma; giudicando che non si possa ben governare gli stati senza un certo capitale di scienza politica, fondata nella notizia degli uomini e della storia. Credevano inoltre che se il sapere è necessario, lo scrivere sia utile, non solo in quanto lo testimonia e lo sparge nel pubblico, ma eziandio in quanto lo lima, lo accresce, lo perfeziona. Imperocché chi scrive, dovendo ripassare, meditare, porre insieme a riscontro e svolgere più o meno minutamente le cose apprese o trovate, le possiede vie meglio che non farebbe, tenendole chiuse nel ripostiglio della memoria; onde di rado incontra che si studi bene e si legga non superficialmente da chi non indirizza al comporre i suoi pensieri e le sue letture. Per la qual cosa gli antichi avevano il meditare e lo scrivere per un apparecchio e avviamento a operare; onde molti di quelli che s'illustrarono con grandi imprese furono dottissimi: non pochi anche scrittori; né Caio Mario col suo disprezzo barbarico di ogni coltura ebbe lode; e la sua rozza fortuna fu vinta da quella di Silla pari o superiore agli uomini più colti del suo tempo. Nel modo che l'azione è il termine del pensiero, medesimamente la pratica è l'applicazione e il suggello della teorica; e l'uomo di governo è il compimento del letterato e dello scrittore. Vero è che le lettere non possono fruttare nella operativa, se non hanno molte condizioni accennate in parte nel soprascritto capitolo: dal difetto delle quali nasce la poca attitudine dei dotti moderni alla vita pubblica e la preoccupazione invalsa negli uomini di faccende che il sapere sia cosa ritirata, ombratile, pigra, più atta a rintuzzare la virtù operatrice che ad aguzzarla. Fra le quali doti l'ampiezza, e la solidità delle cognizioni essendo le principali, non è da stupire che l'eccessiva partizion del lavoro introdotta nelle dottrine (per la quale le idee si angustiano, e si rende impossibile la parte più viva e rilevante del sapere che consiste nelle relazioni) e spesso anche la leggerezza loro, ne facciano un cattivo tirocinio per la vita pratica. Il che m'invita a discorrere brevemente delle diverse fonti letterarie, onde oggi per lo più deriva la civil sapienza.</p>
<p>La sorgente universale della scienza è la parola; la quale presso i moderni consiste principalmente nella stampa libera. Dico libera, ché altrimenti non può essere immagine della parola, né portare i suoi frutti; perché senza la sua franchezza, la libertà fondamentale dello spirito non può estrinsecarsi e operare. La stampa essendo una scrittura accelerata e avendo verso l'ufficio degli amanuensi lo stesso rispetto che l'opera del vapore verso quella dei remi o dei piedi, il suo servaggio ricade in sostanza sul pensiero umano e sulle idee, che sono la luce spirituale del mondo, più preziosa della corporea; tanto che l'incatenare essa stampa (oltre a privare gli altri diritti della guardia più efficace) è pretensione più iniqua di quella, con cui un genio potente e malefico osasse intonacare il sole o impedire altrimenti la diffusione de' suoi raggi per l'universo. La censura è la tirannide più mostruosa e malefica, poiché si esercita sulla cosa più intima, più immateriale, più nobile e più rilevante, sottoponendo all'arbitrio di giudici parziali e prezzolati, e al senno di estimatori mediocri od inetti, il pensiero di una nazione e delle menti più elette. E siccome essa potea assai meno prima che si trovasse l'arte tipografica<note place="foot"><p><bibl>Cons. Tac. <title>Ann.</title> IV, 35; XIV, 50.</bibl></p></note>, i paesi che oggi le soggiacciono sono più infelici e men civili degli antichi e di quelli dei bassi tempi; quando l'opera libera dei copisti suppliva in parte al difetto dei torchi. Ma se in quei venticinque secoli in circa che corsero da Salomone e da Esiodo a Giovanni Guttemberg e a Gianlorenzo Costero, il mondo orientale, greco, romano, europeo, fosse stato sottomesso a un arbitrato censorio come quello che oggi regna in Roma, Napoli, Firenze, Milano, Vienna, Pietroborgo, niuno o pochissimi dei grandi scrittori che più onorano la specie umana avrebbe potuto divulgar le sue opere, e la nostra coltura non differirebbe gran fatto da quella degli Eraclidi e degli Agareni. La libertà della stampa supplisce in parte ai difetti intrinseci o accidentali dei governi e in particolare a quelli del principato civile: impedisce che al maneggio degl'idonei prevaglia durevolmente quello dei privilegiati, vieta che l'instruzione e l'educazione divengano un monopolio, antiviene o corregge molti abusi e disordini, assicura i diritti pubblici e privati, crea, assoda, migliora l'opinione nazionale, e rimedia insomma ai danni e ai rischi che sogliono nascere dall'azione governativa eziandio meglio ordinata; i quali, per l'imperfezione umana, sono cosiffatti che mossero alcuni scrittori paradossastici a ripudiare ogni forma di reggimento.</p>
<p>Ciò nulla meno la stampa libera e diffusa porta seco il pericolo di un grave inconveniente che ne scema i benefici effetti; cioè il prevalere dei giornali ai libri. Siccome si trovano ingegni mezzani e ingegni grandi, e che havvi una scienza popolana comune a tutti e una scienza più squisita propria di pochi, così vi sono due bibliografie; l'una dei libri e l'altra delle effemeridi. Il chiarire le vere correlazioni e i rispettivi uffici di queste due maniere di letteratura è di tanto rilievo, quanto importa che la stampa sia mezzo di progresso civile e non di peggioramento. Ora egli è manifesto che i libri soli somministrano la scienza soda, vasta, profonda: i giornali la volgarizzano, la sminuzzano e la spacciano a ritaglio. Ma il minuto traffico non può stare senza il commercio grosso e notabile; né la moneta spicciola e volgare senza la preziosa. I giornali sono negli ordini della stampa come i soldati forestieri nella milizia, i quali giovano come aiuti, ma nocciono se fanno il nervo della battaglia. Così la letteratura alata dei fogli cotidiani, settimanali, mensili, è utile come ausiliare, non come principale. Sola, indisciplinata, aspirante a concentrare in sé la somma ed esercitare il monopolio delle cognizioni o almeno a timoneggiarle, essa rovina le lettere e le scienze non meno che la politica. E snatura la libertà della stampa, frodandola del suo fine; giacché quando questa se ne va tutta in giornali, non conferisce più ai progressi dell'incivilimento, come quello che versa nella maturità del sapere e nella bontà delle sue applicazioni. E per ultimo pregiudica a se stessa; imperocché nel modo che la democrazia ha d'uopo dell'ingegno per non trascorrere in demagogia e disfarsi; e che la scienza elementare e mezzana ha mestieri della sublime per non fermarsi e retrocedere; medesimamente i giornali abbisognano dei buoni libri per nutrirsi, impinguarsi, cansar gli errori e le preoccupazioni faziose, distinguere il vero dalle apparenze, trasformare il senso volgare e comune in senso retto. Essi sono la divolgarizzazione, il sunto, il fiore della scienza dei libri; e però la presuppongono. E dovendo concorrere a educare e costituire la pubblica opinione, non possono adempiere questo ufficio, se contengono dottrine false; o alla men trista, frivole e superficiali; esprimendo il pensiero incerto e vagante del volgo, anzi che quello dei sapienti, che sono, a così dire, la mente e la ragione, cioè la parte più elevata del pensiero dei popoli. Lascio stare che la leggerezza degli scritti periodici esclude l'efficacia; come quella che nasce dal pregio e dal polso delle dottrine.</p>
<p>Posto adunque che i giornali abbiano bisogno dei libri, vano e contraddittorio è il voler supplire ai libri coi giornali. Imperocché sebbene i compilatori fossero tutti cime d'uomini, non potrebbero recarvi quella perfezione che ripugna alla forma propria di tali scritti. I quali non sono suscettivi di trattazione ordinata e distesa; dovendo essi procedere alla spicciolata e a frastagli, secondo l'angusta misura del foglio e i casi che occorrono di giorno in giorno; onde loro non è dato né di tener conto della logica connessione delle materie, né di abbracciare tutto quanto il loro argomento, né di rappresentare le attinenze che legano insieme i diversi veri, né di condurre innanzi ed accrescere con idee nuove il capitale della scienza; la quale, se non va innanzi, sosta e dietreggia. L'entratura o vogliam dire la creazione intellettiva si disdice ai fogli giornalieri come agl'ingegni volgari; e siccome ella nasce dall'instruzione superiore, così non può avere altro campo proporzionato che i libri. Gli antichi Romani (che tanto sovrastavano ai popoli moderni nel buono giudizio), benché avessero i loro diari, non gli adoperavano nei temi più importanti; onde uno di loro disse che “<quote>per dignità del popolo di Roma si usava scrivere negli annali le cose illustri e le umili nei giornali</quote><note place="foot"><p><bibl>Tac. <title>Ann.</title> XIII, 31.</bibl></p></note>”. E il Leopardi, che morde frequentemente l'abuso dei fogli volanti, alludendo al divario che corre per tal rispetto fra il costume degli antichi e il nostro, osserva che per desiderio di lode “<quote>i moderni domandano articoli di gazzette e quelli domandavano libri</quote><note place="foot"><p><bibl><title>Opere</title>, t. II, p. 158.</bibl></p></note>”; atteso che se non ci vincevano nel desiderio di fama, ci superavano almeno di accorgimento nel procacciarla.</p>
<p>Ai difetti inevitabili della forma si aggiungono quelli di chi l'adopera, malagevoli a cansare. La letteratura dei giornali suol fare rispetto agli scrittori presso a poco lo stesso effetto che la divisione soverchia del lavoro riguardo agli artieri; rintuzzando l'ingegno, troncandone i nervi, rompendone l'elaterio, diseccandone la vena, smorzandone la fiamma, disusandolo dalla profondità, avvezzandolo a sfiorare gli oggetti anzi che a sviscerarli, e rendendolo insomma fiacco, avvizzato, triviale, meccanico, servile, inetto a creare. Tal è il risultato di ogni opera a spizzico, quando la partizione è troppo minuta e precisa; giacché l'uomo, essendo moltiforme, ha bisogno di varietà, di latitudine, di scioltezza; e stante le attinenze che legano insieme le facoltà diverse, non si può trascurare l'esercizio di molte in favor di una o di poche senza nuocere a quelle medesime che si coltivano. Oltre che la divisione materiale del lavoro è opportuna e giovevole in quanto è diretta da una mente unica; il che manca ai fogli maneschi, se procedono a caso, senza avere per guida una dottrina nazionale, che solo nei libri trova il suo fondamento. La stessa regolarità minuale e quasi manuale del compito nuoce all'ingegno, che vuol libertà e non ama di lavorar colle seste e colle pastoie a guisa di un oriuolo. Io non mi abbatto mai in un valentuomo inchiodato dalla sorte o da virtuosa elezione in cotal pistrino, senza compatirlo o ammirarlo. Il poveretto, voglia o non voglia, dee scrivere ogni giorno, a ora prefissa, sopra una materia poco geniale e spesso fastidiosa, e angustiare i suoi pensieri in una misura determinata; e abbia egli la vena propizia o ribelle, sia di buono o di cattivo umore, gli è giocoforza abborracciare un articolo, come al poeta estemporaneo un sonetto. Lascio stare che spesso gli conviene pensare colla testa degli altri, andare ai versi di un volgo frivolo o fazioso, adulare gl'individui o le sette, riprendere o lodare contro coscienza, soffocare i suoi sentimenti, tacere o travisare il vero, corroborare il falso, per gradire ai compagni e non perdere i soscrittori. Le altre professioni letterarie sono quasi tutte più libere e geniali: i giornalisti mi paiono schiavi in catena. Or come la molla delicata dell'ingegno e l'arduo magistero di pensare e di scrivere potria reggere a un martoro siffatto per lungo tempo? Laonde spesso si veggono intelletti non volgari e buoni scrittori dopo qualche anno di tale facchineria penosa perdere mezzo il loro valore e riuscire men che mezzani. E quei pochi che resistono alla prova e serbano, malgrado di essa, la franchezza e la fecondità dell'ingegno, fanno segno di aver sortito da natura una tempera non comunale.</p>
<p>E che diremo di quelli che l'hanno appena mediocre? Quali convien che sieno i più, quando la bibliografia diurna è cresciuta smisuratamente di mole e tende ogni dì vie meglio a far le veci delle librerie. La moltitudine dei giornali è la letteratura e la tirannide degl'ignoranti; perché chi sa meno ci scrive più, chi avrebbe mestier d'imparare ci fa con tanto più di prerogativa quello di giudice e di maestro. L'immodestia e la sfacciataggine vanno per ordinario a ritroso del merito; laonde i fogliettisti quanto più son digiuni di ogni sapere, tanto più si mostrano arditi nel sentenziare sulle cose più ardue: chiamansi interpreti o come dicono aggraziatamente, organi della nazione; ma in vece di studiarne ed esprimerne i sensi, vogliono governarla a loro talento. E guai a chi osa loro resistere; così tosto ne levano i pezzi, piovendogli addosso le ingiurie, le invettive, le calunnie. Non rispettano i nomi più chiari, né le riputazioni più illibate; cosicché il valentuomo che da un lato non vuol dichinarsi e mentire a se stesso, e dall'altro canto non ama di essere lacerato, è costretto a tacere. Somigliano agli oratori demagogici dell'antica Grecia e ai sofisti flagellati da Platone; facendo anch'essi un mercato ed un traffico delle lettere e della politica, e scrivendo per vile guadagneria o per intento fazioso. Sono ingrati e ingenerosi: vituperano oggi chi poco prima levavano a cielo: dimenticano i servigi: applaudono ai fortunati e calpestano i caduti. E quando non osano assalire uno di fronte, lo fiancheggiano, lo bezzicano, lo punzecchiano, lo mordono, lo sgraffiano, lo cincischiano con cenni indiretti, bottoni coperti, allusioni maligne, accuse in maschera tanto più vili ed ignobili quanto che l'offeso non ha modo di richiamarsene. Sono fallaci e sofistici, appassionati e partigiani: cercano di adulterare i fatti, di falsare l'istoria, di fare e disfare le riputazioni; mirando nel lodare e nel riprendere, non mica al vero ed al bene, ma al proprio utile o a quello della loro setta. E anche quando le loro intenzioni sono buone, per mancanza di senno e di discrezione non le ottengono, perché nocciono alla verità colle esagerazioni, e non mettono in pratica l'antico precetto: Nulla troppo. Non conoscono l'opportunità; e in vece di parlare e tacere a tempo, secondo il detto del savio, gridano a gola e ammutiscono a sproposito; affinché non solo la loquacità e l'intemperanza, ma eziandio il silenzio e la riserva sieno da riprendere.</p>
<p>I fogli periodici, quando eccedendo di numero, mancano di pregio, sono sterili di bene ed efficaci solamente nel male. Occupando soverchiamente le due classi degli scriventi e dei lettori, tolgono loro il tempo, l'agio ed il gusto degli studi seri e profondi, introducono e favoriscono il vezzo delle cognizioni facili e leggiere, mettono in onore la semidottrina, <quote rend="italic">uccidono ogni altra letteratura e ogni altro studio, massimamente grave e spiacevole</quote><note place="foot"><p><bibl>Leopardi, <title>Opere</title>, t. II, p. 90.</bibl></p></note>, disavvezzano gli uomini dotti dal comporre, i giovani dal leggere, inducendo quelli a tener la penna in ozio e questi a operarla anzi tempo, scrivacchiando prima di sapere; il che basta a spegnere ne' suoi principi e a rendere per sempre inutile l'ingegno più fortunato. La notizia delle idee sode e dei fatti reali richiede studio, meditazione, tempo, e non si può improvvisare. Ogni letteratura estemporanea è costretta ad esprimere la sembianza anzi che l'essenza delle cose, il senso volgare anzi che il senso retto, le fantasie, gli appetiti, le preoccupazioni, e per dirlo in una parola, la facoltà sensitiva di un popolo, anzi che la razionale. E quindi è incostante, come il flusso di Eraclito: progressiva in mostra, non in effetto; perché il suo moto è precipitoso e somiglia al torrente che devasta i colti colla sua foga e a poco andar si disecca, non al fiume che scorre equabile nel suo letto e colle acque che ne derivano feconda le campagne. I giornali soverchi e cattivi sono la demagogia delle lettere; perché siccome il vivere sociale è in sostanza demagogico, quando la ragione non lo governa; così tale è eziandio ogni letteratura quando esprime il sensibile in vece dell'intelligibile e non è fondata nella vera scienza. Accade oggi alla stampa ciò che appo gli antichi incontrava alla parola; la quale presso di loro serviva pure a divulgare gli scritti; non solo nel genere delle orazioni, dei poemi e delle lezioni filosofiche, ma eziandio delle storie; come si racconta di Erodoto. E la parola in quei tempi riusciva demagogica quando si adoperava a corrompere i giovani colle false dottrine e a suscitare le passioni del popolo colle concioni faziose; le quali facevano in Atene lo stesso ufficio che i cattivi giornali ai dì nostri.</p>
<p>Dico i cattivi giornali, perché a niuno può cader nell'animo che io voglia negar l'importanza dei giornali buoni o detrarre alla stima di coloro che gl'indirizzano. Una professione che si onorò in Italia e tuttavia si onora dei nomi più illustri e benemeriti, non ha d'uopo di encomio né di difesa. Coloro che bene l'esercitano sono tanto più da lodare quanto che non seguono i cattivi esempi, e mentre sarebbero capaci di cose maggiori, sostengono per amore di patria un carico poco piacevole. Ma sotto il nome di cattivi giornali io intendo quelli che esprimono le sette sofistiche, non le dialettiche. I moltiplici errori che mandarono sozzopra il nostro Risorgimento furono quasi tutti suggeriti e aiutati dai fogli dei municipali e dei puritani; i quali promovendoli e preconizzandoli, non lasciarono nulla d'intentato per iscreditare, avvilire, rovinare coloro che cercavano di antivenire o rimediare i falli e ne predicevano gli effetti calamitosi. Assai meno pregiudicarono le effemeridi illiberali, come quelle che vanno a ritroso del secolo; onde non han pure il lenocinio dell'apparenza. Havvene però una specie che senza essere di grave danno alla causa pubblica, pregiudica assai per un altro rispetto; della quale non credo fuor di proposito il fare brevemente menzione.</p>
<p>Voglio parlare dei diari pinzocheri e gesuitici, che fra i cattivi sono i pessimi<note place="foot"><p>La Francia e l'Italia ne hanno una gran dovizia. Tra i francesi primeggia l'<title lang="fre">Univers</title> e tra i nostrali, la Civiltà cattolica (leggi gesuitica), che dicesi compilata dai Padri. Trovi infatti nella più parte degli articoli quello stile sdolcinato e lezioso, che è loro comune; e in alcuni, se mal non mi appongo, le smancerie proprie, le sguaiataggini, i guizzi, gli scambietti e i caracolli del padre Curci. Io reputo questo foglio più profittevole di molti altri; come quello che chiarisce gl'Italiani qual sia la <hi rend="italic">civiltà</hi> sperabile dalla Compagnia.</p></note>. La letteratura dei giornali, come facile e superficiale da un canto, e dall'altro atta a tralignare in demagogia e in fazione, e diffondere l'ignoranza in luogo della scienza, è adattatissima al genio, alla capacità e alle mire dei Gesuiti e dei loro clienti; i quali hanno paura dei libri, e non riescono gran fatto a comporne; ma i fogli spiccioli che non abbisognano di erudizione, e a cui bastano pochi luoghi comuni con una ricca suppellettile d'invettive, sono la loro delizia. Perciò dovrebbero reputarsi beati di vivere in questo secolo; e in vece di maledire la demagogia, come fanno, esserle riconoscenti. La civiltà non riceve alcun danno dagli scritti di costoro, anzi se ne vantaggia; imperocché la loro ignoranza è così squisita e le dottrine assurde, che il metterle in mostra basta a farle odiare; onde insegnano a noi, come gli ebbri ai Lacedemoni. Ma per contro la religione ne riceve non piccolo pregiudizio; imperocché quella che costoro predicano, piena di superbia, di odio, d'intolleranza e affatto priva di spiriti evangelici, è un pretto farisaismo. Il quale in addietro produsse le carceri, i roghi, le guerre sacre; e oggi che la coltura gli vieta di prorompere (non però da per tutto) in fatti atroci, si sfoga colle minori persecuzioni, cercando di rapire colla parola e cogli scritti la fortuna e la fama a cui non può togliere la libertà e la vita. I fogli di questi fanatici sono un fascio di ogni bruttura: mentono a ogni tratto: calunniano in prova: impugnano la verità conosciuta: maledicono e condannano indefessamente i buoni: esaltano i perversi e difendono le loro opere; tanto che sotto nome di giornali sono libelli periodici. Ma siccome pretendono alla loro reità i nomi più reverendi e ostentano zelo cattolico, il male che ne torna alla fede è gravissimo; misurandola il volgo dall'immagine che costoro ne rendono. Tanto più che parlano in nome della chiesa e in tuono di oracoli: sentenziano excatedra, definiscono, censurano, scomunicano, danno altrui dell'eretico e del rinnegato, come fossero i banditori di un concilio ecumenico<note place="foot"><p>Vedi la pastorale e la nota di Domenico Sibour, arcivescovo di Parigi, contro l'<title lang="fre">Univers</title> pubblicate ai 24 di agosto 1850 e tradotte da Antonmaria Robiola (Torino, 1850).</p></note>. Siccome molti di costoro son laici, così essi tendono a trasferire, secondo l'uso dei protestanti, la signoria delle cose sacre nel ceto secolaresco. E in coloro che sono neofiti, cioè riconciliati di fresco, pare che il fiele divoto trabocchi più largamente; quasi che vogliano addossare al prossimo la pena dei loro peccati. Onde va attorno in Francia un proverbio, che i galantuomini debbono guardarsi dai convertiti. Così l'idea cristiana e sublime della conversione è vituperata dagli esempi di costoro; e pervertite essenzialmente le credenze che professano; conciossiaché quando “<quote>la religione non bandisce l'orgoglio, ma lo santifica, essendo privata della sua essenza, non è più che una larva</quote><note place="foot"><p><bibl>Manzoni, <title>I promessi sposi</title>, 9.</bibl></p></note>”.</p>
<p>Come gli antichi demagoghi esercitavano una vera tirannide su molti buoni cittadini, ma deboli e timidi, e spesso ancora sui governanti, ritraendoli dal bene e spingendoli al male, così fanno ai dì nostri i cattivi giornali; imperocché il coraggio di sprezzare le dicerie, gli scherni, le invettive, le calunnie, è forse più raro che quello di resistere sul campo alle armi dell'inimico. I rispetti umani ebbero gran parte nei nostri mali; e io non so a che termini sarà per riuscire il Rinnovamento, se gl'Italiani non si risolvono a scuotere l'indegno giogo. Non è uomo forte e virtuoso né cittadino libero chi ha l'animo accessibile allo spauracchio dei biasimi ingiusti e alla lusinga delle lodi immeritate. L'opinione pubblica si dee riverire; ma erra chi la confonde col favor delle sette o col parer dei giornali; i quali spesso non rappresentano né anco una setta, ma il capriccio momentaneo o passeggiero di chi scrive. La gloria si dee amare e desiderare; ma troppo s'inganna chi la colloca nell'aura popolare o faziosa. La vera gloria è ne' posteri; e niuno può ottenerla se vivendo non ebbe l'approvazione della sua coscienza. La riputazione durevole non può dipendere da fogli effimeri. Quanto vive un articolo di gazzetta? Chi se ne ricorda dopo qualche tempo? I libri restano, se son buoni; ma i giornali anche buoni se ne vanno col vento: vivono una luna o un giro diurno di sole; e l'immortalità che conferiscono non è più lunga della loro vita. La stampa per tal rispetto non si distingue dalla parola; la quale è così fugace, che Omero la chiama <hi rend="italic">alata</hi><note place="foot"><p><bibl><title>Odyss.</title> pass.</bibl></p></note> e Orazio <hi rend="italic">volante</hi><note place="foot"><p><bibl><title>Epist.</title> I, 18, 71.</bibl></p></note>. I cattivi diari non hanno pur la fortuna di morir cogli autori, come il Cassio oraziano:</p>

<quote rend="block">
<lg lang="lat"><l>“...Capsis quem fama est esse librisque</l>
<l>Ambustum propriis”</l></lg>;<note place="foot"><p>
<bibl><title>Sat.</title> I, 10, 63, 64.</bibl></p></note></quote>

<p>e però gli uomini di gran levatura non ci badano. Il Leopardi se ne rideva; e l'Alfieri chiama l'opera loro una “<quote>rispettabile arte, che biasima o loda con eguale discernimento, equità e dottrina, secondo che il giornalista è stato prima o donato e vezzeggiato, o ignorato e sprezzato</quote><note place="foot"><p><bibl><title>Vita</title>, IV, 10.</bibl></p></note>”. L'arma migliore contro le loro ingiurie è la noncuranza. Ne sei malmenato? Non riscrivere. Il tuo silenzio accrescerà la stizza degl'ingiuriosi e farà le tue vendette: poi vedendo che gridano invano, si stancheranno. Rispondi solo in caso che l'onor tuo assolutamente il richiegga; ricordandoti le parole di Cremuzio Cordo: <quote lang="lat">Spreta exolescunt: si irascare, adgnita videntur</quote><note place="foot"><p><bibl>Tac. <title>Ann.</title> IV, 34.</bibl></p></note>.</p>
<p>I giornali son come i preti e i poeti: non possono esser buoni, se sono troppi. Non già che si debba scemare la copia degl'idonei compilatori; ma sì riunire e quasi concentrare la loro opera; onde ogni opinione abbia un solo interprete; che riuscirà tanto migliore quanto avrà il concorso di un maggior numero di valorosi<note place="foot"><p><bibl>Cons. il <title>Ges. mod.</title> t. I, p. XXVII, XXIII, nota.</bibl></p></note>. Ma siccome la dottrina e l'ingegno non bastano, alla moralità dei giornali ricercasi il pudore di chi gli scrive. L'assemblea nazionale di Parigi non è guari statuiva<note place="foot"><p>Colla legge dei 16 di luglio 1850.</p></note> che gli articolisti debbano soscriversi. Fu notato che a questa legge vivamente combattuta dai fogli corrotti e faziosi, che amano di tirare il sasso, nascondendo la mano, i generosi e liberi fecero miglior viso; e che alcuni chiari nomi, come Giacomo Coste ed Emilio Littré l'approvarono. Io non l'approvo, perché reputo inconvenienti anco le leggi utili, quando non son necessarie; ma vorrei che in Italia si facesse per costume ciò che in Francia si pratica per istatuto. Quanti infatti che calunniano anonimi alla svergognata, o se ne asterrebbero o lo farebbero con più ritegno, se l'usanza e la pubblica opinione gli obbligassero a palesarsi? Il saettare da parte occulta, in vece di combattere a visiera alzata e a corpo a corpo è cosa tanto facile quanto ignobile; e se da tutti i galantuomini si ha per vile di criticare un autore senza nominarsi, quanto più dee essere il muovere accuse alla macchia? E che cos'è bene spesso il giornalista, se non un pubblico accusatore? Laonde io veggo che gli uomini onorati, quando credono opportuno di convenire un terzo o di dar biasimo ai rettori, non cercano niscondelli e maschere; ma mostrano bravamente il viso anche dove la legge non gli obbliga a farlo<note place="foot"><p>Così, per cagion di esempio, Aurelio Bianchi Giovini soscrive tutti i suoi articoli.</p></note>.</p>
<p>I libri sono la fonte e i fogli periodici non sono altro che i rivoli del sapere. I quali non possono esser buoni, se non si conformano alla correlazione intrinseca delle due specie di bibliografia; l'una delle quali si affà specialmente alla classe colta, e l'altra alla plebe; giacché il divario e la proporzione che passa tra i due ceti, corre del pari fra i due generi di scrittura. Il giornale è un libro diminuto, come il libro è un giornale ampliato; e però siccome il libro per la spesa, la mole, il tempo, l'ozio, la capacità e il modo di vita che richiede a leggerlo, capirlo e cavarne profitto, per lo più non conviene che alle classi agiate; il giornale è accomodatissimo alle condizioni e ai bisogni della plebeia. Dissi specialmente: essendo che certi libri sono necessari a tutti; e i fogli periodici, come nunzi dei fatti cotidiani, sommari dei progressi che hanno luogo di giorno in giorno, specchi ed interpreti della opinione pubblica, mallevadori di libertà e di giustizia, giovano anco ai dotti e ai letterati di professione. Ma per ciò che riguarda le dottrine, il ceto medio potrebbe passarsene agevolmente, avendo pronta e alla mano una fonte migliore dove ricorrere; come se ne passò in addietro, quando i giornali non erano in uso od in voga, ed egli non che scapitarne, fu assai più colto ed erudito che oggi non è. Laddove la plebe, a cui le biblioteche sono inaccesse, donde potrà attingere un po' d'instruzione politica e anche di morale cittadina, se non dai giornali? Come altrimenti potrà avere qualche notizia dei diritti e dei doveri civili, delle leggi e del governo, dei fatti propri e dei forestieri, dei miglioramenti e dei peggioramenti, dei pericoli e dei rimedi, e insomma dello stato e degl'interessi che gli appartengono? E se manca di queste cognizioni, come potrà essere una plebe civile e libera, conoscere e amare la patria? Come potrà con senno servirla e con animo eroico difenderla nei cimenti? I giornali, essendo indirizzati principalmente al tirocinio della plebe, saranno tanto migliori, quanto più accomodati a tal fine; e però i giornali piccoli sono da reputare più utili de' grandi, che pel tenore della composizione e per la spesa son meno adattati al minuto popolo. Laonde quando Pierdionigi Pinelli ai 29 di aprile del 1850 insegnava ai deputati che <hi rend="italic">i giornali piccoli</hi> a uso del popolo <hi rend="italic">sono più propri all'educazione morale e civile</hi>, ma che <hi rend="italic">la politica dee essere più riservata ai grandi</hi><note place="foot"><p>Ecco per intero il curioso raziocinio del Pinelli. “<quote>Udii rare volte dire che i piccoli giornali rendano più compiuta l'educazione del popolo, che per questo rispetto sono degni di particolare riguardo. Ma di queste due parole enormemente si abusò. E primieramente, che intendesi per popolo? La nazione? A questa parlano tanto i piccoli che i grandi giornali. La parte più minuta della nazione? Allora io debbo protestare contro quanto v'ha di aristocratico in cotal divisione</quote>.” Il distinguere il popolo minuto dal resto della nazione per frodarlo de' suoi diritti ed opprimerlo è certo cosa aristocratica e abbominevole; ma il distinguerlo, per riparare alle miserie sue proprie con rimedi proporzionati, è opera non solo democratica, ma cristiana e pietosa. L'aristocrazia peggiore (perché ipocrita) è quella che accomunando in apparenza il minuto popolo colle altre classi sotto nome di nazione, e protestando di provvedere alla nazione, non provvede in effetto che ai ceti superiori, e trascura il minuto popolo, togliendogli non solo ogni amministrazione, ma perfino la cognizione dei propri interessi, sotto pretesto che non può intendersi di politica. “<quote>Secondariamente, l'educazione dividesi in morale, civile e politica. Le massime risguardanti l'educazione civile e morale possono essere ridotte in assiomi e con brevissimi argomenti dimostrarsi. La politica in vece, educazione assai difficile, esige maggiori dimostrazioni più sviluppate ed inoltre richiede nelle persone a lei dedite maggior capacità</quote>.” La distinzione tra l'educazione civile e la politica è accomodata ai paesi dispotici, nei quali la prima non consiste che nell'ubbidienza. Nei paesi liberi, le due discipline ne fanno una sola, perché la notizia dei doveri civili non può esservi scompagnata da quella dei diritti, e la cosa pubblica, essendo proprietà di tutti, dee essere conosciuta da tutti. Dal che però non segue che tutti sieno capaci di sentenziare su tutto; giacché gli stessi uomini colti e anco i coltissimi non sono competenti né recipienti in ogni genere di quistioni. “<quote>Ne viene perciò la conseguenza che i giornali piccoli sono più propri all'educazione morale e civile. La politica è più riservata pei grandi. Il modo in cui si trattano le questioni politiche nei piccoli giornali è più atto ad eccitare le passioni, che a bene avviare la mente umana sul sentiero del vero e del retto</quote>.” (<bibl><title>Risorgimento</title>, 30 aprile 1850</bibl>). La conseguenza non corre, perché l'eccitar le passioni, in vece d'insegnare il retto ed il vero, non dipende dal sesto dei fogli, ma dalla qualità dei compilatori. E l'esperienza insegna che in Italia, in Francia e in tutti i paesi del mondo il detto vizio non è meno frequente nei giornali di grande che in quelli di piccola mole; salvo che i primi per ordinario si appigliano alle passioni dei privilegiati. Che se per paura di eccitar le passioni della plebe, volete tenerla al buio della politica, fate un passo più innanzi e toglietele la libertà. Così sarete più logici e meno ipocriti. Il voler che la plebe sia libera e ignorante insieme è contraddizione. Come la libertà morale presuppone una cognizione morale, così la libertà politica presuppone una scienza politica. Se la plebe è si incolta da non capire le quistioni politiche anco elementari, o dovete abilitarvela o levarle una libertà mendace ed inutile. Ma perché ella è rozza, voi volete privarla dei pochi anzi dell'unico mezzo che oggi possiede di dirozzarsi civilmente? perché non può ricorrere ai libri, né ai giornali grandi, volete torle anco i piccoli? perché non è capace di poggiare alla cima della politica, volete frodarla eziandio delle nozioni rudimentali e proporzionate alla sua apprensiva? Che logica è questa? E se i retrogradi, usandola, sono almen consentanei al proprio dogma, per cui vogliono che non solo la plebe, ma il popolo sia servo, che scusa possono avere i liberali di municipio?</p></note>, egli discorreva a rovescio; conciossiaché l'instruzione politica, che il ceto medio può procacciarsi in mille modi, anco senza l'aiuto dei giornali grandi, non è accessibile alla plebe altrimenti che per via dei giornaletti; tanto che laddove gli scritti periodici riescono per l'uno cosa di supererogazione, sono per l'altra un articolo di necessità. Certo a sortir lo scopo è mestiere che i giornaletti intendano a educare i generosi sensi, non gli appetiti ignobili, malevoli, distruttivi; ma bisogna guardarsi di chiamare appetito ignobile e malevolo la coscienza del giure comune; come fanno i municipali, i quali accusano d'infiammare le passioni della plebe chi combatte le loro proprie. Questa è la vera cagione dell'astio che molti portano ai giornaletti, benché non osino confessarla; imperocché la libertà che amano versando nel monopolio degli affari e nel privilegio dei frutti e dei godimenti, essi vorrebbero una plebe cieca, mansa, servile che li lasciasse fare e non turbasse la tranquillità del loro possesso; il che non può aver luogo, se la moltitudine giunge a conoscere le sue ragioni, a sentir le sue forze, e a paragonar le une e le altre colla debolezza e coll'ingiustizia dei pochi che abusano la sua semplicità.</p>
<p>S'ingannano a partito coloro che attribuiscono a questo o quel genere di letteratura i vizi di chi lo coltiva; giacché ogni genere in sé è buono; benché tutti non sieno allo stesso modo. Ma né i maggiori né i minori giornali saranno buoni, se non assommano una dottrina soda e fondata; e se quindi non ci sono ottimi libri che la contengono. E siccome non si danno libri ottimi senza grandi scrittori; dalla copia o dal difetto di questi dipende in sostanza il valore intellettuale di una nazione. Ora nel modo che niuno può essere operatore insigne, se non è altresì gran pensatore, medesimamente, come nota il Leopardi, “<quote>non sono propriamente atti a scrivere cose grandi quelli che non hanno disposizione o virtù di farne</quote><note place="foot"><p><bibl><title>Opere</title>, t. I, p. 240.</bibl></p></note>”. E chi scrive cose notabili, le fa in un certo modo, poiché ne forma il concetto, ne pubblica il disegno, ne prenunzia, ne apparecchi, ne accelera l'esecuzione. L'idea è la vera entratura del fatto, come il pensiero dell'azione; onde che la lode dei principi suole appartenere agli scrittori; e ogni alta impresa è in origine un concetto, un augurio, un proponimento. Da ciò nasce la virtù creatrice della penna e della parola; più potente dei principi e degli eserciti; tanto che il Boccaccio dice della prima, che “<quote>le sue forze sono troppo maggiori che coloro non estimano, che quelle con conoscimento provato non hanno</quote><note place="foot"><p><bibl><title>Decam.</title> VIII, 7.</bibl></p></note>”; e il Giordani chiama la seconda “<quote>un'artiglieria che tira più lontano, tuona più lungo e conquassa più forte de' cannoni</quote><note place="foot"><p><bibl><title>Supp. alle opere</title>, p. 113.</bibl></p></note>”. Ma l'efficacia della parola e della penna risulta da due coefficienti, cioè dalla materia e dalla forma; le quali corrispondono alla coppia preaccennata della scienza e della letteratura, e abbisognando l'una dell'altra, non fanno effetti notabili se vengono scompagnate. La dottrina vestita di cenci smette due terzi del suo valore. Senza di essa, si dà facondia, non eloquenza: si hanno puri, eleganti, copiosi dettatori, non grandi e potenti scrittori. A parlare propriamente, non è scrittore chi non ha stile; né può dirsi che abbia stile chi è disadorno e irsuto di eloquio, o di concetto volgare; istrice o pappagallo. Lo stile è l'unione delle due cose, cioè idea e parola insieme; la quale unione non è semplice aggregato, ma legatura, compenetrazione intima, e come dire ipostasi indivisa del concetto e del suo idolo o segno; e però è capace di bellezza, atteso che il bello è l'accoppiamento del sensibile coll'intelligibile<note place="foot"><p><bibl><title>Del bello</title>, cap. 1 e 6.</bibl></p></note>. Lo stile è il corpo delle idee e quasi il rilievo, per cui spiccano e risaltano dal fondo del pensiero e del sentimento; onde Gasparo Gozzi dice che gli antichi “<quote>proferirono i loro pensieri con un certo garbo, che non solamente si leggono, ma si può dire che si veggano con gli occhi del capo; tanto corpo hanno dato a quelli con le parole</quote><note place="foot"><p><bibl><title>Opere</title>, t. XIII, p. 127, 128.</bibl></p></note>”. Perciò laddove nei buoni scrittori moderni prevale il genio della pittura, negli ottimi antichi si ravvisa il fare scultorio; non vedendosi soltanto le idee loro, ma quasi toccandosi con mano. Che se al giudizio di Antonio Cesari <quote rend="italic">le parole sono cose</quote><note place="foot"><p><bibl><title>Antidoto</title>, Parma, 1839, p. 142.</bibl></p></note>, non è men vero che le cose sono parole; quanto l'idea male espressa sussiste solo virtualmente e non è, per così dire, che la metà di se stessa. Lo stile insomma è l'atto e il compimento del concetto, perché gli dà tutto il suo essere e lo incarna perfettamente colla parola; trasferendolo dalla potenza iniziale dell'intuito e del senso confuso nel giro attuale e maturo della riflessione.</p>
<p>Il divorzio del pensiero e della loquela era quasi ignoto agli antichi, che da Omero<note place="foot"><p>Nell'<title>Odissea</title> i collocutori del protagonista lodano spesso l'aggiustatezza i leggiadria del suo parlare.</p></note> a Cicerone mostrarono coi precetti e coll'esempio di credere che il senno e l'elocuzione importino egualmente. Ma nei popoli d'oggi e specialmente nella nostra Italia le due cose di rado camminano di conserva; e la letteratura testé si partiva nelle due scuole sofistiche dei puristi e degli ostrogoti. Ché se altri si meravigliasse che io ricordi queste cose e parli di lingua in un'opera di politica, egli raffermerebbe la mia sentenza, provando col suo stupore come oggi sia perduta ogni notizia delle congiunture intime e innumerabili che legano il pensiero e la civìltà dei popoli col loro sermone. Lo stile, dice Giorgio Buffon, è l'uomo: lo stile e la lingua, dico io, sono il cittadino. La lingua e la nazionalità procedono di pari passo, perché quella è uno dei principii fattivi e dei caratteri principali di questa; anzi il più intimo e fondamentale di tutti come il più spirituale; quando la consanguineità e la coabitanza poco servirebbero a unire intrinsecamente i popoli unigeneri e compaesani, senza il vincolo morale della comune favella. E però il Giordani insegna che “<quote>la vita interiore e la pubblica di un popolo si sentono nella sua lingua<note place="foot"><p><bibl><title>Opere</title>, t. I, p. 549.</bibl></p></note>”; <seg type="inciso">la quale è</seg> “l'effigie vera e viva, il ritratto di tutte le mutazioni successive, la più chiara e indubitata storia de' costumi di qualunque nazione, e quasi un amplissimo specchio, in cui mira ciascuno l'immagine della mente di tutti e tutti di ciascuno</quote><note place="foot"><p><bibl><hi rend="italic">Ibid.</hi> p. 531, 532.</bibl></p></note>”. E il Leopardi non dubitò di affermare che “<quote>la lingua e l'uomo e le nazioni per poco non sono la stessa cosa</quote><note place="foot"><p><bibl><title>Epistolario</title>, t. I, p. 229.</bibl></p></note>”. Ed è ragione; perocché la nazionalità è il pensiero e la coscienza dei popoli; e quello non può significarsi agli altri, né questa conversar seco stessa, senza l'aiuto della favella. Per la qual cosa il senso che ha un popolo del suo essere individuato come nazione, e il bisogno di autonomia politica importano e presuppongono necessariamente il senso e il bisogno dell'autonomia letteraria e l'abborrimento di ogni vassallaggio così nel pensare, come nel parlare e nello scrivere. E si vede per esperienza che l'amore e lo studio della patria suol essere proporzionato a quello della propria lingua e delle lettere patrie; e che chi ama i barbarismi nel discorso non li fugge nella politica. Gli antichi tenevano il parlare barbaro per cosa servile; e Cicerone considera il favellar puramente come un uso richiesto alla dignità romana e prescritto al buon cittadino<note place="foot"><p><bibl><title>De orat.</title> III, 14. <title>Brut.</title> 37, 75.</bibl></p></note>.</p>
<p>La storia attesta a ogni tratto come la nazionalità e la lingua nostra sieno cose parallele, unite e indissolubili, e come abbiano comune l'origine, il progresso, la fine. Esse nacquero ad un parto per opera dell'uomo che scrisse colla stessa penna la legislazione della monarchia italica e quella del volgare eloquio; e che col divino poema mise in cielo il suo vernacolo, traendolo dall'umile qualità di dialetto e sollevandolo al grado d'idioma nazionale. Dante fu egualmente il padre della letteratura e della scuola politica italiana; e siccome la favella nobile e la patria non sussistono attualmente se non in quanto l'uso dell'una e la coscienza dell'altra divengono universali, si può dire per questo rispetto che l'Alighieri creasse la nazione e la lingua. Di questa egli era si tenero che recava <hi rend="italic">a perpetuale infamia il commendare lo volgare altrui e dispregiare il proprio</hi>; chiamando <hi rend="italic">malvagi</hi> coloro che il facevano, e <hi rend="italic">abbominevoli reitadi</hi> le cagioni che a ciò gl'inducevano<note place="foot"><p><bibl><title>Conv.</title> I, 11.</bibl></p></note>. Né perciò riprendeva lo studio degli altri idiomi; ché l'angusto e gretto amor patrio di certuni troppo era contrario al suo genio cosmopolitico. “<quote>Sanza dubbio non è sanza lode d'ingegno apprendere bene la lingua strana; ma biasimevole è commendare quella oltre la verità per farsi glorioso di tale acquisto</quote><note place="foot"><p><bibl><hi rend="italic">Ibid.</hi></bibl></p></note>”. Costoro egli riputava cattivi Italiani, indegni di parlare la più nobile delle loquele. “<quote>Molti dispregiano lo proprio volgare e l'altrui pregiano; e tutti questi cotali sono gli abbominevoli cattivi d'Italia che hanno a vile questo prezioso volgare; lo quale, se è vile in alcuna cosa, non è se non in quanto egli suona nella bocca meretrice di questi adulteri</quote><note place="foot"><p><bibl><title>Conv.</title> I, 11.</bibl></p></note>”. Anzi tale era il suo culto verso di esso, che stimava “<quote>degne di essere trattate nel volgare illustre, ottimo sopra tutti gli altri volgari, solamente le ottime materie</quote><note place="foot"><p><bibl><title>De vulg. eloq.</title> II, 2. Trad. del Trissino.</bibl></p></note>”; e degni solo di adoperarlo gli eccellenti. “<quote>Questo illustre volgare ricerca uomini simili a sé, sì come ancora fanno gli altri nostri costumi ed abiti: la magnificenza grande ricerca uomini potenti, la porpora, uomini nobili; così ancora questo vuole uomini d'ingegno e di scienza eccellenti e gli altri dispregia</quote><note place="foot"><p><bibl><title>Conv.</title> I, 11.</bibl> </p></note>”.</p>
<p>Non parranno esagerate queste tali sentenze a chi rimemori il fine di Dante e la condizione de' suoi tempi; i quali erano demagogici, perché barbari. Come le reliquie del sapere antico erano soffocate dalla rozzezza universale, così i pochissimi ingegnosi e dotti, dalla turba dei volgari intelletti e degl'ignoranti. La lingua nascente correva pericolo di perir nelle fasce affogata da tanta barbarie; e però l'uomo grande che si aveva proposto di ricreare coll'aiuto di essa la patria e ricomporre una civiltà, doveva intendere a nobilitarla, ritirandola dal volgo di tutte le classi e affidandola alla cura degli spiriti più pellegrini. Così egli si alzò all'idea pitagorica dell'aristocrazia naturale e della sovranità dell'ingegno; commettendogli la cura di custodire e coltivar l'eloquio volgare, e di renderlo illustre. Vide che siccome ogni virtù e grandezza muove dal pensiero, toccava ai sapienti e agl'ingegni singolari il fondare la civiltà italiana e il comporre le varie sue membra; cioè nazionalità unita ed autonoma, polizia, lingua, scienza, letteratura, arti belle; tutte cose inseparabili nel concetto di Dante e subordinate all'ingegno, che ne è l'anima e la fonte perenne; e quando mancano, dee esserne il procreatore. Se anche oggi la plebe non può essere civile dove non sia informata e guidata dall'ingegno, quanto più ciò doveasi verificare in un secolo, che tutto il mondo era plebe? E si noti che a senno di Dante l'ingegno non vale e non prova, se non è colto, cioè ornato di dottrina. “<quote>Si confessi la sciocchezza di coloro, i quali senza arte e senza scienza, confidandosi solamente nel loro ingegno, si pongono a cantar sommamente le cose somme. Adunque cessin questi tali da tanta loro presunzione, e se per la loro naturale desidia sono oche, non vogliano l'aquila, che altamente vola imitare</quote><note place="foot"><p><bibl><title>De vulg. eloq.</title> II, 4.</bibl></p></note>”. Se pertanto paresse ad altri che l'Alighieri volesse far della lingua e della poesia (come altresì del governo) un monopolio di pochi, concedasi almeno che cotal monopolio differisce da quello dei nostri municipali e puritani; poiché quegli lo conferiva alle aquile e questi lo assegnano alle oche.</p>
<p>Tal è il sublime concetto che Dante aveva della lingua nazionale. E pur questa lingua non era ancora illustrata dal Petrarca, dal Machiavelli, dall'Ariosto, dal Galilei, dal Leopardi, e però non potea attribuirsi la lode che le fu data da un moderno Francese di essere la più bella delle lingue vive<note place="foot"><p>Vedi <bibl>sup. cap. 2.</bibl></p></note>. Ma per un fato singolare, a mano a mano che essa crebbe di perfezione e di splendore, ne scemò il culto e l'affetto in coloro che in coloro che la parlavano e la possedevano. Sarebbe facile il provare che la declinazione del nostro essere nazionale o vogliam dire della italianità politica corrispose con esatta proporzione allo scadimento della letteraria, se questa materia non volesse troppo lungo discorso. Siccome però in ogni genere di cose il progresso si deduce dal principio e dall'esito, avendo già notato come la nazionalità e la lingua si originassero, ricordiamo ora come risorgessero. Esse rinacquero pure ad un corpo e altresì pel magistero di un gran poeta; il quale fu secondo padre e ristoratore di entrambe. Il senso della nazionalità e l'uso della buona lingua erano quasi morti ai tempi di Vittorio Alfieri; il quale fu il primo che richiamasse i suoi coetanei ai dogmi dell'antica scuola italica e allo studio dell'aureo secolo. E l'ufficio che fece in universale rispetto a tutta la penisola, lo esercitò più specialmente riguardo al nativo Piemonte, avvezzandolo civilmente a tenersi per un membro d'Italia e letterariamente a pensare e scrivere nella sua lingua. L'opera dell'Alfieri fu proseguita nelle varie provincie da molti valorosi; ma in nessun luogo la parentela del pensiero civile coll'eloquio apparve più manifesta che in Napoli. Nei tempi addietro gli scrittori del Regno difettarono di senso italiano, furono più provinciali che nazionali; e i più di loro scrivevano incoltamente. Ma ecco che Basilio Puoti, migliorando e intoscanendo il sermone dei regnicoli, ne italianizzò i sensi e il sapere; onde oggi superano molte e non la cedono a nessuna parte della penisola. Tanta è l'efficacia che nel pensiero esercita la favella; e tanto è vero che l'iniziazione all'italica cittadinanza ha d'uopo del toscano battesimo.</p>
<p>La riforma letteraria introdotta dal nostro tragico non ebbe lunga vita; il che nacque dall'essersi in breve alterato il concetto alfieriano, separando lo studio della lingua da quello delle materie. Per quanto la parola rilevi, la cura delle cose dee andare innanzi; e senza di esse può aversi buona lingua, ma non già buono stile, perché</p>
<p>“<quote lang="lat">Scribendi recte sapere est principium et fons</quote><note place="foot"><p><bibl>Hor. <title>Ars poet.</title> 309.</bibl></p></note>”.</p>

<p>La condizione dei linguisti e dei dotti è come quella dei democratici e dei conservatori: una parte ha d'uopo dell'altra, e se fanno divorzio, amendue si snaturano e diventano sofistiche. I pedanti e le gazze avvilirono gli studi di lingua e rimisero in credito i vandali e gli spinosi. Il che nocque al Risorgimento, che non trovò apparecchiato il pensiero né la favella; onde, come i suoi politici procedettero alla forestiera, così i suoi oratori parlarono barbaramente. Quanti compagni di eleganza ha Amedeo Ravina nel parlamento piemontese? O quanti ne aveva Terenzio Mamiani nel romano? Né voglio già ragguagliare il Piemonte a Roma; la quale somiglia alla Toscana e partecipa al suo privilegio di avere per dialetto l'idioma patrio. Nondimeno il Giordani diceva nel diciassette che “<quote>non ci è paese in tutta Italia dove si scriva peggio che in Toscana e in Firenze; perché non ci è paese dove meno si studi la lingua si studino i maestri scrittori di essa, senza di che in nessuno si potrà mai scriver bene; ed oltre a ciò non è paese che parli meno italiano di Firenze. Non hanno di buona favella niente fuorché l'accento: i vocaboli, le frasi vi sono molto più barbare che altrove. Perché ivi non si leggono se non che libri stranieri. Chiunque in Toscana sa leggere, dee V. S. tenere per certissimo che non parla italiano; e questo rimane solo a quei poveri e rozzi che non sanno punto leggere</quote><note place="foot"><p><bibl><title>Epistolario del Leopardi</title>, t. II, p. 290, 291.</bibl></p></note>”. Simili querele spesseggiano negli scritti del Cesari, del Perticari e del Monti, io non so se elle sieno esagerate o se oggi le condizioni sieno mutate<note place="foot"><p>Io spero che sieno; e mi par poterlo dedurre dai lavori importanti che ci si fanno intorno ai classici e alla buona lingua. Poiché senza parlare di quelli che escono dagli Accademici della Crusca (e fra gli altri dall'egregio Manuzzi, che può dirsi toscano per affetto e per domicilio) le cose del Guasti e l'<title>Etruria</title> che si pubblica in Firenze per opera di Pietro Fanfani e di alcuni suoi dotti amici fanno buon testimonio che i più gravi infortuni della patria non possono intiepidire lo zelo dei valorosi per la sua lingua.</p></note>; ma ancorché non fossero, non temerei ricordando il giudizio del Giordani e di quegli altri valentuomini, di offendere il popolo più gentile d'Italia; sì perché io so di certo che egli antipone la verità ad ogni altro rispetto, e perché, chi ben guardi, il biasimo non è senza lode. Imperocché tanta è la finezza ingegnosa dei Fiorentini e degli altri Toscani, che il loro stile ancorché manchi di purezza, ha però sempre un'euritmia, una limpidezza, una disinvoltura naturale, di cui non si trova vestigio negli altri Italiani che scrivono scorrettamente. Il qual pregio è sottosopra comune anche a Roma, privilegiata egualmente di poter supplire in qualche parte allo studio colla felicità dell'ingegno e della natura.</p>
<p>La scuola nazionale, di cui feci discorso nel precedente capitolo, non può dunque essere compiuta, se le buone lettere e la buona lingua che ne è il fondamento non si aggiungono al sapere; ripigliando le riforme dell'Alfieri, e guardandole dallo sviamento de' suoi successori. La dottrina, massimamente civile, vuol essere lo scopo e l'anima degli studi ameni; e fra i lavori di filologia italiana che importano, il più urgente è appunto quello di somministrare una lingua alla scienza civile<note place="foot"><p><bibl>Cons. <title>Operette politiche</title>, t. II, p. 132, 135.</bibl></p></note>. Per allenarsi al faticoso compito, si ricordino tutti a cui cale della patria comune, che secondo l'esperienza universale, la morte delle lingue è quella della nazioni. Molti sono i pericoli che nel corso del Rinnovamento europeo dovrà superare la nazionalità italiana, ancor poco radicata negli animi e combattuta da errori ed interessi moltiplici, da non poche preoccupazioni e forze così interne come forestiere; e però giova il rincalzarla da più lati e il cingerla di tutti i presidi; e quello della buona lingua è di tutti il più efficace. Imperocché tanta è la virtù di esso, che basta a mantener vivo lungamente il principio nazionale; e spento, lo fa rivivere. Di ciò rendono testimonio i Greci che sopravissero più di un millenio e mezzo alla perdita della libertà propria, e alla nostra memoria risuscitarono; imperocché sotto il giogo macedonico, romano, bizantino custodirono quasi intatta l'antica loquela<note place="foot"><p>Intorno alla longevità dell'antico greco vedi il Leopardi nel suo <title>Discorso</title> su Gemisto Platone.</p></note>, e la serbarono almeno in parte sotto quello dei Turchi.</p>
<p>Per ristorare la lingua italiana, bisogna innanzi tratto conoscerne e determinarne la forma. Essa fu al principio un dialetto municipale, secondo l'uso di tutte le lingue; le quali cominciano a essere individue e singolari col comune prima di passare a stato particolare e specifico colla provincia, e a stato generico e universale colla nazione. Perciò se gli stranieri non meno che i paesani e i più degli autori illustri chiamano italiana la nostra lingua, avendo rispetto al suo ultimo grado che è il nazionale; se Dante accennava allo stesso nome quasi ad augurio e ad apparecchio del futuro; se volgarmente dicesi toscana, riguardo ai tempi intermedii, nei quali il parlare della metropoli si sparse e confuse in certo modo coi dialetti germani dei paesi contigui, ma non si allargò tuttavia alla nazione; il Varchi ebbe ragione di scrivere in ordine alle fonti che “<quote>chi voglia nominare propriamente e dirittamente la lingua colla quale volgarmente si ragiona e scrive, dee appellarla fiorentina e non toscana o italica</quote><note place="foot"><p><bibl><title>Ercolano</title>, Padova, 1744, p. 88. Vedi anche a c. 116.</bibl></p></note>”. Né Firenze fu solo la cuna, ma è tuttavia il centro e la capitale della lingua patria; mercecché ivi la plebe (che è la parte più viva e spontanea del popolo) la serba tuttavia incorrotta o quasi. La denominazione di lingua toscana tramezza fra le due altre e le accorda in un certo modo, accennando al principio e al progresso, al mezzo ed all'area, come la provincia è frapposta tra il municipio e la nazione. Non bisogna però dimenticare che a Roma e ad altre parti del dominio ecclesiastico è comune più o meno il privilegio toscano, poiché la lingua patria ci suona viva e talvolta eziandio pura sulle labbra del popolo. Così, per cagion di esempio, il Leopardi nativo di Recanati, piccola città del Piceno, lodata la pronunzia degli abitanti, dice che il loro volgare “<quote>abbonda in grandissima quantità di frasi e motti e proverbi pretti toscani, che si trovano negli scrittori; e che in bocca dei contadini e della plebe minuta ci si sentono parole che noi non usiamo nel favellare per fuggire l'affettazione</quote><note place="foot"><p><bibl><title>Epistolario</title>, t. I, p. 41.</bibl></p></note>”. Laonde Toscana e Roma e le altre adiacenze, in cui il senso intimo della nazionalità italica prorompe e, per così dire, si traduce in lingua comune, e in eloquio puro, dolce, armonioso sulle bocche plebeie, sono certo la regione più patria della penisola, e meritano di essere onorate col titolo d'Italia italiana. L'Italia italiana è il capo e la cava, la piazza e la reggia del bel parlare italico; nella quale non mica i principi, né i patrizi, né i borghesi, ma la plebe (secondo il dettato di Platone), ha legittimo imperio. Dal che si raccoglie che siccome si dà un'egemonìa politica, militare, religiosa, scientifica o di altro genere; così trovasi pure l'egemonìa della lingua; cui niuno presso di noi può disdire all'Italia centrale e alla Toscana massimamente. La quale, oltre la prerogativa delle origini, ha la gloria di averci dati i primi e i più grandi scrittori e fondata quella compagnia che raccoglie e mantiene il più bel fiore della favella. E però il restitutore più insigne di questa riconobbe il primato toscano e volle vivere e morire in Firenze <hi rend="italic">per avvezzarsi a parlare, udire, pensare e sognare in toscano</hi>, facendo ritratto specialmente dal minuto popolo; e alla nostra memoria Giuseppe Giusti e Niccolò Tommaseo ne presero, l'uno nei versi l'altro nella prosa, quel nuovo stile pieno di brio, di acume e di grazia che riluce nei loro scritti.</p>
<p>Il principio è negli ordini del tempo ciò che è il centro in quelli dello spazio; sovrattutto quando al merito del cominciamento aggiunge il pregio del colmo e della eccellenza, come accade a quei secoli privilegiati che si chiamano aurei nelle lingue, nelle lettere, nelle arti belle. Ora nel modo che la Toscana e in ispecie Firenze è il capo del bel parlare, così il trecento che primo ne sparse e nobilitò l'uso quanto allo scrivere, fu altresì per esso l'età dell'oro, recandolo a perfezione nei tre luminari più antichi della nostra favella; cosicché per un raro privilegio la puerizia di questa fu coetanea alla sua maturezza. Anche per questa parte l'Alfieri diede il precetto e l'esempio scrivendo che il nostro “<quote>secolo veramente balbetta ed anche in lingua assai dubbia, il secento delirava, il cinquecento chiacchierava, il quattrocento sgrammaticava ed il trecento diceva</quote><note place="foot"><p><bibl>Lettera a Ranieri dei Calsabigi.</bibl></p></note>”. E altrove osserva che “<quote>chi avesse ben letti quanto ai lor modi i nostri prosatori del trecento e fosse venuto a capo di prevalersi con giudizio e destrezza dell'oro dei loro abiti, scartando i cenci delle loro idee, quegli potrebbe forse poi ne' suoi scritti sì filosofici che poetici o istorici, o d'altro qualunque genere, dare una ricchezza, brevità, proprietà e forza di colorito allo stile, di cui non ho visto finora nessuno scrittore italiano veramente andar corredato</quote><note place="foot"><p><bibl><title>Vita</title>, IV, 1.</bibl></p></note>.” Il trecento è l'età, in cui i nostri scrittori si accostarono maggiormente alla perfetta bellezza perché di semplicità, di naturalezza e di elegante candore, niuno dei seguenti, non che vincerli, poté agguagliarli. Non però si vuole dismettere lo studio degli altri tempi; perché siccome la lingua italiana è per molti rispetti comune a tutte le provincie, così è perpetua in tutti i secoli moderni della penisola; tanto che il ristringerne la parte scritta ai trecentisti è come ridurne la porzione parlata alle fiorentinità e ai toscanesimi, senza far conto delle dovizie, che diventando favela nobile e nazionale, ella trasse di mano in mano dal culto ingegnoso di tutta Italia. Il che sarebbe veramente in grammatica tanto superstizioso quanto nella teologia cattolica il derivare la tradizione dalla sola Roma o dai soli primi secoli; rannicchiando tutta la chiesa negli apostoli, secondo l'uso dei protestanti, o nel papa, secondo il costume dei Gesuiti. Prossimo al trecento per la bontà, ma non pari, è il cinquecento; e ha seco a comune questa prerogativa che tutti o quasi tutti ci scrissero italianamente. Lode che già non può darsi al secento, e meno ancora al quattrocento, al settecento e all'ottocento; nei quali il numero dei buoni scrittori sottostà di gran lunga a quello dei cattivi, anzi dei pessimi, in cui è spenta ogni vena e fattezza nativa della lingua patria.</p>
<p>Il nervo e il fondamento della lingua e dello stile è la prosa; la quale sola è universale e primitiva<note place="foot"><p><bibl>Elio Aristide (<title>In Serap.</title>) e Paolo Courier (<title lang="fre">Préf. d'une trad. nuov. d'Hérod.</title>)</bibl>.</p></note>, ed è in rispetto dei versi ciò che è il tutto riguardo alla parte, il principale all'accessorio, l'albero al fiore. La lingua poetica è un rivolo della prosastica, cui Paolo Paciaudi, maestro dell'Alfieri, chiamava <quote rend="italic">la nutrice del verso</quote><note place="foot"><p><bibl>Alfieri, <title>Vita</title>, IV, 1.</bibl></p></note>; e però il Giordani consiglia di <quote rend="italic">premettere al tentar la poesia un lungo esercizio di prosare</quote><note place="foot"><p><bibl><title>Epistolario del Leopardi</title>, t. II, p. 283.</bibl></p></note>. All'uso invalso presso molti di attendere allo stile poetico e di trascurare i prosatori, come se i versi abbiano mestieri di studio, ma alla sciolta orazione si possa dar opera senza apparecchi, io attribuisco non solo la carestia corrente di buoni poeti, ma in parte ancora la declinazione della lingua in universale. D'altra parte benché il numero dei nostri prosatori insigni che per purità ed eleganza di elocuzione hanno o meritano il nome di classici non sia piccolo, pochi tuttavia sono grandi scrittori; perché nei più al pregio della dicitura non risponde quello della materia. Osserva il Leopardi che noi sottostiamo per questa parte “<quote>ai Francesi, agl'Inglesi e agli altri, la cui letteratura nata o fiorita di fresco, abbonda di materie che ancora importano. Ma la letteratura italiana, nata e fiorita già è gran tempo, consiste principalmente in libri tali che quanto allo stile, alla maniera e alla lingua, sono tenuti ed usati dai moderni per esemplari; quanto alle materie sono divenuti di poco o di nessun conto</quote><note place="foot"><p><bibl><title>Opere</title>, t. III, p. 283.</bibl></p></note>”. Il che non procede solo dall'antichità di questi scrittori, poiché i Greci e i Latini assai più antichi li superano di gran lunga eziandio per l'importanza delle cose, ma dal vezzo di sequestrare le lettere dalla scienza; il quale, nato nel secolo quindecimo, crebbe a mano a mano che la frivolezza dei costumi, la nullità dell'educazione, la servitù del pensiero e della patria, fecero dello scrivere un ufficio triviale o un trastullo. Da ciò nacque che fuori dei pochi che bene scrissero di storia, di cose naturali e di arti belle, noi non abbiamo forse scrittori insigni di prosa che il Machiavelli e il Leopardi, amendue sommi, ma divisi da tre secoli; l'uno dei quali recò nella politica, l'altro nello studio dell'uomo, il fare pellegrino e sperimentale di Galileo. Gli altri prosatori di grido furono spirituali più superstiziosi che religiosi, come gli ascetici del trecento e i tre celebri Gesuiti del secolo decimosettimo; o trattarono di cose leggieri, come la più parte dei cinquecentisti; o si segnalarono specialmente per le traduzioni, come il Caro, il Varchi, il Davanzati, il Segni, l'Adriani; o furono più giudiziosi che nuovi nelle dottrine, come gli scrittori bolognesi dell'età scorsa; o lasciarono pochi e brevi saggi del loro valore, come il Biamonti, il Giordani e altri alla nostra. I puristi, non che rimediare, accrebbero il male, trascurando affatto lo studio delle cose e recando nelle lettere una pedanteria così fastidiosa, che in politica a petto loro i puritani ne pèrdono. Il Manni e il Cesari meritarono non piccola lode per lo zelo infaticabile con cui attesero a recare in luce molti classici dimenticati e rimettere i buoni studi; ma il loro esempio, come autori, prova che il conversare assiduo coi trecentisti può essere pericoloso al retto senso, se non si tempera colle cognizioni e la critica dell'età più moderna<note place="foot"><p>Veggansi per esempio, gli scrupoli del Manni intorno a un passo delle Vite dei santi padri (<bibl>Bologna, 1823, t. II, p. 22–24</bibl>). Il buon Cesari è pieno di semplicità. Loda gli strazi della Saodata, ammira i prodigi dei Fioretti, si scandalizza delle scappate ghibelline di Dante e chiede sollecitamente che il papa faccia un miracolo per risanarlo. Pio settimo non ne volle sapere, e rispose che <quote rend="italic">il cielo era alto</quote> (<bibl>Cesari, <title>Lettere</title>, Firenze, 1846, t. II, p. 362–367</bibl>).</p></note>.</p>
<p>La potenza degli scrittori nasce principalmente dalla loro autonomia sì propria che nazionale; senza le quali l'eleganza e la dottrina stessa riescono presso che infruttuose, non potendo somministrare né novità di concetti né eloquenza, massimamente civile. Quindi è che, secondo il Giordani, benché abbiamo in copia <quote rend="italic">copiosi, puliti, ornati dicitori, ci manca l'eloquenza</quote><note place="foot"><p><bibl><title>Opere</title>, t. II, p. 97.</bibl></p></note>, e il Leopardi fa la stessa querela<note place="foot"><p><bibl><title>Opere</title>, t. I, p. 309.</bibl> Amendue questi scrittori tengono l'<title>Apologia</title> di Lorenzino come la sola <hi rend="italic">scrittura eloquente</hi> che abbia l'Italia (<bibl>Giordani, <title>Opere</title>, t. I, p. 445, t. II, p. 98. Leopardi, <title>Opere</title>, t. I, p. 309; <title>Epistolario</title>, t. I, p. 150</bibl>). Il Leopardi aggiunge che chi voglia altri esempi dello stesso genere, uopo è che ricorra alle canzoni politiche del Petrarca (<bibl><hi rend="italic">Ibid.</hi>, p. 126</bibl>).</p></note>. L'eloquenza grande e forte non ha pur d'uopo d'idee pellegrine, ma anco di successi notabili; e suole per ordinario, non già precedere i fatti, ma venire appresso, e infiammarsene; cosicché per questo rispetto l'azione non germina dal pensiero, ma lo produce. Cicerone e Demostene fiorirono in sul finire delle loro repubbliche, e furono quasi l'eco di molti secoli feraci in eroi. Or che uomini straordinari può vantare la moderna Italia? Che fatti illustri? Che imprese magnanime? Tutto ci è volgare, meschino, mediocre, nullo. Lo studio del vero e del bello, del buono e del santo, della patria e della gloria fu in ogni tempo il focile che trae dall'ingegno il fuoco dell'eloquenza; e a questa divina fiamma le lettere greche, latine, cristiane furono debitrici dei loro miracoli. Ora questi sei amori sono spenti da gran tempo in Italia. L'utile si antepone al vero e all'onesto, il giocondo al bello, la superstizione alla religione, la vanità alla gloria, la setta alla patria, la casa e il municipio alla nazione. Le condizioni del nostro vivere e la guasta educazione paiono persino avere ingrossati e arruviditi gl'intelletti, scemata la delicatezza e la finezza del pensare e del sentire; onde i palati moderni sono ottusi, non che all'alta eloquenza, ma all'ironia socratica, al sale attico, all'urbanità romana, e a quanto l'antichità classica ha di più caro e di più gentile.</p>
<p>Questi difetti contribuirono a divezzar gl'ingegni dai prosatori e a far sì che il culto studioso delle lettere amene non esca quasi dai poeti; giacché rari sono gli uomini di tal saldezza che consentano a travagliarsi in istudi noiosi o poco piacevoli. La qual difficoltà è assai minore presso gli altri popoli culti per la ragione detta dianzi; e anche per un'altra che mi resta a soggiungere. La quale si è che la lingua italiana, tenendo del sintetico a uso delle lingue antiche (benché meno di loro), lo scriver bene, massimamente in prosa, vi è assai più malagevole che nelle lingue schiettamente analitiche, come sono, per esempio, il francese e l'inglese dei dì nostri. La perfezione delle lingue sintetiche versando in un magistero più composto a gran pezza e intrigato che quello delle altre, è tanto più ardua, e dipende da un mondo di sottili e minute avvertenze che vogliono molta attenzione a notarle nei classici e assidua pratica e lunghe fatiche a saperle bene adoperare. Ora quest'arte è affatto ignota anche presso i più di quelli che si pregiano di eleganza, tanto che il far derivare la bontà dello stile di tali minuzie pare una pedanteria ridicola; come se nella natura e nella meccanica e in tutti i generi di cose i minimi non importassero quanto i massimi; sovrattutto quando non si tratta della bontà sola, ma della bellezza. Chi è, per cagion di esempio, che oggi scrivendo, metta qualche studio nell'arte difficile delle transizioni? Nelle quali i migliori moderni sono di gran lunga inferiori agli antichi? Ovvero che conosca e possegga il buon uso delle particelle e degli anacoluti propri della nostra lingua? E pure il Cesari non eccede a dire che “<quote>nelle prime dimora forse tre quarti eleganza e della grazia, non pur della nostra, ma di tutte le lingue</quote>;” facendo esse nella favella lo stesso ufficio che i nodi e le giunture nel corpo umano<note place="foot"><p><bibl><title>Antidoto</title>, p. 140.</bibl></p></note>. E ai secondi io credo che alludesse il Leopardi, quando parlava di quei “<quote>modi, quanto più difformi dalla ragione, tanto meglio conformi e corrispondenti alla natura; de' quali abbonda il più sincero, gentile e squisito parlare italiano e greco</quote><note place="foot"><p><bibl><title>Opere</title>, t. III, p. 233.</bibl></p></note>”. Da cotali minuzie dipende in gran parte l'inimitabile perfezione dei classici; i quali non sarebbero né classici, né immortali, se le avessero disprezzate. Imperocché qualunque sia il pregio delle idee e degli affetti, egli è noto che esso non basta a tenere in vita lungamente gli autori, se non gli si aggiunge la squisitezza del dire; e che dall'espressione deriva l'impressione, cioè l'efficacia che i pensieri hanno nell'animo dei lettori e degli udienti. Ora siccome niuno può dubitare che la perfezione dei classici da Omero a Dante non abbia contribuito assaissimo ai progressi dell'incivilimento, se ne deduce questa conseguenza, che la nostra lodata coltura ha molti obblighi ai gerundi e alle particelle. La conseguenza parrà strana solo a coloro, i quali ignorano che il mondo intellettuale e civile ha anch'esso i suoi imponderabili o gli estimano di poco momento.</p>
<p>Queste ragioni spiegano il fatto della declinazione di nostra lingua, ma non lo scusano. E se valgono a diminuire la colpa dei nostri padri, non attenuerebbero punto la nostra; imperocché noi siamo in grado di conoscere ciò che essi ignoravano; vale a dire che nei secoli civili senza propria letteratura non si può essere un popolo. Se a giudizio dell'Alfieri non si dà <quote rend="italic">teatro nelle nazioni moderne senza essere veramente nazione</quote><note place="foot"><p><bibl><title>Lettera al Calsabigi</title></bibl>.</p></note>; rispetto alle lettere la cosa corre al rovescio; ché in vece di venir dopo la nazionalità, elle sogliono precorrerla e si ricercano a crearla o almeno a darle perfetto essere. Ora il primo fondamento della letteratura è la lingua. “<quote>Chiunque vorrà,” <seg type="inciso">dice il Leopardi,</seg> “far bene all'Italia, prima di tutto dovrà mostrarle una lingua filosofica, senza la quale io credo che ella non avrà mai letteratura moderna sua propria, e <hi rend="sc">NON AVENDO LETTERATURA MODERNA PROPRIA, NON SARÀ MAI PIÙ NAZIONE</hi>. Dunque l'effetto ch'io vorrei principalmente conseguire, si è che gli scrittori italiani possano esser filosofi inventivi e accomodati al tempo, che insomma è quanto dire scrittori e non copisti, né perciò debbano quanto alla lingua esser barbari, ma italiani. Il qual effetto molti se lo sono proposto, nessuno l'ha conseguito; e nessuno, a parer mio, l'ha sufficientemente procurato. Certo è che non lo potrà mai conseguire quel libro che oltre all'esortare non darà notabile esempio, non solamente di buona lingua, ma di sottile e riposta filosofia; né solamente di filosofia, ma di buona lingua; ché l'effetto ricerca ambedue questi mezzi</quote><note place="foot"><p><bibl><title>Epistolario</title>, t. I, p. 229, 230.</bibl></p></note>”. Altrove, toccando il carattere che conviene al nuovo stile, egli desidera che “<quote>essendo classico e antico, paia moderno e sia facile a intendere e dilettevole così al volgo, come ai letterati</quote><note place="foot"><p><bibl><hi rend="italic">Ibid.</hi> p. 168.</bibl></p></note>”. E in vero una letteratura non può essere nazionale, se non è popolare; perché se bene sia di pochi il crearla, universale dee esserne l'uso e il godimento. Oltre che dovendo ella esprimere le idee e gli affetti comuni e trarre in luce quei sensi che giacciono occulti e confusi nel cuore delle moltitudini, i suoi cultori debbono non solo mirare al bene del popolo, ma ritrarre del suo spirito; tanto che questo viene ad essere non solo il fine, ma in un certo modo eziandio il principio delle lettere civili. E vedesi col fatto che esse non salgono al colmo della perfezione e dell'efficacia, se non quando s'incorporano e fanno, come dire, una cosa colla nazione; né per altro io credo che l'antica letteratura greca sovrasti a tutte di eccellenza, se non perché ella seppe immedesimarsi meglio di ogni altra col popolo che la possedeva; cosicché laddove essa era veramente pubblica, quelle d'oggi a suo rispetto si possono chiamar private. Che se la nostra, la quale “<quote>già fu la prima di Europa, oggi è poco meno che l'ultima quanto alle parole e quanto alle cose</quote><note place="foot"><p><bibl><hi rend="italic">Ibid.</hi> p. 223.</bibl></p></note>”, questo nasce appunto dall'essersi ella ritirata dalla vita pubblica e civile, e divenuta il negozio accademico o il passatempo di pochi oziosi.</p>
<p>Il Rinnovamento italiano dovendo essere democratico, anche la letteratura dee partecipare di questo carattere e venire indirizzata al bene del popolo. Il che non vuol dire che debba andarsene tutta nei diarii o nei libri popolari; perché secondo l'avvertenza già ripetuta più volte, l'idea democratica si altera se si disgiunge dalle sue compagne. L'ingegno e la nazione sono il nativo ricompimento della plebe; la quale non può essere civile se non è nazionale, cioè unita colle altre classi, e progressiva, cioè guidata dall'ingegno e informata di gentilezza. Similmente la letteratura non può essere veramente democratica, se non ha per fondamento quella scienza ed erudizione superiore che è privilegio di pochi, ma che è pur necessaria a nudrire ed accrescere le lettere popolari. Non può essere democratica, se anco le scritture che sono indirizzate al culto del ceto umile non hanno bontà e squisitezza per l'impronta del genio patrio, la scelta accurata dei pensieri e delle materie, la semplicità elegante dell'elocuzione. S'ingannano pertanto coloro che stimano utili a instruire il popolo certi fogli o libri abborracciati in fretta, scritti alla barbara, senza giudizio nelle cose e buon gusto nelle immagini, negli affetti, nelle parole; e che considerano questa sorta di componimenti come una faccenda spedita, mediante quella filosofia volgare e cosmopolitica che non ricerca né finezza d'ingegno nei componitori, né il marchio proprio della nazione. Egli è per avventura più difficile lo scriver buoni libri pel popolo che per li dotti; dovendosi al pregio intrinseco delle cose che si dicono aggiungere l'accorgimento della scelta e il magistero di accomodarle alla capacità del volgo. Perciò nessuna nazione moderna è ricca di tali scritture; e noi ne siamo poveri oltremodo. Io non conosco fra i nostri classici alcuno scrittore di prosa che meriti da ogni parte il titolo di popolare, salvo Gasparo Gozzi, modello impareggiabile in questo genere; e quel Giambattista Gelli, umile calzolaio, che con favella semplice, tersa, graziosa, spontanea, espresse intorno agli argomenti più gravi i sensi del popolo e precorse alla filosofia moderna<note place="foot"><p>Le commedie veneziane del Goldoni sono altresì un modello perfetto di letteratura popolare, rispetto al vernacolo in cui sono dettate.</p></note>. Ai dì nostri Alessandro Manzoni sciolse col suo romanzo l'arduo problema, se si possa scrivere un libro che sia insieme delizia del popolo e pascolo delle menti più elette; e i vivi ingegni di Cesare Cantù e del Tommaseo attesero a varie specie d'instruzion popolare con una vena infaticabile, che sarebbe degna di trovare in Italia emuli ed imitatori.</p>
<p>Se ardua e difficile è l'opera rinnovatrice e vano sarebbe il volerla accomodare all'altrui mollezza (giacché nulla di grande si può fare senza fatica), tuttavia conferisce ad agevolarla il por fine al divorzio delle cose e delle parole. Cosicché quel partito che solo può dare importanza, nutrimento, vita, potenza alle lettere italiche, è altresì quello che può renderne più spedito e più grato l'acquisto. Imperocché gl'ingegni sodi e vivaci sono avidi di cognizioni; e a lungo andare si annoiano di uno studio che versi tutto nei vocaboli e nella dicitura. Le facoltà dell'uomo sono varie e ciascuna di esse si stanca, se viene esercitata troppo a lungo e con dispendio delle altre; laddove, alternandone l'uso, si aiutano e s'invigoriscono a vicenda. Giova dunque il reciprocare le scienze colle lettere e lo studio della forma con quello della materia; accoppiandogli eziandio insieme, per quanto la nostra bibliografia il consente. La quale non è si infelice, che non abbia autori in cui ambo i pregi si riuniscono; pogniamo che ne sia men doviziosa delle straniere. Ma se si trovasse una letteratura che da un canto fosse abbondante di scrittori ragguardevoli ed insigni per ogni canto; e dall'altro lato, benché diversa dalla nostra, fosse tuttavia congiunta seco di stretta e intima parentela, e giovasse così a perfezionare lo stile, come a formare il buon giudizio universalmente e ad arricchire lo spirito di nobili cognizioni; noi potremmo supplir con essa al difetto delle lettere proprie, e saremmo inescusabili se trascurassimo di darvi opera. Ora questa letteratura sussiste e i suoi tesori ci sono in pronto, servendo essi di base e d'inviamento alla gentile educazione di Europa. Dalle lettere grecolatine nacque la civiltà moderna; e le lingue che si chiamano romane sono una propaggine di quella del Lazio. La qual cognazione è ancora più stretta, più intima, più immediata per ciò che riguarda l'Italia, seggio natìo della cultura latina; che è il vincolo, per cui l'italianità moderna si conserta colla grecità antica. Per la qual cosa se fra gli oltramontani si può dare eccellenza letteraria che non risalga a cotali fonti; l'esperienza di più secoli insegna che l'ingegno italiano non può fiorire e fruttare nelle nobili lettere, se non s'innesta sull'antichità classica; e che ogni qual volta gli spiriti se ne sviarono, non che far nulla di grande, riuscirono a schifi aborti e misere corruzioni. La trascuranza degli antichi esemplari è una delle cagioni principali della nostra scaduta letteratura, e oggi regna più ancora che in addietro; onde non ha guari si udiva in Piemonte la singolare proposta di sostituire nell'insegnamento non so quale idioma esterno al latino; combattuta da Lorenzo Valerio con poche, ma nobili parole, applauditissime dalla camera. Ma a che giova l'insegnare ai fanciulli la lingua antica d'Italia, se fatti giovani e adulti, diventano incuriosi di essa non meno che della moderna? E se i popoli transalpini e trasmarini, di cui ci piace cinguettar le favelle, sono assai più solleciti di tali studi, che per ragione di origine ci appartengono in proprio e dovrebbero esserci cari e domestici più di ogni altro<note place="foot"><p>“<quote lang="lat">Si in romanas litteras tam acriter inveherentur Germani, si Galli, si Britanni, non equidem indignarer, facilemque iis veniam omnino dandam putarem. Ecquis enim miraretur, hujusmodi populos a sermone illo abhorrere, qui imperiosus olim et molestus proavorum suorum auribus accideret; qui graviores olim leges, vectigalia, stipendia superbe ipsis imposita in memoriam revocaret; qui proconsules et procuratores meminisse illos juberet, qui inique interdum jus redderent, privatorum fortunas diriperent, aerarium expilarent, fana depecularentur, provincias exinanirent? Quo tandem animo existimatis, romanos scriptores ab iis gentibus evolvi, apud quos passim offendant magnificas proeliorum descriptiones, ex quibus majores sui victi discederent, urbes suas incendio corruptas, oppida diruta, agros vastatos, seniorum caedes, pueros e parentum complexu abreptos, sacra polluta, foedera iniquis saepe conditionibus icta, postremo inhonestae et durae ubique servitutis vestigia? “Quum res ita se habeant, erunt profecto qui mirentur, a Germanis, a Gallis, a Britannis romanas litteras vehementer excoli, in deliciis haberi, pueris ad altiora studia contendentibus inculcari; romanos scriptores impensissime parari, eruditissimis lucubrationibus instrui, animadversionibus illustrari, innumeris mendis elui, tamque frequenter evulgari, ut plures latini scriptores decennali spatio apud Germanos edantur, quam saeculo labente apud Italos, quorum officinas plerasque fervere videas, in id dies noctesque festinantes, ut ephemerides aut repentinas quasdam scriptiones emittant, quas vixdum ortas occidere, atque oblivione penitus obrui fatendum est.” Mirum sane externos illos populos, quos Romani barbaros per contemptum dicerent, Romanorum litteris tantopere delectari, quas per summum dedecus Itali despiciunt, Romanis illis prognati, qui universi olim orbis victores triumphatis gentibus leges imponerent. At quinam, si superi placet, quinam ex Italis tam probrosum romanae sapientiae bellum denunciare non dubitant? Ii nimirum, qui cogitationes omnes ad Capitolium convertunt, qui urbem Romam in oculis habent, eamque veluti omnium gentium arcem et lucem praedicant; qui patriam, qui Italiam perpetuo in sermonibus suis usurpant, quique sibi beatissimi viderentur, si exoptatum Italiae decus possent conciliare</quote>.” (<bibl>Vallauri, <title lang="lat">De studio litterarum latinarum</title>, Aug. Taurin, 1850, p. 23, 24, 25.</bibl>)</p></note>? Fino a quando tracceremo gli esterni in tutto, salvo che in quella parte, dove con più decoro e frutto potremmo e dovremmo imitarli?</p>
<p>Il primo pregio degli antichi consiste in una semplicità graziosa che unisce maestrevolmente la forza coll'eleganza; nel che risiede la perfetta bellezza. Discorrendo degli edifici e delle sculture, onde Atene fu abbellita da Pericle, Plutarco osserva che “<quote>ciascuno di questi lavori ebbe fin da principio una beltà ferma ed antica, e anco al dì d'oggi mantiene un tal vigore e brio, che par cosa fresca e recente; in sì fatta guisa vi fiorisce tuttora non so che di nuovo, che ne conserva l'apparenza illesa dal tempo, come se in tali opere fosse infuso uno spirito sempre vegeto e un'anima che mai non invecchi</quote><note place="foot"><p><bibl><title>Pericl.</title> 13.</bibl></p></note>”. Altrettanto si può dire delle scritture classiche; privilegiate anch'esse di antica e perenne verdezza; la quale è propria della natura, e trapassa nelle fatture dell'ingegno e dell'arte, quando si accostano a quella. Nella corrispondenza dell'artificiale col naturale consiste la verità estetica; onde rare sono le fantasie dei moderni che sieno vere e quindi belle propriamente. Ritirando adunque le nostre lettere agli antichi esemplari, si ritirano verso la natura e però si migliorano. E lo stile in particolare ha d'uopo di questo rivocamento; sia quella parte di esso che dipende dal componimento materiale delle parole, sia quella che ha meglio dello spirituale e si attiene più specialmente alle cose, e al modo di vederle, sentirle e rappresentarle. Io lascerò parlare su questo proposito i due maestri più insigni dell'età nostra.</p>
<p>L'uno di essi insegna che “<quote>l'ottimo scrivere italiano non può farsi se non con lingua del trecento e stile greco</quote><note place="foot"><p><bibl>Giordani, ap. Leopardi, <title>Epistolario</title>, t. II, p. 283. Cons. <hi rend="italic">Ibid.</hi> p. 292, 293, e Giordani, <title>Opere</title>, t. I, p. 546–549; t. II, p. 380.</bibl></p></note>”. L'altro accenna donde ciò provenga; imperocché “<quote>come lo stile latino trasportato nella lingua dei trecentisti non vi può stare se non durissimo, e come diciamo volgarmente, tutto di un pezzo; così lo stile greco vi si adatta e spiega, e vi stà così molle, così dolce, naturale, facile, svelto che insomma stà nel luogo suo e par fatto a posta per questa lingua<note place="foot"><p><bibl>Leopardi, <title>Epistolario</title>, t. I, p. 50.</bibl></p></note>”; <seg type="inciso">e conchiude che</seg> “l'arte di rompere lo stile senza però slegarlo, conviene impararla dai Greci e dai trecentisti</quote><note place="foot"><p><bibl><hi rend="italic">Ibid.</hi> t. I, p. 180.</bibl> Vedi inoltre ciò che dice il Giordani della grecità demostenica del Segneri (<bibl><hi rend="italic">Ibid.</hi> t. II, p. 293</bibl>); e quanto discorre il Leopardi intorno a quella di Lorenzino (<bibl><hi rend="italic">Ibid.</hi>, t. I, p. 150</bibl>) e alla italianità di Senofonte (<bibl><title>Ibid</title> p. 91</bibl>).</p></note>”. Lo stil rotto, il cui vezzo in Italia è assai antico, poiché già il Pallavicino si burlava dei <hi rend="italic">periodi atomi</hi><note place="foot"><p><bibl><title>Trattato dello stile</title>, 4.</bibl></p></note>, e Gasparo Gozzi dello scrivere <hi rend="italic">a singhiozzi</hi><note place="foot"><p><bibl><title>Opere</title>, t. III, p. 26, 56; t. VIII, p. 121; t. XIII, p. 128.</bibl></p></note>, e <hi rend="italic">a sbalzi</hi><note place="foot"><p>“<quote>Stile a sbalzi come gli zampilli delle fontane</quote>.” (<bibl><hi rend="italic">Ibid.</hi> t. XVI, p. 346.</bibl>)</p></note>, ci venne dallo studio delle lingue secche e analitiche di oltremonte. Rispetto poi a quella parte dell'elocuzione che risiede nell'euritmia delle parole e delle cose, nell'incorporamento dei pensieri colle frasi, “<quote>nella distribuzione delle idee principali, nella giuntura e nel colore delle subalterne</quote><note place="foot"><p><bibl>Giordani, <title>Opere</title>, t. I, p. 549.</bibl></p></note>”, e in fine nel colore e nell'accordo di tutto il discorso, egli è pure indubitato che gli scrittori antichi sovrastanno ai moderni eziandio migliori. “<quote>Quanto più leggo i Latini e i Greci, tanto più mi s'impiccoliscono i nostri anche degli ottimi secoli, e vedo che non solamente la nostra eloquenza, ma la nostra filosofia, e in tutto e per tutto il di fuori quanto il di dentro della nostra prosa, bisogna crearlo</quote><note place="foot"><p><bibl>Leopardi, <title>Epistolario</title>, t. I, p. 108.</bibl></p></note>”. Così lo stile dipende dal soggetto e la buccia dal ripieno; anzi la forma e la materia, compenetrandosi si aiutano scambievolmente; e come i chiari e buoni pensieri rendono perspicua e sana la parola, così “<quote>la facoltà della parola aiuta incredibilmente la facoltà del pensiero e le spiana ed accorcia la strada</quote><note place="foot"><p><bibl><hi rend="italic">Ibid.</hi> p. 210.</bibl></p></note>”. Perciò la favella degli antichi ci riconduce alla loro sapienza; e non a torto per ambe le parti si diede il nome di <hi rend="italic">umanità</hi> alle lettere classiche, atteso che queste non solo perfezionano l'ingegno umano, come spiega il Salvini<note place="foot"><p><bibl><title>Disc.</title> I, 186.</bibl></p></note>, ma porgono la cognizione e idoleggiano l'idea dell'uomo antico, che è l'uomo per eccellenza. Lo stile dei Greci e dei Latini ne è lo specchio vivo; rendendo immagine di quella virilità graziosa che brilla nell'ingegno e nell'animo, nelle azioni e nelle dottrine non meno che nelle fattezze naturali e nelle opere plastiche degli antichi. E però lo scrittore che ai nostri giorni più li conobbe e meglio s'intrinsecò nella loro natura, afferma che “<quote>gli antichi furono incomparabilmente più virili di noi anche ne' sistemi di morale e di metafisica</quote><note place="foot"><p><bibl>Leopardi, <title>Opere</title>, t. II, p. 89.</bibl></p></note>”; “<quote>e che quindi gli scritti loro non solo di altre materie, ma di filosofia, di morale e di così fatti generi, potrebbero giovare ai costumi, alle opinioni, alla civiltà dei popoli più assai che non si crede; e in parte e per alcuni rispetti, più che i libri moderni</quote><note place="foot"><p><bibl><hi rend="italic">Ibid.</hi> p. 346.</bibl></p></note>”. Il che suggelli le altre ragioni allegate per invogliar gl'Italiani allo studio ed al culto dell'antichità classica.</p>
<p>Dico il culto e lo studio; ché altrimenti la lettura non serve se non a procurare un breve e sterile diletto. Ora il vero si è, che non solo oggi è perduto in Italia il vero modo di scrivere, ma eziandio quello di leggere. E perciocché mancano buoni lettori, però difettano i buoni scrittori; quando le due cose sono correlative e la lettura ben fatta è la cote, a cui si lima il gusto, si affina il giudizio, si aguzza l'ingegno, e donde rampolla il maggior capo delle dottrine. Ma la lezione non giova, se non è attenta; e quindi se non è iterata; perché al primo non si può badare a ogni cosa, né imprimerla nell'animo per guisa che se ne abbia il possesso e se ne faccia la pratica. Il che io dico, non solo per ciò che tocca la lingua e lo stile, ma eziandio per quanto riguarda le idee e le cose; giacché una storia, una dottrina, un sistema non si capisce bene, se non quando è meditato e per così dire ricercato a falda a falda, e le varie parti se ne riscontrano col tutto e scambievolmente. La prima lettura di un libro anche ottimo può partorire un momentaneo piacere, ma per ogni altro rispetto è quasi inutile. Il che è una delle cagioni, per cui poco approdano i giornali e gli opuscoletti, come quelli che non si rileggono. Anche il diletto suol essere minore; imperocché le prime letture solendosi far di corsa (e tanto più velocemente quanto è maggior l'attrattivo e l'impazienza di conoscere tutta l'opera), non ti permettono di cogliere una folla di particolari, di avvertir molti pregi dello scrittore, di gustare quelle bellezze che sono tanto più squisite quanto meno apparenti, di penetrare i concetti più profondi e reconditi; il che torna a pregiudizio del piacere non meno che del profitto. Chi legge un libro per la prima volta non può né osservarne le minute parti, né abbracciarne il complesso; il che torna a dire che non può far bene le due operazioni dell'analisi e della sintesi, che pur son necessarie a ben apprendere i lavori dottrinali e quelli che sono indirizzati a muovere l'immaginativa o che risplendono per la maestria dell'elocuzione. Si suol dire volgarmente che bisogna guardarsi dagli uomini di un solo libro; ché sebbene un campo troppo angusto di lettura possa pregiudicare alla pellegrinità e avere altri inconvenienti, tuttavia l'eccedere men nuoce nel concentrarsi che nel dispergersi; perché dove quello rinforza e acuisce le facoltà intellettive, questo le debilita, inducendo abito di leggerezza. E se la scelta è ottima, pochi libri ben letti e masticati suppliscono a molti, così rispetto alle cognizioni razionali, come per ciò che riguarda lo stile e le facoltà delle lingue; giacche trattandosi di ragione e di bellezza, ogni parte in certo modo è nel tutto e il tutto in ogni parte; atteso le relazioni che legano insieme tutto il naturale umano e tutto lo scibile.</p>
<p>Ma ciò è penoso e difficile, dirà taluno; specialmente a noi moderni che siamo più svogliati e meno pazienti (nel leggere) degli antichi. Nol nego. Anzi aggiungo che la lettura, come mille altre cose, non è utile, se è troppo alla mano; essendo una legge universale del mondo, che ogni pregio, ogni acquisto, ogni giocondità durevole sia opera di travaglio. Legger bene e studiare è fatica, perché è una spezie di pugna; dovendo tu spesso combattere col testo, colla lingua, coi pensieri altrui per addentrarti in essi ed appropriarteli; ma questa fatica è sommamente fruttifera, perché dall'arrotamento e dal cozzo del tuo spirito colle parole e i concetti di un ottimo autore viene aiutata ed avvalorata la virtù creativa e ideale; la quale somiglia all'estro guerriero degli antichi Romani, che <quote rend="italic">agitati dalle arme sempre si accendevano</quote><note place="foot"><p><bibl>Machiavelli, <title>Disc.</title> III, 36.</bibl></p></note>. L'orare, dicono gli spirituali, non fa pro senza il meditare. Il simile interviene alla lezione; la quale non vuol essere passiva solamente, ma attiva, né consistere nell'inghiottire ad un tratto, ma nel rimasticare e rugumare il cibo. Perciò lo studio somiglia alla virtù morale, che è opera di uno sforzo; onde anch'esso è virtù e consiste in un'assidua tensione dell'animo e dello spirito. Le forze della mente, come i muscoli del corpo, vigoriscono per l'esercizio; ed Ercole, in cui la filosofia stoica idoleggiava la maschiezza morale e civile, è non solo il modello del virtuoso, ma eziandio del savio e dello scienziato. Gli scrittori antichi fanno più a proposito dei moderni per questa arena dello spirito, sia per la perfezione del pensiero e della forma e l'armonia dell'uno coll'altra, sia perché bisogna sudare e affaticarsi a bene intenderli, atteso la diversità dei costumi, delle opinioni, degl'instituti loro dai nostri, e la vetustà, l'ampiezza, e la costruttura magistrale delle loro favelle. La facilità somma dei libri moderni è un pregio che ha molti vantaggi; ma se non è contrabbilanciata dallo studio degli antichi non passa senza detrimento, e io fo pensiero che contribuisca non poco a snervare e insterilire gl'ingegni della nostra età. Si vogliono però eccettuare le erudizioni e speculazioni germaniche; non solo per la profondità e pellegrinità delle cose (anche quando si dilungano dal vero), ma ancora per l'indole faticosa della lingua tedesca “<quote>infinitamente varia, immensa, fecondissima, liberissima, onnipotente, come la greca</quote><note place="foot"><p><bibl>Leopardi, <title>Opere</title>, t. II, p. 262.</bibl></p></note>”.</p>
<p>Io non dico queste cose agli uomini fatti, perché so quanto sia forte il mutar l'usanza invecchiata, e se pure un siffatto miracolo è sperabile, non si aspetta a' miei pari di operarlo. Più convenevolmente io posso parlare ai giovani; cioè alla generazione novella, a cui toccherà il carico d'incominciare la nuova vita italiana; e però il prepararla sta in voi. Non consumate nell'ozio questo doloroso intervallo che il cielo vi porge affinché provvediate alle sorti patrie con più saviezza e fortuna che non fecero i padri vostri. I quali non riuscirono, perché sciuparono vanamente gli anni della giovinezza e del riposo, e quando vennero i tempi forti e le occasioni di operare, non seppero usarle, trovandosi impreparati. Capitale prezioso per tutti si è il tempo, ma preziosissimo ai giovani, perché bene operandolo, essi solo possono goderne i frutti; e laddove i provetti travagliano solo per gli altri, i giovani lavorano anco per se medesimi. Ma l'impiego primaticcio del tempo non può essere l'azione civile, sì bene il suo tirocinio, cioè il pensiero e la scienza; perché l'uno somministra il fine e l'altra i mezzi delle operazioni. Il pensiero e la scienza girano il mondo e niuna mutazione politica può riuscire e aver vita senza cotal fondamento. <quote rend="italic">Le parole</quote>, <seg type="inciso">dice Dante,</seg> <quote rend="italic">son quasi seme di operazione</quote><note place="foot"><p><bibl><title>Conv.</title> IV, 2.</bibl></p></note>; onde gli antichi si burlavano di chi le aveva per isterili e presumeva di attendere alla pratica senza la guida e la disciplina della teorica. Il Rinnovamento civile non può sortire esito felice, se non è preceduto e scorto dal rinnovamento degli animi e degl'intelletti; né questo aver luogo senza una letteratura, una filosofia, una politica veramente patria. L'Italia ebbe già a dovizia il possesso di questi beni e a voi si addice il restituirglieli. Il che facendo, voi sarete (oso dire) ancor più benemeriti de' suoi liberatori, perché ogni riscatto civile è precario finché dura il servaggio degli animi e degli spiriti; laddove, sciolti questi dai loro lacci, non può indugiare gran tratto l'esterno affrancamento. Ma come ristorar le lettere, le speculazioni e la scienza civile, senza buoni e profittevoli studi? E come lo studio può esser buono se non è faticoso? Come può essere di profitto se versa tutto nei giornali e nei tritumi? Se i buoni libri si trascurano o si leggono sbadatamente? Se non son fecondati dal lavoro interno di chi legge, e affinati nel crogiuolo dell'esame, della meditazione e della critica? Lasciate gli studi leggieri e le letture frivole ai damerini e alle donzelle. Addestratevi alla ginnastica dell'intelletto, come a quella dell'animo e delle membra. Sprezzate gli acquisti facili: amate e proseguite il difficile in ogni cosa; perché arduo e travaglioso in ogni genere è l'apparecchio e il compito della creazione. Le difficoltà aguzzano l'ingegno, lo invigoriscono, e sono fonte di piacere ineffabile così per l'esercizio in se stesso, come per la coscienza del merito, il premio della lode e il frutto della vittoria. Un giovane assueto alle severe lucubrazioni e alle prove atletiche dello spirito non sente più alcun sapore negli studi molli e superficiali; come all'agile e robusto pentatlo non talentavano le carole. E siccome si dee pensare ed apprendere prima di fare, leggere e studiare prima di scrivere, così l'arte di questo dee essere adoperata a principio per esercizio proprio anzi che per uso del pubblico. Lo scrivere per gli altri ricerca maturità d'ingegno e lungo apparecchio; e nel modo che l'uso troppo precoce della età pubere spegne o debilita la virtù generativa, così quei giovani che corrono troppo presto la prova della stampa (massime se eleggono a tal effetto il campo delle effemeridi), e in vece di accumulare in silenzio un gran capitale di pensieri e di cognizioni, s'inducono per vanità o leggerezza a sciorinar di mano in mano i loro piccoli acquisti, estinguono in se stessi la vena dell'invenzione e si tolgono il modo di produrre col tempo opere grandi e non periture.</p>
<p>Attendendo insieme così a procacciarvi e maturare le idee, come all'arte difficile di esprimerle acconciamente, terminerete il lungo e funesto divorzio delle cose e delle parole. La parola è di sommo rilievo; imperocché “<quote>il pensiero dell'uomo si aggira in se stesso, laddove la favella abbraccia il comune; onde l'eloquenza saputa è migliore dell'acutezza infaconda</quote><note place="foot"><p><bibl>Cic. <title>De off.</title> I, 44.</bibl></p></note>”. Ma d'altra parte la facondia senza il sapere non ha alcun valore. “<quote>Niuna stabilità hanno le scritture, che non sieno fondate sulla scienza di coloro che scrivono; e se ne vanno come piume alle aure del favor popolare e della grazia dei principi che passa come fiore di primavera</quote><note place="foot"><p><bibl>Tasso, <title>Il Cataneo ovvero degl'idoli</title></bibl>.</p></note>”. Né le cose vere e utili profittano alla scienza, se non sono anco pellegrine e profonde; ché queste sole l'accrescono e la rendono proporzionata ai tempi. La pellegrinità non consiste, come oggi si crede da molti, nel contraddire e distruggere l'antico, ma nel farne emergere il nuovo, che vi giace, per così dire, come in un sacrario<note place="foot"><p>“<quote lang="lat">Ex Horatii et Virgilii et Lucani sacrario prolatus</quote>.” (<bibl>Int. op. Tac. <title>De orat.</title> 20.</bibl>)</p></note>, e vi si occulta, secondo Dante, come in un'ascosaglia<note place="foot"><p>“<quote lang="lat">Veritas occultas et utiles de suis enucleare latibulis</quote>.” (<bibl><title>De mon.</title>, 1.</bibl>) </p></note>, onde vuol esser tratto e messo in luce per opera dell'ingegno. Per tal modo le tradizioni e i progressi, il mantenere e l'innovare s'intrecciano e si mischiano insieme nelle lettere e nelle dottrine, come nel giro universale della civiltà e nell'arte di reggere gli stati e le nazioni.</p>
<p>E però i giovani abbisognano nel pensare e nell'operare dei senno degli attempati. La gioventù ha convenienza e la plebe e coll'età eroica delle nazioni; e come il genio adolescente al barbarico, così il puerile al salvatico rassomiglia. La plebe e la barbarie (dico quella che nasce da rozzezza, non quella che deriva da corruzione) sono accoste a natura, novizie, vergini, ardite, vereconde, gagliarde, vive, creatrici, magnanime, poetiche, fatidiche, come la giovinezza; ma le une e l'altra hanno poca scienza, poca esperienza, poca prudenza, predominio di senso e d'immaginativa, impeto più che consiglio, avidità di piaceri, intemperanza di movimenti, temerità spensierata, presunzione, leggerezza, vanità, incostanza. Siccome adunque per emendare questi difetti uopo è che la plebe sia informata dall'ingegno e i secoli rozzi guidati dai sacerdoti (che sono i soli ottimati e savi di quei tempi), così la gioventù dei dì nostri non dee rifiutare la scorta della maturità laicale, e anco della vecchiezza, purché non sia scema e barbogia, ma sotto il pelo bianco l'animo vigoreggi. Per tal guisa potrete, senza smettere i rari e beati privilegi dell'età vostra, partecipare ai pregi della virile e sovrastare al secolo in cui vi è sortito di vivere. Il quale si parte, per così dire, tra la puerizia e la decrepitezza; poiché le doti di questi due periodi della vita umana oggi prevalgono e girano il mondo; né solo nelle cognizioni e nelle lettere, ma eziandio nella cura e nell'indirizzo delle cose publiche. Rimbambiti e decrepiti sono i municipali: fanciulli i puitani. Tenetevi lontani da queste sette, se volete far cose grandi e lasciare un nome durevole. Aspirate al virile in ogni cosa; e per coglierlo, seguite i consigli e gli esempi dei pochi uomini che ancora si trovano; dei quali non è spento il seme; pogniamo che affogati e quasi perduti fra la bambineria e barbogeria dominante sia men facile il rinvenirli e farne giudizio.</p>
<p>A questa docilità salutare sarete indotti dalla virtù; senza la quale tutti gli altri beni non provano e non fruttano. E la virtù consiste nel vincere se stesso, subordinando l'affetto e la fantasia alla ragione. Voi non potrete col pensiero e colle imprese signoreggiare il mondo, se non avrete acquistata la padronanza di voi medesimi, Lo spirito è intelletto e volere: se l'una di tali due potenze si educa senza l'altra, il pensiero che consta di entrambe riesce eunuco ed inefficace. Nell'età nostra si trova talvolta sublimità di mente congiunta ad un animo volgare e vilissimo; accoppiamento mostruoso e più raro assai fra gli antichi; i quali non separavano l'instituzione dell'arbitrio e del cuore da quella del conoscimento. L'animo solo può incarnare di fuori e perpetuare i nobili concetti dello spirito; e l'onnipotenza propria del pensiero deriva dal vigore della volontà che il principio immediato dell'operare. Fra le virtù proprie dell'età vostra la modestia è la principale; come quella che è madre di tutte le altre. Laonde se non si avessero ragioni intrinseche per riprovar certe sette che menano gran romore ai dì nostri, basterebbe a screditarle il vedere che esse instillano nei loro seguaci un'albagia e una tracotanza che sarebbero intollerabili nei provetti; ma negli uomini di prima barba muovono a stomaco e a riso. Dal contagio di tali esempi vi salverà il ricordare che il merito e la grandezza non si scompagnano dalla riserva e dalla verecondia; e che proprio degli uomini insigni è il sentire temperatamente di sé. Chi ebbe, per cagion di esempio, dottrina più vasta e ingegno più smisurato alla nostra memoria di Giacomo Leopardi? E chi poté pareggiarlo nella modestia e nel pudore?</p>
<p>Io vi ho spesso allegata l'autorità di quest'uomo e quella di Pietro Giordani, non solo per accreditare colla loro parola quelle verità in cui io son giudice poco o nulla competente, ma per invogliarvi alla loro imitazione; giacché non solo essi penetrarono più addentro dei loro coetanei nelle ragioni intime delle nostre lettere, e tennero il primo seggio come scrittori, ma per la squisita italianità del sentire, il gusto delicatissimo, la sodezza e varietà degli studi, il culto sapiente degli antichi, la libertà dello spirito, la virilità dell'ingegno, l'altezza dell'animo, l'amor della patria, mi paiono gli ultimi degl'Italiani. Il Leopardi amava e venerava il Giordani, come suo maestro anche prima di praticarlo: lo chiamava il “<quote>solo uomo che conoscesse<note place="foot"><p><bibl><title>Epistolario</title>, t. I, p. 333.</bibl></p></note>, degno di qual si sia stato il miglior secolo della gente umana<note place="foot"><p><bibl><hi rend="italic">Ibid.</hi> t. II, p. 80.</bibl></p></note>, misura e forma della sua vita</quote><note place="foot"><p><bibl><hi rend="italic">Ibid.</hi> t. I, p. 230. Cons. <hi rend="italic">Ibid.</hi> p. 141, 144, 225.</bibl></p></note>”; e niuno ignora quanto il Giordani adorasse il Leopardi, e vivo e morto lo celebrasse<note place="foot"><p><bibl>Giordani, <title>Opere</title>, t. II, p. 90, 175, 176, 133–237, 369, 375392. Leopardi, <title>Epistolario</title>, t. II, p. 273–406. Vedi anche l'inscrizione premessa al secondo volume delle Opere del Leopardi.</bibl></p></note>. Dolce è il contemplare in questo gretto e invidioso secolo la coppia generosa e unica di quei grandi inteletti; i quali, come vissero uniti d'indissolubile amore, così saranno indivisi nella memoria de' posteri. Che squisitezza di senno nelle loro lettere che Prospero Viani dava testé alla luce! Che perfezione di stile nelle altre loro scritture! Che nobiltà e altezza di sentimento! Che maschi pensieri! Che teneri affetti<note place="foot"><p>Io non so se per bellezza affettuosa si trovi in alcuna lingua una lettera comparabile all'ottantottesima del Leopardi.</p></note>! Che fino e purgato giudizio! Che magnanima indegnazione contro le ignavie e le sozzure dei loro tempi! Leggendoli, mi sovvenne più volte la sentenza di Santorre Santarosa “<quote>che lo sdegno rende l'uomo vero e forte ogni volta che non muove da riguardi e considerazioni personali</quote><note place="foot"><p><bibl>Ap. <title lang="fre">Revue des DeuxMondes</title>, Paris, XXI, p. 658.</bibl></p></note>.” Che se nulla meno (come non si dà compita perfezione negli uomini) intorno a certe materie di gran rilievo amendue si scostarono dal vero, l'errore dei tempi in cui vissero non pregiudica alla loro fama; né può nuocere a chi è persuaso doversi imitare i pregi e non mica i difetti degli uomini sommi, e anche umanamente parlando, non doversi ripetere ai dì nostri le preoccupazioni dell'età scorsa. Anzi degno dei generosi giovani è il sovrastare a quelle della presente; e dismesse le molli e sofistiche dottrine che sono ancora in voga, preoccupar la dialettica del secolo ventesimo.</p>
<p>Mirando a tali modelli, voi parteciperete alla loro gloria; la quale (purché sia pura e meritata) è il bene più degno dopo la virtù. “<quote>Dell'amor della gloria la mia massima è questa: ama la gloria; ma, primo, la sola vera; e però le lodi non meritate e molto più le finte, non solamente non le accettare, ma le rigetta; non solamente non le amare, ma le abbomina. Secondo, abbi per fermo che in questa età, facendo bene, sarai lodato da pochissimi; e studiati sempre di piacere a questi pochissimi, lasciando che altri piaccia alla moltitudine e sia affogato dalle lodi. Terzo, delle critiche, delle maldicenze, delle ingiurie, dei disprezzi, delle persecuzioni ingiuste, fa quel conto che fai delle cose che non sono: delle giuste non ti affliggere più che dell'averle meritate. Quarto, gli uomini più grandi e più famosi di te, non che invidiarli, stimali e lodali a tuo potere, e inoltre amali sinceramente e gagliardamente</quote><note place="foot"><p><bibl>Leopardi, <title>Epistolario</title>, t. I, p. 70.</bibl></p></note>”. Così sentiva il Leopardi; e governandosi con questa norma, potea sclamare senza rimorso: “<quote>Non voglio vivere tra la turba: la mediocrità mi fa una paura mortale; ma io voglio alzarmi e farmi grande ed eterno coll'ingegno e collo studio</quote><note place="foot"><p><bibl><hi rend="italic">Ibid.</hi> p. 57.</bibl></p></note>”. E non aveva che diciannove anni. Giovani italiani, non vorrete imitarlo? Vorrete vegetare e morire oscuri e dimenticati? O anteporrete alla vera gloria la <hi rend="italic">glorietta</hi><note place="foot"><p><bibl>Alfieri, <title>Del Princ. e delle lett.</title> I, 6.</bibl></p></note> e la vanità volgare? E l'aura presente alla fama degli avvenire? O crederete di coonestare colle voluttà, colle ricchezze, colle cariche, coi ciondoli, la vostra ignavia<note place="foot"><p>“<quote lang="lat">Clamorem vagum et voces inanes</quote>.” (<bibl>Tac. <title>De orat.</title> 9.</bibl>) “<quote lang="lat">Ut nomine magnifico segne otium velaret</quote>.” (<bibl>Id. <title>Hist.</title> LV, 5.</bibl>)</p></note>? “<quote lang="lat">Quae digna legi sint Scripturus, neque te ut miretur turba, labores, Contentus paucis lectoribus</quote><note place="foot"><p><bibl>Hor. <title>Sat.</title> I, 10, 72, 73, 74.</bibl></p></note>”.</p>
<p>Ma siccome il fine del pensiero è l'azione e che non è dato a niuno di scrivere cose grandi, se non intende a farne, così la gloria che ricaverete dalle lettere nascerà dal mirare a quella molto maggiore che dalle opere si raccoglie. Ora tenete per fermo che né degna lode, né rinomanza durevole si può oggi ottenere da niuno altrimenti che abbracciando e promovendo sapientemente la causa delle nazioni, delle plebi e dell'ingegno; come quella che compendia tutti i voti del secolo e tutte le speranze della civiltà moderna. Fuori di questo giro ogni riputazione e celebrità è borra; senza escludere eziandio quelle dei magnati e dei principi. Chi vuole meritar bene dei coetanei e risplendere tra i futuri, rivolga a quei tre oggetti tutte le sue fatiche; e può farlo senza uscire dal genere a cui è inclinato dal proprio genio o costretto dalla fortuna; imperocché essi comprendono nella loro ampiezza tutto l'uomo e tutto lo scibile; e non vi ha studio od operazione che non vi possa conferire col magistero dell'indirizzo. Ma il più importante dei predetti capi (essendo la radice degli altri) è il regno del pensiero, il quale è appunto la luce, onde la gloria è lo splendore. Nutrite e svolgete in voi la preziosa favilla, e promovete il culto del sacro fuoco nei vari ordini del consorzio umano; e per adempiere tali due uffici avvezzatevi a conoscere le doti del vero ingegno, studiandolo nelle memorie e nelle opere dei segnalati. Io mi adoprerò, secondo il mio potere, di agevolarvi questa ricerca colle avvertenze che seguono.</p></div2>
<div2>
<head>CAPITOLO NONO<lb/>
DELL'INGEGNO CIVILE</head>

<p>Compimento del pensiero è l'opera e però la cima dell'ingegno consiste nell'essere operativo. La polizia è uno dei modi di azione; ma siccome per le sue congiunture ella spazia assai largamente, considerando le sue attinenze coll'ingegno, io toccherò di questo eziandio in universale. Che se ciò non appartiene al mio tema, e può parere alieno dall'economia del presente trattato, il discorrerne tuttavia in succinto non disconviene al mio scopo; il quale è di porre nella maggior luce i bisogni politici del nostro secolo. Ora fra questi bisogni, la redenzione della plebe e l'ordinamento delle nazioni sono generalmente noti e vengono ammessi da tutti gli uomini che si pregiano di liberali; e però sarebbe superfluo l'allargarsi a provare l'importanza loro. Ma non si può già dire altrettanto della signoria dell'ingegno, la quale non solo è impugnata dalle fazioni sofistiche dei retrogradi, dei municipali e dei puritani, ma disconosciuta e negletta dalla più parte dei democratici e dei conservatori; tanto che può dirsi che tutte le sette politiche concorrono a combatterla o almeno a trascurarla. E benché questo difetto sia stato più o meno comune a quasi tutti i tempi, in nessuno però invalse tanto come oggi; chè il valor singolare non pure è schiacciato, ma avvilito; e la mediocrità sola ottiene, non che gli onori e la potenza come in addietro, ma la fama e la riputazione. E pure la necessità della maggioranza ingegnosa, benché negata o non avvertita, non è però meno reale; e importa più di ogni altra cosa; imperocché il pensiero essendo il principio di tutte le riforme, queste non possono aver luogo, se il pensiero stesso non è riformato e ridotto a' suoi veri ordini. Né altro è l'ordine del pensiero che il principato dell'ingegno; dal cui mancamento nacquero quasi tutti i disordini dell'età nostra e in particolare quella vicenda incessante di progressi e di regressi, che ci travaglia da un mezzo secolo; giacché le rivoluzioni non governate dal pensiero trapassano la giusta misura e quindi cagionano le riscosse, le quali come cieche e guidate a caso trasmodano anch'esse e partoriscono nuove rivoluzioni. Né questo travaglioso ondeggiamento avrà fine, sinché l'indirizzo delle cose è lasciato al volgo e la mediocrità è principe.</p>
<p>Quando un vero o un fatto rilevante è trascurato, il miglior modo di richiamarvi l'attenzione degli uomini si è quello di notarlo e descriverlo, facendo toccar con mano la sua realtà, specificandone la natura, mostrandone l'importanza e le relazioni con altri veri e fatti più conti, familiari e men ripugnabili. Così fecero quei giuristi e filosofi dell'età scorsa o della nostra che misero in luce i due fatti sociali delle nazioni e delle plebi, e ne chiarirono i diritti negletti, scordati, manomessi per tanti secoli. Ora i diritti dell'ingegno non meno impugnati e disconosciuti hanno d'uopo della stessa opera. Ma certo niuno li negherebbe se si facesse un giusto concetto della potenza spirituale a cui appartengono; giacché il giure risultando dall'essenza delle cose, tanto è il conoscere un essere e la sua natura quanto l'avvertirne i diritti ed i privilegi. Io mi studierò adunque di fare una breve analisi di quella facoltà mentale e di quei fenomeno psicologico che ingegno si chiama, e di mostrare il luogo che occupa nel magistero del creato e negli ordini della Providenza. Né alcuno potrà biasimarmi perché io discorra di una qualità onde son difettivo; giacché quello che io non ho e non posso studiare in me stesso, posso bene raffigurarlo in altri. Anche il povero può scrivere sulle ricchezze e il suddito sul principato; come ottimi critici e retori filosofarono egregiamente sulla poesia e sull'eloquenza, senza esser buoni a scrivere dieci versi o l'esordio di un'orazione. Che più? Ai maestri in divinità non viene interdetto di speculare sull'autore dell'universo e abbozzarne gli attributi; onde tanto sarebbe il convenirmi di presontuoso perché scrivo sopra l'ingegno, quanto l'accusare i teologi di essere panteisti.</p>
<p>Se non avessimo le storie e tutta la nostra cognizione si riducesse al presente, altri potria negare la realtà dell'ingegno e registrarlo fra gli enti favolosi. L'antico detto che <quote lang="lat">humanum paucis vivit genus</quote> è vero anche in questo intendimento, che gli uomini grandi sono sempre rari; ma in certi luoghi e tempi sono rarissimi: in altri mancano affatto; onde verso tal penuria o difetto, la scarsità delle epoche e contrade più fortunate può parere abbondanza. La deficienza ha luogo sovrattutto in due stati del vivere comune; cioè nella folta barbarie o nella civiltà attempata e scadente. E in ambedue nasce dallo stesso principio, vale a dire dalla diffusione presso che uguale della mentalità e della vita per tutte le parti della comunanza; l'individuo essendo come il rilievo che spicca dal fondo del genere e quasi il concentramento dei raggi in un solo fôco. Quando il risalto è grande e il fôco assorbe tutta la luce, questa vien meno al resto del campo, come nei composti vegetativi e animali l'incremento straordinario di un membro o di un organo succede a spese dell'altro corpo. Perciò nei tempi di democrazia licenziosa e in quelli di signoria brutale (condizioni simili, perché in entrambe ha luogo un livellamento innaturale per violenza di un solo o di molti, per feroce rozzezza ovvero per molle raffinatura), le forze dello spirito sono quasi egualmente sparse, e difettando per eccesso di rusticità o di morbidezza, somigliano allo scarso umore che stravenando e dispergendosi sotterra, non è tanto da formare una fonte e rompere in una polla. Lascio stare che gli uomini depravati od inculti sono inetti ugualmente ad apprezzare l'ingegno; gli uni per invidia e corruzione di cuore, gli altri per grossezza di spirito; onde appena che ne luccica una scintilla, corrono a smorzarla, affinché i tristi o i volgari possano vantaggiarsi. Pare eziandio che nel mondo morale come nel corporeo quando la natura per un certo tempo è stata fruttifera oltre modo, ella abbia bisogno di quietare per pigliar lena a nuove fatture; e però l'età scorsa essendo stata ferace di uomini insigni, la nostra viene a essere l'intermissione e la pausa della virtù generativa. Così quel prefetto imperiale, adulando diceva, che dato l'essere al Buonaparte, Iddio volle riposarsi, come dopo i sei giorni mosaici della creazione.</p>
<p>Quando mancano e scarseggiano i grandi, sormontano gli uomini mediocri. In che consiste la mediocrità intellettuale? Se mi è lecito usare (come credo di aver già fatto in addietro) un frasario antico che i progressi speculativi hanno rimodernato, l'ingegno grande essendo il pensiero attuato da ogni parte, il mediocre ne è la potenza. E siccome la virtù del conoscimento è l'intuito e l'atto è la riflessione che lo compie, così gli spiriti mezzani tengono più in proporzione della facoltà incoativa (la cui misura assoluta è la stessa in tutti gli uomini), e gl'insigni partecipano meglio dell'altra. Stante che poi l'esercizio della riflessione dipende dal concorso della volontà e dell'arbitrio, si può per cotal rispetto assentire a quel francese scrittore che affermava l'ingegno sommo consistere nella pazienza. Imperocché in tutti gli uomini mediocri o almeno nella maggior parte havvi un germe di eccellenza che non si svolge per difetto di occasione o di cultura proporzionata; come si può raccogliere induttivamente da molti fatti ed indizi sperimentali. La mediocrità è dunque una potenza immatura che non erompe in atto compiuto; e quando vuol fare le veci dell'ingegno, i suoi parti riescono sconciature. L'aborto è infatti un embrione male esplicato, una potenza fallita per modo che l'opera non risponde all'idea, e come direbbe Aristotile, la forma è vinta dalla steresi. Questa definizione della mediocrità spiega e giustifica la sua natura. La maggior parte degli uomini per condizioni interne od esterne non sono che potenziati, tengono più della specie che dell'individuo e compongono quella folla che si stende per tutte le classi e chiamasi volgo. La democrazia naturale di costoro è così necessaria alla vita sociale come l'aristocrazia del valore e dell'ingegno; perché se i grandi intelletti cominciano e inventano, i mezzani divolgarizzano, continuano, ripuliscono. A questi si aspetta principalmente la custodia dell'antico, a quelli le innovazioni e i progressi notabili. Gli uni esercitano quella moltitudine di uffici secondari e svariati a cui gli altri sono poco adatti e si piegano malvolentieri: attendono ai particolari, agli accessorii, alle minuzie; e sono quasi i manovali, gli operai e i fattorini della civiltà, in cui gl'intelletti privilegiati fanno le parti d'ingegneri, di capomastri e di artefici.</p>
<p>La mediocrità è dunque utile, benemerita e degna di stima, purché non esca del suo giro; altrimenti è dannosa e funesta. Quando ella vuol esser capo e non braccio, e assumere l'indirizzo delle cose, i progressi vengono meno; e in vece di essere conservatrice, diventa retrograda. E come il progresso è il corso della potenza verso l'atto, così il regresso è il ricorso dell'atto verso la potenza: il qual regresso è innaturale, e se giunge al suo termine, produce la morte, che è il ritorno della vita alla virtualità pura. E perciò i vecchi decrepiti prima di spegnersi rimbambiscono e per mezzo di una seconda infanzia passano a essere di cadavere; il quale è un feto che retroguarda, come il feto prima dell'animazione è un cadavere che s'infutura. Imperocché il principio e il fine si convertono per un assiduo circuito e il loro divario versa soltanto nella relazione e nell'indirizzo. Similmente i legnaggi, gl'instituti, le sette si estinguono, quando gl'ingegni si appiccolano o imbarbogiscono, e i pochi grandi che rimangono sono affogati dal volgo. E se è lecito il paragonare le cose divine alle umane, chi non vede che la declinazione presente della chiesa cattolica proviene in gran parte dall'esservi i primi gradi del governo e del magistero assegnati a uomini nulli o mediocri? Che se tuttavia la religione non può perire, agl'instituti di minor conto non soccorre cotal privilegio. Gli stati si sciolgono quando cedono e restano gran tempo alle mani dei volgari; e le scuole, benché fondate da uomini sommi e depositarie di dottrine feconde, insteriliscon e appassiscono. Per la qual cosa io porto opinione che le scuole e le sette sieno più nocive che profittevoli; imperocché i discepoli, non pareggiando il maestro, tirano la sua dottrina (per tornare al linguaggio peripatetico), dall'atto alla potenza. Così Euclide e Speusippo fecero rinvertire i dettati di Socrate di Platone verso i principii ionici ed eleatici; e nulla più nuoce alla fama di Giorgio Hegel che la recente famiglia degli Hegelisti. E in vero l'incremento di un sistema consiste nell'educare i semi generosi: il che richiede valore non ordinario, dove che è facile agl'ingegni comuni lo svolgere le parti negative, e dilatare i vuoti, in vece di colmarli. A ciò si aggiunge che la mediocrità dell'ingegno essendo per lo più compagnata da quella dell'animo, ne nascono le vanità, le presunzioni, le borie, le grettezze, le invidie, le gelosie, i puntigli, e insomma tutto quel corredo di appetiti e d'istinti malevoli che aggiunti all'insufficienza intellettuale accelerano a maraviglia lo scadere e il perire delle compagnie e delle instituzioni.</p>
<p>La mezzanità dell'ingegno prevalse assai meno presso gli antichi che fra i moderni; e il merito vi fu maggiore così per numero come per eccellenza. Laddove i più degli ultimi si contentano di chiacchierare e di scrivere e la loro grandezza è cosa privata, i primi facevano e risplendevano principalmente nella vita pubblica. Né perciò noi sovrastiamo nelle lettere e nella dottrina, benché ci sia in conto di principale ciò che per quelli era un semplice accessorio. Così dei due generi di singolarità e di prestanza in cui gli antichi si travagliavano, i moderni si son ristretti al minore e tuttavia ci provano manco bene; contuttoché anche ivi il compito loro sia più facile, per aver essi innanzi agli occhi i modelli dell'antichità e la via segnata da essa. Ma il maggior divario fra le due età si è che nell'una l'animo rispondeva all'ingegno e tutte le potenze dell'uomo, educate e svolte del pari, si bilanciavano; onde nasceva quell'armonia squisita che oggi difetta anco ai più favoriti dalla natura e dalla fortuna. Più non si trova al dì d'oggi l'uomo compito e plutarchiano, cioè dialettico, il quale è immagine dell'uomo ideale e augurio del palingenesiaco.</p>
<p>La ragion principale di tanta diversità si dee ricercare nel ricettacolo e nell'ambiente. L'individuo perfetto ha d'uopo di un seggio proporzionato, in cui nasca, viva, e metta quasi la sua radice; e di un ambiente confacevole che lo educhi e agevoli l'uso, l'indirizzo, il pieno possesso delle sue forze; come la pianta ha bisogno di un suolo propizio e di un clima recipiente alla sua natura. Per questo rispetto gli antichi erano forniti condizionati ottimamente; e quindi l'individualità loro era più vigorosa e armonica della nostra. Il lor risedio ed ambiente era la patria; quasi pubblica famiglia e casa civile, che compiendo la naturale e privata, facea germinare dall'uomo il savio e il cittadino. “<quote>La patria,” <seg type="inciso">dice un antico citato dal Sanconcordio,</seg> “è nostro cominciamento, siccome è lo nostro padre</quote><note place="foot"><p>“<quote lang="lat">Causa dilectionis videtur innui a Porphyrio dicente: quod patria est principium generationis sicut et pater</quote>.” (<bibl><title>Ammaestr.</title> II, 6, 4, Firenze, 1840, p. 56, 57.</bibl>)</p></note>”; e per significarne la spirituale generazione, i Cretesi lodati da Platone<note place="foot"><p><bibl><title>De rep.</title> 9. <title>Opp.</title> t. V, p. 10, 11.</bibl></p></note>, Plutarco<note place="foot"><p><bibl>Nell'opusc. <title>Se al vecchio convenga maneggiare i pubblici affari</title>, 17.</bibl></p></note> ed Eliano<note place="foot"><p><bibl><title>Hist. anim.</title> XVII, 35.</bibl></p></note>, la chiamavano <hi rend="italic">matria</hi>. E tale è infatti se la si considera come il contenente civile dell'individuo; e non solo quasi matrice ed ovaia, o vogliam dir nidio e culla, ma altresì come la mammana e la balia dell'età tenera; la quale ne trae l'inizio di ogni sua virtù, come gli esseri corporei dal loro sustrato, che però vien detto <hi rend="italic">materia</hi>, quasi madre delle forme e dei fenomeni. Ma ella è patria come ambiente; cioè in quanto è il principio virile dell'educazione filosofica e cittadina, che feconda e spiega le potenze naturali, abilitandole alla sapienza speculativa e alla vita pratica. Così la patria degli antichi era perfetta, bisessuale e rispondeva all'androginìa virtuale dell'uomo primitivo<note place="foot"><p><bibl>Gen. I, 27. Plat. <title>Sympos</title>.</bibl></p></note> e della famiglia. Laddove possiam dire che i moderni, se hanno una <hi rend="italic">matria</hi> nel luogo natìo, mancano di patria; perché anco nei paesi più fortunati l'educazione virile è negletta o viziosa; onde pel vigore dell'individuo, la signoria dell'animo, la libertà del pensiero, il decoro della vita, l'altezza del sentimento, noi siamo poco più che fanciulli verso gli uomini degli antichi tempi.</p>
<p>Le scuole mistiche dei nostri giorni credono che la chiesa supplisca alla patria; ma s'ingannano per tre ragioni principali. L'una si è che la chiesa, come rappresentativa della religione, è per natura cosmopolitica; e siccome la forza d'intensità in ragione contraria dell'estensione, essa troppo spazia d'imperio e universaleggia di dettati, da poter sopperire al compito particolare delle faccende civili. Né da ciò punto segue, come già vedemmo, che la religione e la chiesa contraddicano o trascurino il principio nazionale, poiché anzi ne sono le educatrici; ma elle non possono far questo effetto, se non mediante l'arrota della cultura. Laonde fuori dei tempi delle origini, uopo è che tra gl'individui e la chiesa tramezzi la patria; onde la chiesa può bensì e dee vantaggiare, proteggere, difendere spiritualmente la patria, ma non può costituirla. Per la stessa ragione non le si può surrogare la cosmopolitìa dei puritani e degli <hi rend="italic">umanisti</hi><note place="foot"><p>“<quote>Spero che gli <hi rend="italic">umanisti</hi> mi perdoneranno l'uso di questo nuovo vocabolo</quote>.” (<bibl>Bertini, <title>Idea di una filosofia della vita</title>, Torino, 1850, t. I, p. v, nota.</bibl>)</p></note>; i quali incorrono sotto altra forma nello stesso errore degl'ipermistici che riducono il foro al santuario. L'amor della patria è il principio generativo della morale civile, come l'amor del prossimo è quello della morale privata ed universale; e il prossimo è bensì la patria, ma per modo indistinto e perplesso e non ancora specificato. Laonde la carità cristiana è il germe della cittadina, come la chiesa della patria; ma in ambo i casi la potenza feconda ha d'uopo di attuazione. L'altra ragione si è che la chiesa ha per ufficio di mirare al cielo più che alla terra, all'infinito più che al finito; e l'ideale non essendovi circoscritto dal positivo, non può influire nelle cose temporali altro che indirettamente, cioè mediante il concetto e l'elemento civile. Per ultimo le religiose credenze operano più per via d'intuito e di sentimento che di ragion riflessiva; e non esprimendo adequatamente il carattere proprio della virilità e dell'ingegno, si confanno più in ispecie (se sono sole) al genio proprio della famiglia<note place="foot"><p><bibl>Cons. sup. 5.</bibl> Dico se sono sole, perché la religione è tanto necessaria alla città quanto alla famiglia; ma nel primo caso ha d'uopo dell'aggiunta della cultura.</p></note>. Eccovi che la chiesa, essendo <hi rend="italic">matria</hi> più tosto che patria, esercita particolarmente l'ufficio di madre; com'ella stessa dichiara ne' suoi proloqui. Per la qual cosa siccome la modernità ebbe per principio l'antichità italogreca perfezionata dall'evangelio, così la patria moderna dovrebbe essere una cittadinanza informata dagli stessi spiriti che produssero e alimentarono il nostro incivilimento. Né per altro l'Italia da tanti secoli ha lasciato di esser patria de' suoi figliuoli se non per aver neglette le parti più virili e vitali delle sue origini.</p>
<p>La natura è così potente, che qualche volta l'ingegno grande, benché privo di patria, acquista la coscienza delle sue forze e si educa da se medesimo. Ma in tal caso egli passa inutile sopra la terra, sprezzato come un vano ingombro, o vilipeso e perseguitato come un genio malefico od un mostro<note place="foot"><p>Di qui forse viene che si attribuisce al diavolo un grandissimo ingegno, benché nelle leggende popolari non lo dimostri.</p></note>. Per simile cagione varia sovente col tempo il giudizio che si porta sugli stessi uomini; scadendo con esso la cultura dei popoli la gloria degl'individui. Così, per modo di esempio, Plinio il vecchio stimava Cesare sommo e impareggiabile<note place="foot"><p><bibl>VII, 25.</bibl></p></note>; e Vitellio nello stesso secolo differiva, poi prendeva il titolo di Augusto<note place="foot"><p><bibl>Tac. <title>Hist.</title> II, 62, 90.</bibl></p></note>, ma non osava accettare quello di Cesare<note place="foot"><p><bibl><hi rend="italic">Ibid.</hi> II, 62.</bibl></p></note>, se non all'ultimo per farsene un buon augurio<note place="foot"><p><bibl><hi rend="italic">Ibid.</hi> III, 58.</bibl></p></note>. Per contrario ai tempi di Diocleziano che introdusse nella corte le vane pompe di Oriente, l'idea della vera grandezza era già tanto oscurata, che il mediocre Ottaviano si antiponeva al suo padre adottivo; come si raccoglie dai titoli dati ai capi supremi dell'imperio ed ai subalterni. E in effetto con Diocleziano ebbe fine, può dirsi, l'antichità, e poco stante, l'imperio già abbassato in Roma diventò basso in Bisanzio per opera di Costantino. E coll'imperio occidentale finirono gl'ingegni, che già prima si erano diradati, perché tutto il fiore della gentilezza colava in un sol luogo, e mentre Roma arricchiva il resto del mondo impoveriva; tanto che in fine fuori di essa mancarono i virtuosi. “<quote>Gli uomini,” <seg type="inciso">dice il Machiavelli,</seg> “diventano eccellenti e mostrano la loro virtù secondo che sono adoperati e tirati innanzi dal principe loro, o repubblica o re che sia. Conviene pertanto che dove sono assai potestati vi surgano assai valenti; dove ne son poche, pochi... Essendo pertanto dipoi cresciuto l'imperio romano ed avendo spente tutte le repubbliche ed i principati di Europa e d'Affrica, ed in maggior parte quelli dell'Asia, non lasciò alcuna via alla virtù se non Roma</quote><note place="foot"><p><bibl><title>Arte della guerra</title>, 2.</bibl></p></note>”. Il qual fatto è la prova più manifesta dell'intimo legame che corre tra la patria e l'ingegno; poiché dileguandosi di mano in mano le patrie e sottentrando la cosmopolitìa, gli uomini grandi scemarono in proporzione. Però tutte le dottrine e le sette religiose e politiche che impugnano il dogma della nazionalità sono esiziali all'ingegno, spegnendolo nella sua radice; come fanno ai dì nostri gli umanisti e i Gesuiti; i quali se sortissero l'intento loro, aprirebbero l'Europa culta ai Cosacchi, come la cosmopolitìa di Roma imperiale la dischiuse ai “<quote>popoli sciti che predarono quell'imperio, il quale aveva la virtù d'altri spento e non saputo mantenere la sua</quote><note place="foot"><p><bibl><title>Arte della guerra</title>, 2.</bibl></p></note>”.</p>
<p>L'efficacia della patria in tutte le opere dell'ingegno è cospicua. Troverai di rado scrittore che sia riuscito grande, scrivendo in lingua forestiera; perché la lingua non è lo stile, e questo non può venire che dal proprio ingegno informato dal genio patrio. La consuetudine e la cittadinanza esterna sono quasi sempre posticce e infeconde, perché l'ingegno diviso dal paese natìo è come una pianta traposta in un terreno non suo, o animale migrato sotto estranio cielo. Vero è che per vivere moralmente e intellettivamente nella tua patria non ti è sempre d'uopo abitarvi; anzi l'esilio giova ai maturi per ampliar le idee, spegnere molte preoccupazioni, divezzarli dalle angustie municipali, spopparli delle lusinghe domestiche e insomma purgar l'animo loro da quegli spiriti meschini e ristretti che più nocciono ai nazionali. Ma uopo è a tal fine che non potendo recarti dietro la patria, tu l'abbi sempre nel profondo del cuore e sulla cima de' tuoi pensieri. Il cittadino non si distingue dal fuoruscito per la stanza semplicemente. “<quote>La diritta affezione verso la patria,” <seg type="inciso">dice l'Alberti,</seg> “non abitarvi, fa essere vero cittadino</quote><note place="foot"><p><bibl><title>Opere volgari</title>, t. III, p. 194.</bibl></p></note>”. Molti sono forestieri ed esuli, vivendo sempre in Italia, come altri sono italiani, dimorando fra gli stranieri. Dante e l'Alemanni seppero essere sulla Senna più patrii delle fazioni e dei principi che regnavano sull'Arno e gli sbandeggiavano. Il vero esilio dipende dall'animo e consiste nella rottura di quel vincolo di amore e di quel commercio spirituale di pensieri, di studi, di affetti, che stringe l'uomo al suo nido. Questo legame è un connubio non meno sacro e indissolubile del maritaggio e ancor più naturale, poiché non ha nulla di arbitrario né di fortuito circa l'elezione; onde chi lo infrange e si spatria coll'animo, è fornicario e adultero a detta dei profeti e dell'Alighieri. D'altra parte, siccome “<quote>risoluto il romano imperio, non si sono potute le città ancora rimettere insieme, né riordinare alla vita civile</quote>,” né si è pensato a rendere i cittadini <hi rend="italic">amatori della libertà e forti</hi>, come nei <hi rend="italic">tempi antichi</hi>, mediante una <hi rend="italic">buona educazione</hi><note place="foot"><p><bibl>Machiavelli, <title>Disc.</title> II, 2.</bibl></p></note>; condizioni necessarie a fare una patria; si può dire che i più dei popoli moderni sono (come l'Alfieri diceva di se medesimo), senza patria; e anche albergando nella casa nativa, non possono sottrarsi alla sorte dei confinati.</p>
<p>Come l'acqua ai pesci, l'aria agli uccelli, la luce e il calore a tutti i viventi, la patria è l'elemento comune dell'ingegno; il quale dee però avere un carattere e un colore suo proprio per pigliar forma d'individuazione. Imperocché l'ingegno non può occultarsi a guisa di germe nella madre comune, ma dee risaltarne, come individuo dalla specie e atto dalla potenza; e nel modo che la pianta ha le sue barbe profondate nel suolo serpeggianti fra le due terre, ma il fusto elevato e la rosta frondosa campata nell'aria, similmente i singolari intelletti si radicano nella patria, ma fuori ne spiccano, e quanto più sono svelti e distinti da tutto che li circonda, tanto più la personalità loro è vegeta e viva. Così anche i popoli che per ragion di sito sono meglio individuati (come i montanari, gl'insulani e i chersonesii) sovrastanno agli altri di spiriti e di vigore. Le attinenze dell'ingegno colla patria somigliano a quelle di esso ingegno colla plebe; anzi le seconde sono verso le prime come la parte principale verso il tutto, atteso che la plebe è la ceppaia primigenia che figlia e nutrisce i rami succedituri. Ora stando che l'ingegno traduca in ragione riflessiva e perfetta ciò che bollica a guisa d'intuito e d'istinto nel seno delle moltitudini e che lo circoscriva e finisca come il particolare determina il generale, egli va innanzi a' suoi compatrioti nel pieno e distinto conoscimento; e però in sulle prime non suoi essere inteso da que' medesimi, di cui è interprete e banditore. Perciò a principio l'ingegno grande non è in fama del popolo; del che si dee consolare, perché la lode precoce è retaggio degli spiriti comunali. Chi ha per ufficio di ridurre il senso volgare e comune a senso retto, non può subito gradire al volgo e alla turba. Il considerare l'ingegno, secondo l'uso di alcuni autori, come rappresentativo del popolo, è tal sentenza, che quantunque verissima per un rispetto, può indurre altri in errore, se non si aggiunge che egli esprime i sensi reconditi anzi che i manifesti; e li riduce ad atto ideale, gli svolge e li perfeziona. Chi rappresenta senz'altro, è mediocre, come chi copia o imita alla servile. La sostanza del pensiero individuale e del senso universale è certamente sempre la stessa e non c'interviene altra mutazione che di forma; se non che questa è di tanto rilievo nello scibile come nell'effettivo, che solo per via di essa il rozzo conoscimento del volgo si distingue dalla scienza più esquisita. Perciò se da un lato l'ingegno è alunno del popolo, per l'altro non ha maestro fuor che se stesso; e però è autonomo, o come gli antichi dicevano, <hi rend="italic">autodidatto</hi>. È popolo anch'esso, se volete, e numero, ma un numero che trascende e un popolo che s'infutura. È una forza intellettiva che, secondo il tenore consueto delle virtù mondiali, sorpassa la misura propria dell'età a cui appartiene, e precorrendo l'avvenire, importa un acceleramento nel corso della vita cosmica.</p>
<p>L'ingegno andando innanzi a tutti e i popoli indugiando più o meno a seguirlo, la compagnia nel suo modo di vivere alterna colla solitudine. Amendue sono necessarie al suo ufficio, perché non conversa è inetto alla pratica, chi non si apparta è mal atto alla speculazione. Siccome gli è d'uopo affratellarsi col popolo per rinsanguinarne, così gli è mestieri tenersi in disparte per non lasciarsi sedurre dalle sue preoccupazioni. Egli è dunque <hi rend="italic">silvano</hi> e <hi rend="italic">cive</hi>, come direbbe Dante<note place="foot"><p><bibl><title>Purg.</title> XXXII, 100, 101.</bibl></p></note>, uomo conversevole e anacoreta; e come ha due teatri, il mondo e la coscienza, ha pure due stimoli, la gloria e la contentezza di se medesimo. “<quote>I magnanimi,” <seg type="inciso">dice Aristotile,</seg> “amano la solitudine</quote><note place="foot"><p><bibl><title>Rhet.</title> II, 24.</bibl></p></note>”, che riesce loro meno oziosa e foresta del praticare, perché avvivata dal commercio delle idee e della natura<note place="foot"><p>“<quote>Scipione rivolgendo lo studio dell'arte militare e del governo della repubblica alle lettere, diceva d'operar più quando era in ozio</quote>.” (<bibl>Plut., <title>Apopht.</title></bibl>) “<quote lang="lat">Publium Scipionem eum qui primus Africanus appellatus est, dicere solitum, scripsit Cato, nunquam se minus otiosum esse, quam quum otiosus; nec minus solum, quam quum solus esset... Itaque duae res quae languorem afferunt ceteris, illum acuebant, otium et solitudo</quote>.” (<bibl>Cic. <title>De off.</title> III, 1.</bibl>) L'altro Scipione, figliuolo di Paolo Emilio, amava di littoreggiare (<bibl>Id. <title>De Orat.</title> II, 22</bibl>). “<quote lang="lat">Neque enim quisquam hoc Scipione elegantius intervalla negotiorum otio dispunxit: semperque aut belli aut pacis serviit artibus: semper inter arma ac studia versatus, aut corpus periculis, aut animum disciplinis exercuit</quote>.” (<bibl>Vell. Pat. I, 13.</bibl>) Noti sono gli apparecchi eremitici o trogloditici di Moisé, Zoroastre, Minosse, Zamolsi, Numa, Pitagora, Manete, e altri legislatori e capisetta.</p></note>. L'amore della vita solitaria inclina gli spiriti singolari a una certa tristezza; onde il Cellini racconta ch'egli era <hi rend="italic">per natura melanconico</hi><note place="foot"><p><bibl><title>Vita</title>, I, 6.</bibl></p></note>; e il Giordani avverte come, non che nuocere alle operazioni, “<quote>l'indole malinconica in atto di allegria è quel temperamento d'ingegno che può produrre le belle cose</quote><note place="foot"><p><title>Epistolario del Leopardi</title>, t. II, p. 284.</p></note>”. Ella viene eziandio nudrita negli animi eccelsi e magni da quel vivo sentimento dei limiti e della imperfezione delle cose create, che facea dire tutto esser vano e il mondo esser poco a Salomone e al trovatore di America<note place="foot"><p>“<quote lang="spa">El mundo es poco</quote>.” (Colombo.) </p></note>. Il qual sentimento, se non trasmoda, è incalzo incessante e pungolo a cose grandi; e impediva Cesare di riposarsi sugli allori di Munda e Alessandro su quelli dell'Idaspe. Quindi è che nell'atto medesimo di spregiare la gloria presente e preterita, i segnalati aspirano alla futura; il che pare una contraddizione e non è, avendo l'occhio al fine che si propose la natura, infondendo tale appetito nei petti umani. Imperocché mirando ella a eccitare la virtù operatrice, saviamente provvide che la lode acquistata paia piccola, e quella che si spera, grandissima; e però la giustificazione della gloria risulta dalla sua critica.</p>
<p>Il favor popolare e la gloria sono cose differentissime. L'uno mira al presente, l'altra all'avvenire: l'uno è caduco e passeggero, l'altra stabile e perpetua: l'uno si fonda nelle apparenze, l'altra nei meriti effettivi: l'uno nasce dal senso volgare della moltitudine, l'altra dal senso retto dei savi e per opera loro si dirama nell'opinione pubblica. Gli uomini grandi non aspirano alla prima specie di fama; e se l'ottengono, per lo più proviene dalle parti cattive o mediocri che si trovano in loro anzi che dalle eccellenti; come quelle che non soggiacciono all'apprensiva del volgo. Essa all'incontro diletta gli animi di tempra ordinaria, poco fatti al gusto dell'altra e inetti a conseguirla; e sovrattutto ai faziosi; ai quali par di toccare il cielo col dito se con mille industrie e fatiche giungono a imperiare nel giro angusto di una setta e si ridono di chi antipone ai vani plausi la lode degli avvenire. I valorosi bramano la gloria; il cui desiderio, dice Tacito, è <quote rend="italic">l'ultima vesta che lascino anche i filosofi</quote><note place="foot"><p><bibl><title>Hist.</title> IV, 6. Trad. del Davanzati.</bibl> Egli è noto quanto Cicerone fosse vago di gloria, e la sua celebre epistola a Lucceio prova che in questa parte non era filosofo. Ma egli disprezzava l'aura volgare. “<quote lang="lat">Fama et multitudinis judici moveatur, quum id honestum putant, quod a plerisque laudatur. Te autem, si in oculis sis multitudinis, tamen ejus iudicio stare nolim, nec quod illa putat, idem putare pulcherrimum</quote>.” (<bibl><title>Tusc.</title> II, 26.</bibl>) “<quote lang="lat">Mihi laudabiliora videntur omnia quae sine venditatione et sine populo teste fiunt</quote>.” (<bibl><hi rend="italic">Ibid.</hi>.</bibl>) “<quote lang="lat">An quidquam stultius quam quos singulos contemnas, eos esse aliquid putare universos</quote>?” (<bibl><hi rend="italic">Ibid.</hi> V, 36</bibl>). “<quote lang="lat">Qui ex errore imperitae multitudinis pendet, hic in magnis viris non est habendus</quote>.” (<bibl><title>De off.</title> I, 19.</bibl>) Leggasi inoltre ciò che egli dice del romor popolare nella seconda sulla legge agraria (3, 4) e il bellissimo paragone che fa nelle Tusculane (<bibl>III, 2</bibl>) della vera gloria colla sua larva. Simili sentenze sono frequentissime negli antichi. Plutarco dice di Pericle che “<quote>usava la sua propria ragione, poco curando le grida e gli schiamazzi de' malcontenti</quote>.” (<bibl><title>Pericl.</title> 29.</bibl>) Catone minore, secondo Appiano, “<quote>facea stima del giusto e dell'onesto, governandosi non già coi pareri del volgo, ma colla ragion delle cose; e però era tenacissimo del suo proponimento</quote>.” (<bibl><title>De bell. civ.</title> II, 490.</bibl>) Dione Cassio, parlando di Annibale, dice “<quote>che la somma delle sue lodi consisteva nell'attendere alla natura delle cose e non mica allo splendor della fama, salvo i casi in cui questa a quella non ripugnava</quote>.” (<bibl><title>Fragm.</title> XLVII, 3.</bibl>) E il nostro Cellini, benché uomo di popolo, dichiara di “<quote>far più professione di essere che di parere</quote>.” (<bibl><title>Orific.</title> I, 5.</bibl>) </p></note>. E per ordinario non lo dismettono che nel declinare degli anni e scemato il vigore, per un savio consiglio di Providenza, affinché non prima cessi lo stimolo che sia spenta la vena e la facoltà di operare.</p>
<p>Considerata universalmente, la gloria non è vana per se medesima, essendo la luce che riverbera dall'intelligibile. Ella è cosa affatto spirituale, perché solo il pensiero può concederla e fruirla, e non ha confini, spaziando per un campo così ampio come la mentalità increata e quella dell'universo. Laonde eziandio fra gli uomini signoreggiati dalle cose sensibili non si dà vera fama senza grandezza ideale. La gloria delle armi e del comando civile, non che contraddire a questa sentenza, la corrobora, poiché non dipende dal solo pregio del senno e del valore, ma dal fine; e i re, i capitani, i conquistatori sono gloriosi, quando il loro dominio e le loro imprese apportano un progresso notabile di libertà, di giustizia, di cultura e di felicità pubblica. Trascorri i nomi più illustri da Ciro a Giorgio Washington e troverai che l'uomo di stato o di guerra fu difensor della patria, liberatore di un popolo, propagatore di una civiltà, fondatore di un culto, di un regno, di una repubblica. Se però la natura instilla nei generosi petti il desiderio di signureggiar largamente nel tempo e nello spazio, e di emulare per così dire l'eternità e immensità divina, questa dominazione esterna è solo di lode quando è indirizzata all'ordine intellettuale e morale del mondo. E però Cicerone riconosceva due sole maggioranze legittime, il magisterio e il principato<note place="foot"><p>“<quote lang="lat">Huic veri videndi cupiditati adjuncta est appetitio quaedam principatus, ut nemini parere animus bene a natura informatus velit, nisi praecipienti aut docenti, aut utilitatis causa, juste et legitime imperanti: ex quo animi magnitudo exsistit, humanarumque rerum contemtio</quote>.” (<bibl><title>De off.</title> I, 4.</bibl>)</p></note>. Le quali differendo più in vista che in effetto, egli e Cesare poterono ricambiarsi lo stesso encomio; come quando l'oratore lodò il capitano di avere <hi rend="italic">spianate le Alpi</hi><note place="foot"><p><bibl>Cic. <title>De prov. cons.</title> 34.</bibl></p></note>, e il capitano celebrò l'oratore, come “<quote>tanto più glorioso dei trionfanti, quanto è meglio dilatare i termini dell'ingegno romano che dell'imperio</quote><note place="foot"><p><bibl>Ap. Plin. <title>Hist. nat.</title> VII, 31.</bibl></p></note>”. Se per giudizio di Cesare, le conquiste ideali sovrastanno alle guerriere, convien dire che queste non sieno lodevoli se non in quanto sono ideali. Persino in ordine ai mezzi, non gli eserciti smisurati, come quelli dei barbari, dei principi orientali e di Napoleone imperatore, ma l'industria del capitano e il far cose grandi con poche forze e piccoli spedienti, rende insigni le fazioni guerriere. Esso Cesare vinse le Gallie e il mondo con pochi uomini; supplendo alle forze colla celerità, coll'impeto, colla perizia straordinaria e quasi incredibile. Che se i suoi soldati furono i migliori del mondo, la lode che ne ebbe si accresce anche per tal rispetto, essendo stata la loro bravura opera del suo ingegno. Imperocché, per usare una bella frase del Cellini, essi <quote rend="italic">erano fatti da lui</quote><note place="foot"><p>“<quote>Tanto meglio gli voleva, per averlo tratto di luogo molto umile, e per essere un tal virtuoso fatto da lui</quote>.” (<bibl><title>Vita</title>, I, 1.</bibl>)</p></note>, che gli agguerriva cogli esercizi continui, l'arte industriosa, la disciplina severissima, l'esempio ammirabile, la voce, la facondia, il piglio, la presenza<note place="foot"><p><bibl>Anon. int. op. Caes. <title>De bell. afr.</title> 10.</bibl></p></note> e tutte quelle doti che gli antichi chiamavano <quote rend="italic">vim Caesaris</quote><note place="foot"><p><bibl>Quintil. I, 7, 34; X, 2, 5; XII, 10, 11.</bibl></p></note>, e a cui alludendo Quintiliano diceva che Cesare recava nell'eloquenza lo stesso impeto che nelle battaglie<note place="foot"><p><bibl>X, 1, 114.</bibl></p></note>. Il qual impeto o vis è la forza per eccellenza, cioè l'energia creatrice; e però dal tema latino di forza derivano la virtù e la maschiezza, che sono negli ordini spirituali e corporei la cima della creazione.</p>
<p>Nella creazione infatti risiede propriamente l'essenza dell'ingegno, come di ogni pregio e di ogni valore; la quale è il centro, in cui si raccolgono le altre doti di esso, come accessorie o derivative di tal carattere principale. La virtù creatrice, essendo la pienezza del pensiero, è insieme idea e azione, e appartiene così all'intelletto come all'arbitrio, che sono i due rami o poli del pensiero in universale. Qualunque sia pertanto la natura degli oggetti in cui l'ingegno si esercita, e sia egli speculativo o pratico, si travagli nel meditare e comporre ovvero nell'operare, e qual sia la specie de' suoi trovati e delle sue operazioni, la fonte da cui scaturisce è sempre il pensiero creativo, e la sua gloria consiste nell'essere un gran pensatore, che è quanto dire creatore. Dal che apparisce quanto sia innaturale il divorzio del pensiero e dell'azione; giacché il concorso delle due facoltà è necessario a creare. Disgiunte l'una dall'altra, dismettono la virtù loro, diventano eunuche e sterili; e da ciò nasce che la vena creatrice oggi manca o penuria, specialmente nella vita pratica. Imperocché rispetto a questa regna nel volgo l'errore che l'ingegno e lo studio nocciano alle faccende; il che viene a dire che per far gran cose non è d'uopo pensarle e che per riuscir uomo grande, bisogna essere una bestia. Se talvolta l'ingegno si mostra inetto alla vita operativa, ciò nasce in quanto è manchevole od incolto, e non ha il senso della realtà presente, né l'intuito dell'avvenire. Il vero ingegno è oculato e antiveggente; perché dal ragguaglio del presente col passato raccoglie la notizia del futuro e dell'effettuabile; e quindi l'idea di uno scopo difficile, ma non chimerico, né impossibile a conseguire. La quale idea, travasata nel mondo esteriore, mediante una volontà energica che usa i mezzi opportuni a sortir l'intento proposto, diventa una cosa circoscritta e costituisce la creazione.</p>
<p>I due prefati coefficienti hanno il loro principio e modello nel pensiero assoluto che è pure idea e atto; e l'arte, che nel senso generico degli antichi è la creazione dell'uomo, ha per esemplare la creazione di Dio nella natura e nell'universo. Perciò se la virtù creatrice è idea, la concreatrice dee essere ideale; di che segue che l'ingegno è religioso naturalmente. L'empietà è buona a distruggere, non a creare: non mira all'essere, ma al nulla; e però, secondo il Machiavelli “<quote>gli uomini destruttori delle religioni sono infami e detestabili</quote><note place="foot"><p><bibl><title>Disc.</title> I, 10.</bibl></p></note>”, tanto è lungi che acquistino o possano acquistar vera gloria, la quale non può nascere dal distruggere, essendo il riflesso dell'idea creatrice. L'ingegno grande è religioso, perché supera gli altri uomini nel vivo concetto dell'infinito, onde nasce ogni suo valore; e benché finito, sente di essere una potenza originata da radice infinitesimale. Ed essendo un rampollo dell'infinito, tende ad esso come a suo termine e aspira ad attuarlo finitamente nel giro dei pensieri e delle operazioni. Allorché per misventura dei luoghi o dei tempi gli spiriti privilegiati trascorrono all'empietà, non però dismettono affatto il carattere ideale; poiché increduli per opinione, son tuttavia religiosi per istinto; e spesso per supplire alla fede, danno luogo alla superstizione, la quale è lo scambio e la parodia di quella. Erra pertanto chi crede essere stati impostori ed ipocriti assolutamente Alessandro, Maometto, Oliviero Cromwell, Napoleone; i quali spesso finsero nell'uso che fecero della religione, ma non mica quanto al concetto di essa in universale. Entusiasmo e ipocrisia troppo ripugnano; né si dà ingegno creatore senza un nobile e vivo entusiasmo. Da questo era mosso Scipione a passar molte ore nei penetrali del Campidoglio<note place="foot"><p>Vedi <bibl>Livio (XXVI, 19)</bibl>. “<quote lang="lat">Naturae indole e institutione praestantissimus fuit; neque animo solum, sed etiam sermone, ubi opus esset, magna spirabat, eaque factis ipsis exsequebatur: sic ut et mente et rebus gestis magnus, non ex vana ostentatione, sed ex sola animi constantia videretur. His de causis, et quod singulari religione deos coleret, militiae dux electus est. Nullmm enim ille negotium, nec publicum nec privatum, aggredi unquam solebat, priusquam conscenso Capitolio aliquandiu ibi persedisset: unde et fama fuit illum Jovis in draconem versi satu editum esse: eaque opinione plurimis magnam de se spem injecit</quote>.” (<bibl>Dion. Cass. <title>Fragm.</title> LVI, 1, 2.</bibl>) Dione non è il solo autore che reputi <hi rend="italic">eccellentissimo</hi> l'Affricano. Il Machiavelli (<bibl><title>Capitolo dell'ingratitudine</title></bibl>) così ne scrisse:</p>

<quote rend="block">
<lg><l>“E tra que' che son morti e che son vivi</l>
<l>E tra le antiche e le moderne genti,</l>
<l>Non si trova uom che a Scipione arrivi.”</l></lg></quote>

<p>E il Tasso diceva che niuno si può <hi rend="italic">alla virtù del maggiore Affricano agguagliare (Risposta di Roma a Plularco)</hi>.</p></note>; e Giulio Cesare a credere negl'iddii e nella fortuna<note place="foot"><p>Cesare, quando le cose parevano disperate a Munda, “<quote lang="lat">deos omnes in vola vocabat, sublatis ad coelum manibus, ne uno ignominioso conflictu abolerentur tot egregiae victoriae</quote>.” (<bibl>App. <title>De bell. civ.</title> III, 493.</bibl>) Prima del conflitto di Farsaglia “<quote lang="lat">de media nocte operatus sacris Martis et genitricis Veneris; nam a Julio Aeneae filio Julia gens et nomen ita genus ducere creditur, simulque aedem deae vovit in urbe sacrandam si propitiam juvaret victoriam</quote>.” (<bibl><hi rend="italic">Ibid.</hi> 470.</bibl>) “<quote lang="lat">Plus fortunae fidebat Caesar, quam consiliis</quote>.” (<bibl><hi rend="italic">Ibid.</hi></bibl>). L'antitesi però non è giusta (<bibl>Cons. <title>Ges. mod.</title> t. IV, p. 129, 130, nota</bibl>). “<quote lang="lat">Venerem vero omnino totus colebat, a qua se etiam formae venustatem habere, persuadere omnibus conabatur. Igitur Venerem armatam annulo insculptam gestabat, eaque tessera in summis plerumque periculis utebatur</quote>.” (<bibl>Dion. Cass. <title>Hist. rom.</title> XLIII, 43.</bibl>)</p></note>. Anche l'orgoglio che induceva i potenti dell'antichità a indiarsi per natura o per figliazione contiene un tacito omaggio all'idea, poiché il superbo non penserebbe a usurparne il luogo, se non l'avesse per signora degli spiriti e dell'universo. Oltre che nell'albagia trapela la cognazione divina dell'ingegno; il quale, concreando a similitudine del suo fattore, riconosce in se stesso l'effigie di quello, e quasi una teofania stabile negli ordini naturali.</p>
<p>L'idea prima di trasfigurarsi in azione suol passare per un grado interposto e pigliar forma d'immagine o fantasma; giacché la fantasia tramezza fra le potenze conoscitive e le operative, come il bello tra il vero e il buono, e partecipa delle une e delle altre. Questo atto secondo del pensiero è la poesia; la quale è più che la semplice speculazione, poiché dà ai concetti una certa sussistenza<note place="foot"><p><bibl>Cons. il <title>Bello</title>, cap. 3, 6.</bibl></p></note>; ed è meno dell'azione, poiché cotal sussistenza non è effettiva, ma fantastica. Perciò poeta vuol dir facitore; e gl'ingegni grandi hanno tutti più o meno del poetico, o sieno essi speculatori od attori. L'essenza della poesia consiste nel creare un composto armonico d'idee e quasi un mondo artificiale a imitazione del naturale, dandogli un essere concreto, benché ideale, nei campi dell'immaginativa. Ora ogni dottrina e ogni impresa ingegnosa è un'opera dello stesso genere: un sistema scientifico e un poema d'idee, come una spedizione illustre, uno stato, un culto è un poema di fatti, di riti, d'instituzioni. Corre fra le tre specie questo solo divario, che il pensatore non traduce i suoi concetti in immagini, né il poeta le immagini in cose esterne; onde l'ingegno operatore è il più perfetto, perché compie l'opera dei due altri, trasportando i pensieri del primo e gl'idoli del secondo nel giro della vita pratica. Salvo queste differenze, la virtù sintetica, combinativa e creatrice è nei tre casi tutt'una; e nasce dal prepotente bisogno che hanno gl'ingegni gagliardi di sottrarsi in qualche modo alla realtà circoscritta e presente. Il reale che si rappresenta ai sensi è sempre uniforme, vuoto, disameno, fastidioso, prosaico; perché i suoi confini danno negli occhi e non possono essere in guisa alcuna dissimulati. Solo il lontano e sovrasensibile può rapire e piacere, atteso che il vago e l'indefinito che l'accompagna rende effigie dell'infinito. Il poeta propriamente detto colloca questo lontano nell'immaginazione; l'operatore nell'avvenire. Così questo non esce dalla realtà, ma infuturandola, reca in essa l'attrattivo che la lontananza e l'immaginazione conferiscono agli oggetti.</p>
<p>L'opera più sublime del poeta è l'epopea: quella dell'operatore è una nuova nazione, una nuova civiltà, una nuova storia; che è quanto dire un'epopea effettiva. Quindi è che l'epico suol prendere per soggetto un fatto o un'impresa illustre; come per ordinario fanno altresì i drammatici<note place="foot"><p>Aristofane e il Shakespeare recarono la storia persino nella commedia.</p></note>; giacché il ritrarre dal reale è un privilegio comune alla tragedia, alla poesia eroica, alla pittura, alla statuaria, alla mimica e insomma a ogni arte rappresentativa. Né perciò si nuoce all'impressione estetica o si confondono insieme generi disparati, come parve a qualche ingegnoso; perché il reale diventa poetico e fantastico anch'esso, quando è trasferito nel campo dell'immaginazione, come il possibile si circoscrive quando entra nel giro del mondo e della natura<note place="foot"><p><bibl>Cons. il <title>Bello</title>, cap. 3.</bibl></p></note>. Perciò la storia, quando è ideale, divien poesia, senza pregiudizio del suo proprio essere. Qual è il poema che superi di bellezza e di magnificenza la vita dell'ebreo legislatore? In cui trovi tutti gli atti e come dire le fasi dei gran liberatore e ordinatore di un popolo: il tirocinio, l'esilio, la vocazione, il riscatto, la legge, la migrazione, i contrasti, i pericoli, la vittoria, la morte; e hai per iscena le prospettive sublimi del mare, del Sinai e del deserto. Riguardo agli spettatori o ai succedanei le grandi imprese sono storia; ma nel loro primo concetto furono un'utopia, non avendo tuttavia luogo; e una poesia, con cui l'autore sprigionandosi dalle angustie del presente, ideò nuovi ordini, e così fu poeta. Poi li mise in atto di fuori, e la poesia divenne prosa, ma sublime ed epica. Infine, trascorsi gli eventi e da noi dilungati pel volgere di molti secoli, la prosa tornò poesia, quali ci paiono a leggere i gesti maravigliosi di Moisé, di Alessandro, di Cesare. Per tal modo la poesia dei grandi operatori si fonda nel sincero intuito delle cose e si applica a svolgerne i germi effettuali; al contrario di quella dei sognatori che componendo a capriccio figliano ombre e chimere. Ella somiglia alle fantasie dei popoli primigenii, che sono obbiettive e rappresentano la natura come in uno specchio, senza falsarla e travolgerla, secondo l'uso delle età raffinate e degeneri.</p>
<p>Creare è cominciare; onde ogni ingegno illustre è un grande principiatore. L'entratura suole avere due caratteri opposti, cioè una tenue apparenza e un momento sommo. “<quote>Son piccioli,” <seg type="inciso">dice il Davanzati,</seg> “i principii delle cose, e gran momento è una città principiare</quote><note place="foot"><p><bibl><title>Oraz. in morte di Cosimo I</title>.</bibl></p></note>”. Tal è in universale il contrassegno di tutte le origini; le quali spesso non vengono avvertite né registrate, o scadono dalla memoria e si perdono nel buio dei tempi. Oscuri alcune volte rimangono i primi autori degli stati e delle chiare famiglie; e tuttavia la lode loro dovuta vince quella dei successori. Napoleone diceva a Francesco austriaco di anteporre al sangue regio che certi adulanti gli attribuivano; l'onor di essere il Rodolfo della sua famiglia; e il Cellini gloriavasi “<quote>molto più essendo nato umile ed aver dato qualche onorato principio alla casa mia, che se io fossi nato di gran lignaggio e con le mendaci qualità io l'avessi macchiata o stinta</quote><note place="foot"><p><bibl><title>Vita</title>, I, 1.</bibl></p></note>”. Principiare nel campo del reale è fondare: in quello dello scibile è scoprire. “<quote>Non è esaltato,” <seg type="inciso">dice il Machiavelli,</seg> “alcun uomo tanto in alcuna sua azione, quanto sono quelli, che hanno con leggi e con instituti riformato le repubbliche e i regni: questi sono, dopo quelli che sono stati iddii, i primi laudati, e perché è sono stati pochi, che abbiano avuta occasione di farlo, e pochissimi quelli lo abbiano saputo fare, sono piccolo numero quelli che lo abbiano fatto. Ed è stata stimata tanto questa gloria dagli uomini, che non hanno mai atteso ad altro che a gloria, che non avendo possuto fare una repubblica in atto, l'hanno fatta in scritto, come Aristotile, Platone e molti altri, i quali hanno voluto mostrare al mondo, che se come Solone e Licurgo non hanno potuto fondare un vivere civile, non è mancato dalla ignoranza loro, ma dalla impotenza di metterlo in atto</quote><note place="foot"><p><bibl><title>Disc. sopra il riform. lo stato di Firenze</title>. Cons. Id. <title>Arte della guerra, Disc.</title> I, 10.</bibl></p></note>”. L'invenzione o il trovato che vogliam dire tiene spesso delle due lodi. Cristoforo Colombo le cumulò entrambe, divinando l'America e segnando col discoprirla la via a conquistarla. Onde si legge sulla sua casetta a Cogoleto questo verso estemporaneo del Gagliuffi: “<quote lang="lat">Unus erat mundus: duo sint, ait iste: fuere</quote>.” Il ripristinare le cose antiche e di pregio, o il compier le incominciate somiglia al dar loro principio, perché richiede l'opera creatrice; rispetto alla quale il compimento è l'ultimo atto, e il risorgimento la ripetizione. Il segretario fiorentino commenda il ritirar saviamente le instituzioni ai loro principi<note place="foot"><p><bibl><title>Disc.</title> III, 1.</bibl></p></note> e loda l'Italia come <quote rend="italic">nata per risuscitare le cose morte</quote><note place="foot"><p><bibl><title>Arte della guerra</title>, 7.</bibl></p></note>; giacché il genio italiano rassomiglia all'ingegno in universale, ed è ricco di vena creatrice. Né per altro a ravvivar questa vena, quando languisce, giova lo studio profondo e la ricerca delle origini; perché accostandosi alla natura, comune madre, par che l'ingegno ritragga della sua fecondità. Quindi è che gl'intelletti creatori, come in ordine al tempo amano l'inchiesta e la considerazione dell'antico, così in ordine allo spazio prediligono l'Oriente; il quale è la patria delle origini e acchiude nei tesori di esse i semi di un nuovo avvenire. Omero, Alessandro, Cesare, Dante, Vasco di Gama, il Colombo, il Buonarroti, l'Ariosto, il Camoens, il Shakespeare, il Milton, il Goëthe, il Byron, Napoleone, tennero del genio orientale; affine a quello d'Italia, se non altro, perché Roma fu già una volta e sarà forse di nuovo un giorno, se posso così esprimermi, l'oriente dell'Oriente.</p>
<p>Creare è novare; e però la pellegrinità è un'altra dote intrinseca dell'ingegno non solo nelle opere di fantasia o di speculazione, ma nell'azione. Il Machiavelli consiglia agli stati nuovi di “<quote>tener sempre gli uomini sollevati coi partiti e colle imprese nuove</quote><note place="foot"><p><bibl><title>Lett. fam.</title> 17.</bibl></p></note>”, e loda Ferdinando di Spagna come “<quote>animoso datore di principii, a' quali egli dà dipoi quel fine che gli mette innanzi la sorte e che la necessità gl'insegna</quote><note place="foot"><p><bibl><hi rend="italic">Ibid.</hi> Cons. <title>Princ.</title> 21.</bibl></p></note>.” Il gran politico era buon giudice negli altri di una virtù copiosa in lui “<quote>stato sempre estravagante di opinione dalla comune e inventore di cose nuove ed insolite</quote>,” a senno del Guicciardini<note place="foot"><p><bibl>Ap. Machiavelli, <title>Lett. fam.</title> 50.</bibl></p></note>. I Francesi chiamano appositamente l'ingegno grande <hi rend="italic">originale</hi>, perché in effetto è un'origine; denominazione che oggi da noi si usa ironicamente a esprimerne la parodia. Men bene in Francia si dà il nome di <hi rend="italic">spirito</hi> a quella certa prontezza che coglie le attinenze casuali o superficiali degli oggetti e che rende vario e grazioso il discorso; applicando a un pregio affatto secondario del pensiero una voce che ne significa originalmente l'essenza. Lo spirito inteso a questo modo<note place="foot"><p>La voce <hi rend="italic">spirito</hi> e quelle di <hi rend="italic">genio</hi> e di <hi rend="italic">talento</hi> per indicare una semplice dote o facoltà dell'animo, si riferiscono nella buona lingua italiana al volere, all'affetto, all'istinto, alla consuetudine, insomma alle potenze che riguardano vita attiva; laddove in francese si adoperano per esprimere le intellettive; dal che si potrebbe dedurre che i due popoli differiscono proporzionatamente fra loro nella stima che fanno dei due poli del pensiero umano. <hi rend="italic">Talento</hi> e <hi rend="italic">talenti</hi> significano in francese l'ingegno mezzano che continua e pulisce, ma non inventa né trova; <hi rend="italic">genio</hi>, l'ingegno inventivo, la cui mostra apparente dicesi <hi rend="italic">spirito</hi>. Laddove per noi <hi rend="italic">talento</hi> è voglia, desiderio, volontà; <hi rend="italic">genio</hi> è affetto, inclinazione; <hi rend="italic">spirito</hi>, quando si piglia per facoltà, è sinonimo d'ingegno in universale, ovvero di divozione. Diciamo anche <hi rend="italic">uomo di vivi, di nobili, di liberi spiriti</hi>; e il Bartoli usa la voce <hi rend="italic">genio</hi> per animo o indole; come quando parla del <hi rend="italic">delicato e sdegnoso genio de' Giapponesi</hi> (<bibl><title>Giapp.</title> Ricord. prelim.</bibl>). Gasparo Gozzi similmente discorre dei <hi rend="italic">geni differenti</hi> dei vari paesi (<bibl><title>Opere</title>, t. VIII, p. 296</bibl>). I mederni però usano spesso le tre voci suddette alla francese; e se ne trovano esempi nel Magalotti e nel Salvini; anzi l'uso gallico di <hi rend="italic">talento</hi> è frequente nel Bartoli e nel Segneri. La qual voce <hi rend="italic">talento</hi> sia nel senso nostrale di voglia, sia nell'esterno di abilità, è una metafora tolta dall'evangelio; e il Bartoli scrivendo in un luogo <hi rend="italic">un gran talento d'ingegno</hi> (<bibl><title>Giapp.</title> IV, 92</bibl>) e altrove <hi rend="italic">talenti d'ingegno</hi> (<bibl><hi rend="italic">Ibid.</hi> I, 38</bibl>) accozzò insieme l'uso italiano e il francese, facendo spiccar più al vivo la metafora, conforme a un testo del trecento citato nel Vocabolario (<bibl>v. <hi rend="italic">Talento</hi> 4</bibl>). Il Botta usò la voce <hi rend="italic">spirito</hi> nel modo francese quando scrisse che “<quote>i solisti perderanno la libertà europea, se coloro che <foreign lang="lat">recte sapiunt</foreign> non sono valevoli ad oppor loro un argine bastante, e se il buon senso non vince lo spirito</quote>.” (<bibl><title>St. cont. da quella del Guicc.</title> Pref..</bibl>)</p></note> rassembra all'ingegno, come il sogno alla vigilia. Nel modo infatti che, dormendo, le idee si succedono e si consertano non mica a ragione di logica, ma a semplice legge di associazione ricordativa; il simile ha luogo nell'uomo che oggi dicesi spiritoso, il quale scorteccia le cose senza però penetrarle e afferra con agevolezza le somiglianze apparenti e i contrapposti. Vero è che le congiunture psicologiche dei concetti avendo la loro radice nelle logiche e adombrandole, come il sensibile adombra l'intelligibile, lo spirito è per tal rispetto verso l'ingegno ciò che è il senso verso il conoscimento; e potrebbe definirsi la facoltà sensitiva degl'ingegnosi. Spesso ancora accade che il vero ingegno per difetto di studio, di dottrina, di applicazione, non può portare i suoi frutti; e fermandosi alla parvenza degli esseri, diventa spirito; onde lo spirito in tal caso è come un ingegno virtuale e non esplicato. Il che si verifica in certi uomini più favoriti dalla natura che dalla fortuna, privi di buoni studi e di soda cultura, nei quali l'ingegno, mancando degli argomenti e apparecchi richiesti al suo esercizio, non avendo indirizzo determinato, consumandosi in occupazioni triviali o spargendosi in frivolezze, smette per così dire la propria indole e svapora in ispirito.</p>
<p>La creazione è l'archetipo e la cima della dialettica. Il magistero di questa consta di due parti o funzioni, che dir vogliamo, cioè della comprensione dei diversi e degli oppositi e del loro accordo scambievole. Perciò gl'ingegni grandi sono universali e sintetici: tutto abbracciano e tutto armonizzano. La loro comprensiva non è di un solo modo, ma spazia per ogni lato, e tiene della natura del solido, anzi che della superficie: s'interna senza scapito dell'ampiezza, si allarga senza pregiudizio della penetrazione. Poggia a un segno altissimo, come l'areonauta, che comprende coll'occhio un'ampia tratta di paesi; e nel tempo medesimo si profonda, come il palombaro e il cavator di metalli, che calano nei gorghi del mare e nel seno dei monti. La profondità non si oppone all'altezza nelle cose ideali; perché ivi, come nell'infinito, il difuori è nel didentro e la periferia nel mezzo. L'ingegno somiglia all'intuito che tutto abbraccia, ed è un vigor mentale intenso ed esteso che raggia da tutti i lati a uso di stella. Ma la sua universalità obbiettiva presuppone la subbiettiva, cioè l'attitudine alle cognizioni e alle occupazioni più diverse e contrarie. Siccome questa disposizione moltiforme risplende specialmente nella stirpe italiana, così non si legge di alcun uomo che l'abbia avuta così squisita come Giulio Cesare<note place="foot"><p>Tutti gli antichi si accordano nel riconoscere in Cesare questa dote; e quando i giudizi degli altri mancassero, gli scritti e i fatti di lui basterebbero ad attestarla. Niuno l'espresse meglio di Antonio nel discorso riferito da Dione. “<quote lang="lat">Vere ego de Caesare possum affirmare e corpore eum firmissimo et animo agillimo. Erat in ipso vis quaedam naturae admirabilis, eratque institutione omnis generis tam accurate exercitatus, ut non ab re quidquid facto esset opus et cognoscere celerrime et exponere ad persuasionem et instruere atque administrare prudentissime semper posset. Nunquam ipsum aut rei subito incidentis momentum praevertit, aut occulta futurorum mora fefellit: ita omnia prius quam acciderent, jam ante cognita habebat: et ad omnia quae alicui contingere possent, iam ante paratus erat. Indagare sagaciter quidquid esset occultum; quodque palam esset credibiliter, velut ignotum sibi dissimulare: prae se ferre quasi sciret, quod eum latebat; quodque norat, occultare: iisdem accommodare temporis occasiones et rationes eorumdem reddere: non minus omnia denique, quam singula, tum perficere, tum exequi, praeclare norat</quote>.” (<bibl>Dion. Cass. <title>Hist. rom.</title> XLIV, 38.</bibl>) Perciò già fin d'allora gli si assegnava il principato dell'ingegno. “<quote lang="lat">Ad summum evectus et non sui modo temporis, sed omnium, qui potentia aliquid unquam valuerunt, maximus, longe clariorem virtutem suam effecit</quote>.” (<bibl>Ibid., 40.</bibl>) Tacito lo pareggia ai sommi oratori, e lo mette innanzi a tutti gli scrittori. “<quote lang="lat">Dictator Caesar summis oratoribus aemulus</quote>.” (<bibl>Tac. <title>Ann.</title> XIII, 3.</bibl>) “<quote lang="lat">Summus auctorum divus Julius</quote>.” (<bibl>Id. <title>Germ.</title> 28.</bibl>) “<quote lang="lat">Divinum ingenium</quote>.” (<bibl><title>De orat.</title> 21.</bibl>) Rispetto a tali encomi dee parer fiacco quello di Agellio: “<quote lang="lat">Excellentis ingenii ac prudentiae viro</quote>.” (<bibl><title>Noct. att.</title> I, 10.</bibl>)</p></note> E forse Orazio pensava in cuor suo a Cesare quando l'adulazione gli facea rivolgere questo elogio alla sua famiglia:</p>

<quote rend="block">
<lg lang="lat"><l>“....Micat inter omnes</l>
<l>Julium sidus, velut inter ignes</l>
<l>Luna minores”</l></lg><note place="foot"><p>(<bibl><title>Od.</title> I, 12</bibl>).</p></note>.</quote>

<p>Alessandro magno e Napoleone a gran pezza non lo arrivano. E quanto al primo, oltre che per la copia e la difficoltà delle imprese non vi ha paragone, l'idea che Plutarco<note place="foot"><p><bibl><title>De fort. Alex.</title></bibl></p></note> ne porge de' suoi disegni, se non è priva di qualche fondamento, ha però dell'esagerato; e meno ancora può dirsi che egli avesse il concetto di rinnovare il commercio coll'Occidente<note place="foot"><p><bibl>SainteCroix, <title lang="fre">Exam. crit. des histor. d'Alex.</title> Paris, 1810, p. 413–418.</bibl></p></note>. Il suo scopo in sostanza non era che la conquista e l'mitazione di Bacco<note place="foot"><p><bibl><hi rend="italic">Ibid.</hi> p. 481–487.</bibl></p></note>; dal che nacque la sua ammirazione per l'omerico Achille e quella spensieratezza cavalleresca, che sa meno dell'antichità che del medio evo e ti rende immagine degli eroi dell'Ariosto anzi che di quelli di Plutarco; della quale il nostro Castruccio si burlava dicendo che <quote rend="italic">ciascuno stima l'anima sua quel che la vale</quote><note place="foot"><p><bibl>Machiavelli, <title>Vita di Castruccio</title>.</bibl></p></note>. Cesare non fu meno coraggioso ed intrepido, e più ardito di Alessandro; ma assai più prudente; né mai esponeva la sua persona senza necessità; laonde se nel più antico trovi l'effigie della gioventù greca, nell'altro la virilità romana risplende mirabilmente. E tal era la saldezza del suo cervello che la buona fortuna non glielo tolse; né lo indusse ad altri eccessi che a quelli di un'ambizione e di una clemenza magnanima. Della quale egli fu vittima più ammirabile che infelice; laddove il Macedone dovette il morir giovane alla turpe intemperanza preceduta da folli albagie e da crudeltà negli amici e nei benemeriti. Toccherò più innanzi del Buonaparte che a torto da certuni si paragona con Cesare; imperocché il vero Cesare della Francia moderna fu il suo popolo. Napoleone, dalla guerra in fuori, ci raffigurò Augusto, ma però men cauto e savio dell'antico.</p>
<p>L'universalità dell'ingegno consta di capacità o sia potenza ricettiva e di facoltà o potenza attiva e operatrice. Per la prima egli riceve e s'incorpora facilmente le impressioni esterne, acquista l'esatta notizia delle cose, in cui si specchia l'idea creatrice, e si rende in tal guisa idoneo a imitar questa nelle sue opere. Perciò, se nei principii e quando non è ancor maturato, la subbiettività prevale talvolta nella sua tempera e nelle sue movenze, giugnendo al pieno possesso di sé, e sgombrate le nebbie del senso, egli diventa obbiettivo, e la realtà degli esseri al suo sguardo si manifesta. Il Vico accennò finamente a questa ricettività quando disse che “<quote>la perfetta mente del saggio è informe d'ogni particolare idea o suggello</quote><note place="foot"><p><bibl><title>Opere</title>, t. II, p. 101.</bibl></p></note>”, quasi tavola nuda o cera vergine, atta a effigiare sinceramente il concetto dell'artista. Similmente egli si appropria le dottrine, le opinioni, il genio dei secoli, gli acquisti della civiltà, il senno dei pochi e il senso dell'universale; ed è vero eclettico, non sincretista. Ma questa parte è un semplice apparecchio, giacché l'essenza dell'ingegno consistendo nella virtù creatrice, uopo è che le dovizie accattate si accrescano colle proprie, e queste sieno così copiose, che quanto venne di fuori si estrinsechi trasfigurato ed impresso con nuova forma. Perciò se nel raccogliere i materiali esteriori, gl'ingegni eccellenti si guardano di alterarli quasi con falso prisma, e fanno ufficio di relatori e copisti; nel valersene pensando e operando, sono inventori e rinnovatori. Né questa seconda parte potria bene adempiersi senza la prima; imperocché non può aggiungere al reale chi non lo studia, come non può alzare una fabbrica chi non ha ben tastato il suolo e non conosce la materia di cui si vale.</p>
<p>L'armonia dialettica risulta da due momenti, che sono la pugna e la conciliazione. La pugna è doppia, atteso che l'opposizione sofistica ha luogo sia nel soggetto, sia nell'ordine ideale o reale delle cose, a cui dee applicare l'opera sua. Prima di rivolgersi a questa, l'ingegno dee combattere e vincere gli ostacoli che gli si attraversano; i quali sono parte interni e causati dalla sua natura, parte esterni e prodotti dalla fortuna. E siccome per far cose grandi è mestieri che l'operatore abbia certi sussidi, possegga alcuni vantaggi e sia in condizione opportuna a operare; chi manca di cotali mezzi e con industria se li procaccia è tanto più virtuoso e lodevole. Perciò i principi ereditari, non essendo autori del proprio grado né della potenza e avendo da superare minori impedimenti che gli altri uomini, di rado ottengono gran fama e durevole; e ancorché celebri, non sono gloriosi, perché il loro lustro è dovuto più al grado che al valore; come si vede in Carlo quinto e in Lodovico quattordicesimo. Laonde il nome della più parte di loro dura in quanto serve a coordinare e distinguere i fatti e le epoche della storia; come i termini, le spallette e le pietre miliari, che segnano le strade e partono i confini. Al contrario fra gli uomini grandi sono grandissimi quelli che nascono in piccolo stato, debbon poco o nulla alla sorte, sono artefici della propria fortuna e salgono ad alto segno, mediante le cure operose e gli sforzi animosi di una volontà indomita. Costoro cominciano, per così dire, a crear se stessi prima di estrinsecare i parti della loro mente; e il loro tirocinio è una lotta dura, lunga, ostinata contro la natura, gli uomini e gli eventi. L'antichità ha molte figure bellissime di questo genere; come Spartaco, Sertorio, Viriate<note place="foot"><p/>
<p>Intorno all'ultimo vedi <bibl>Dion. Cass. <title>Frag.</title> 78.</bibl></p></note>; ma niuna pareggia quella di Demostene. “<quote>La storia,” <seg type="inciso">dice l'Heeren,</seg> “non ricorda alcun uomo politico di tempera così pura, sublime e di un carattere così drammatico. Se fresco dell'impressione ricevuta dalla sua maschia e incomparabile eloquenza, ne leggi la vita in Plutarco e ti trasferisci colla fantasia in quei tempi, porrai amore a un tal uomo come faresti all'eroe epico o tragico più nobile e più commovente. Vedilo dai primi anni alla morte in guerra colla fortuna che tenta invano di vincerlo; che abbattuto risorge, ed è oppresso ma non domato. Oh quanto vari e angosciosi pensieri dovettero travagliare quell'anima! Quante dolci speranze deluse! Quanti sogni beati seguiti dal disinganno! Le immagini lo rappresentano con volto austero, in cui la tristezza si mesce all'indegnazione. Appena uscito di adolescenza, egli è costretto a convenire in giudizio i tutori ingordi, che gli tolgono il suo, né gli succede di salvarne che una piccola parte. Il popolaccio accoglie coi fischi i primi saggi della sua facondia; tuttavia incorato da pochi amici che presentono la sua grandezza, egli imprende a combattere i difetti della propria natura e dopo lunga pugna gli riesce di trionfarli</quote><note place="foot"><p><bibl><title lang="fre">De la polit. et du comm. des peupl. de l'antiq.</title> trad. Paris, 1844, t. VII, p. 327, 328.</bibl></p></note>”. Le prove difficili e straordinarie di questo tirocinio sarebbero incredibili, se i successi non ne fossero ancora più maravigliosi; pei quali Demostene salì tant'alto che il suo nome si confonde con quello della Grecia libera e dell'eloquenza. Imperocché “<quote>emulando Pericle, studiando Tucidide, ascoltando Platone, rotando gli entimemi a guisa di folgori, temprandogli con forti, spessi, attorti numeri, colorandogli di figure acri, veementi, irritando gli affetti, conturbando gli animi, e dopo aver tutta l'arte adoperato, nascondendola sì, che non arte, ma essa la natura rassembri, a tal venne che la sola eloquenza sua fece fronte agli eserciti, alla falange, alla scienza della guerra, alla maestria delle armi, alla potenza, alla astuzia, alle fraudi, e che è più, all'oro del padre d'Alessandro</quote><note place="foot"><p><bibl>Biamonti, <title>Orazioni</title>, Torino, 1831, t. I, p. 7, 8.</bibl></p></note>”.</p>
<p>Talvolta ancora succede che prima di por mano alla riforma o dirò meglio trasformazione di se stesso, l'ingegno allarghi il freno agli affetti e agli appetiti; che negli animi giovani son più caldi, nei grandi più tempestosi; e in tal caso la sofistica che precede è tanto maggiore, quanto la dialettica sottentrante ha meglio dell'esquisito. Noti sono gli esempi di tal vicenda in Temistocle, Cimone, Vittorio Alfieri ed alcuni altri; ma nel giro delle idee religiose il fatto spirituale della conversione è men raro e più splendido; come si vede in Paolo, Agostino, Ignazio; che fra gli apostoli, i Padri latini e i fondatori di chiostri tengono il primo grado. Se non che l'esperienza ci mostra che le conversioni civili o di altro genere appartengono principalmente alle età giovani e fervide; laddove nei secoli molli e senili, che mancano di vigor morale e di vena creatrice, sono ignote o rarissime. Certo in nessun tempo sarebbero più necessarie che al nostro; atteso che l'educazione moderna mira più ad evirare e corromper gli uomini che a purgarli ed ingagliardirli; e la religione stessa, com'è insegnata e praticata da molti, tende in altro modo allo stesso effetto. Laonde niuno oggi può promettersi di scrivere o far cose grandi, se prima non disfà al tutto l'instituzione che ha ricevuta. Ma appunto per questo la mutazione è difficilissima; tanto più che per farla è d'uopo combattere non solo contro te stesso, ma contro quelli che ti circondano e ti suscitano mille intoppi; e superare i frivoli che ti distraggono, i corrotti che ti lusingano, gl'insipienti che ti riprendono, i mediocri che ti disprezzano, gli emuli, gl'invidiosi, i malevoli, i faziosi, i tristi, che ti astiano e ti perseguitano, e insomma il volgo di ogni classe e le sette di ogni colore. I più non reggono a questo cimento; ma quei pochissimi che ci riescono, riportano un vantaggio inestimabile dallo stesso sforzo fatto per vincere, come quello che conferisce a renderli più aiutanti e gagliardi. Tanto che se nei tempi antichi la virtù poteva essere fortunata, niuno speri oggi di levarsi sulla volgare schiera se non sa risolversi a vivere infelice.</p>
<p>L'altro conflitto è obbiettivo e versa nella discordi a che i contrari hanno fra loro sia nel giro dei concetti e delle cognizioni, sia in quello della natura e del civile consorzio. Nella realtà come nella speculazione gli oppositi si escludono in quanto soli negativi; tanto che, se ne togli la negazione, essi lasciano di essere oppositi e si mutano in diversi; i quali armonizzano tanto più facilmente, quanto che la varietà loro è necessaria a ombreggiare ed effettuare finitamente l'idea creatrice. L'accordo degli oppositi non consiste adunque nell'immedesimare le ripugnanze, secondo il parere degli Hegelisti<note place="foot"><p>L'errore dell'Hegel, come ho notato altrove, consiste nel confondere gli ordini del finito con quelli dell'infinito; confusione che nasce dal panteismo. La medesimezza delle contraddittorie era già stata nel vero senso accennata dai Pitagorici e insegnata espressamente dal Cusano; e Giordano Bruno la trasse al panteismo prima degli Hegelisti.</p></note>, ma nel rimuoverle, sostituendo alla contraddizione l'armonia e la misura, giusta il dettato dei Pitagorici. Ora siccome il porre quest'armonia nel mondo è opera dell'ente creatore, così l'introdurla nella scienza e nella vita pratica è ufficio dell'ingegno concreatore, secondo che esso si volge alle cognizioni o alle operazioni; e nei due casi la dialettica umana è copia della divina. Ma in nessuno di essi il risecare gli eccessi (che versano nella negazione) e comporre i membri gareggianti, può farsi se non mediante un terzo dialettico ed armonico, che acchiuda in se stesso l'essere positivo di quelli e loro sovrasti. Dal che segue che si dee già possedere il principio dell'accordo per applicarlo; e che è d'uopo discendere dall'armonia superiore agli elementi discordi, e non salire da questi a quella; e quindi procedere per via di sintesi e non di analisi. Ma solo gl'ingegni grandi possono essere sintetici, perché soli sono in grado di cavar dall'intuito il principio armonizzatore; nel che consiste quella che chiamasi vena inventiva e inspirazione creatrice. L'invenzione scientifica e pratica versa sempre in un nuovo concetto che si affaccia allo spirito a guisa d'ipotesi o utopia (cioè di mero possibile), e che diventa tesi o fatto (cioè si trasmuta in reale), come tosto è verificato e applicato. Ora la scoperta di cotal concetto è sempre una creazione; e negli ordini umani, come nei divini, l'atto creativo è la sorgente dell'armonia e il principio della dialettica<note place="foot"><p>Negli ordini umani il terzo armonico è creazione verso la facoltà riflessiva soltanto e l'operazione, giacché esso presussiste nell'intuitiva.</p></note>. Gl'intellettuali comunali, non avendo il possesso anticipato del concetto armonizzatore, son forzati a camminare analiticamente; e siccome l'analisi non può loro somministrarlo, essi cercano di conciliare gli oppositi, debilitandoli, ovvero conferendo all'uno di essi un assoluto predominio verso l'altro. E in ambo i casi non ottengono la concordia desiderata; imperocché chi attenua i contrari non riesce già ad amicarli, ma solo a rendere men visibile e risentita la loro pugna; e chi rimuove l'uno di essi in grazia dell'altro è distruttore, e non mica conciliatore; benché possa parer tale, se usa l'arte di snaturare le cose, serbando intatti i nomi che le rappresentano.</p>
<p>Il primo di questi falsi processi è proprio degli eclettici volgari, e il secondo delle sette sofistiche e immoderate. Gli eclettici volgari procedendo col senso comune, e senza la guida di un principio superiore e regolativo, e studiandosi di comporre le cose e le opinioni, scemandole di energia e di vita, fanno un danno reale, e non ottengono il fine che si propongono; giacché ogni accordo superficiale non può avere fermezza né efficacia. La loro massima prediletta è l'antico dettato: Nulla troppo; dettato verissimo, ma con questa condizione che si preconosca la misura, e non si cerchi a caso. Amano le vie di mezzo, le quali solo profittano, quando il mezzo è somministrato dalla natura delle cose, e non creato a dispetto loro. Le sette eccessive son guidate da passione; onde il loro comune carattere (qualunque sieno le differenze specifiche) è l'esclusione nella teorica, l'intolleranza nella pratica. L'eclettismo volgare e il procedere fazioso piacciono al volgo, perché facili; essendo amendue negativi, e consistendo non mica nel porre, ma nel levare, scemando gli oggetti d'intensità, come fanno i primi, o di estensione, come i secondi; dove che il mantenere gli estremi nel loro essere positivo e consertarli maestrevolmente è opera lunga, ardua, faticosa. L'uno e l'altro metodo si oppongono del pari alla dialettica moderazione; la quale, manomessa dai faziosi alla scoperta, non si osserva dagli eclettici altrimenti che in apparenza. E però quanto più gli spiriti sono mediocri, tanto meno sogliono essere moderati; benché la mediocrità abbia vista di moderazione, come questa di debolezza. Ma se la forza sta nel creare, e se la creazione conceduta all'uomo si riduce all'armonizzare gli oppositi nel finito, come s'immedesimano nell'infinito, egli è chiaro che da un canto l'ingegno moderato, come atto a tal accordo, è valido e forte, e che il mediocre, essendovi inabile, non merita lode di moderato. Né solo è debole la mediocrità eclettica, ma eziandio la faziosa; giacché l'eccesso, contrariando all'armonia cosmica, e tendendo a ritirarla verso il caos primitivo, è forte solo in sembianza. La moderazione al pari dell'ingegno, di cui è il privilegio, è l'attualità di tutte le potenze diverse o discordi e quindi l'euritmia loro. Laddove la mediocrità è un ritraimento verso la virtualità informe e l'indefinito scomposto delle origini; il quale è imitativo del nulla, come il finito attuale ed armonico è adombrativo dell'infinito. Havvi solo questo divario tra la mediocrità degli eclettici viziosi e quella degl'intemperati, che i primi tengono a dormire tutte le potenze e a gran pena concedono loro un esplicamento iniziale e imperfetto; laddove i secondi svolgono uno o pochi elementi potenziali a scapito di tutti gli altri. Al contrario gl'ingegni grandi e moderati, educando e svolgendo equabilmente e armonicamente i vari germi delle idee e delle cose, producono un atto perfetto, che abbraccia tutte le potenze; il quale abituandosi all'ingegno, lo compie da ogni parte, e lo rende simile a quelli dei secoli antichi.</p>
<p>Fra le varie cagioni della nostra inferiorità in questa parte, alle estrinseche accennate di sopra si dee aggiungere il difetto interiore di ogni arte dialettica. Imperocché senza questo magistero, non può fare che la scienza non si divida in tanti sistemi quanti sono i contrari; o si risolva in un vano e sterile sincretismo. Se si eccettuano le discipline sperimentali e calcolatrici, questa è oggi la condizione di tutte le dottrine; e il concetto dialetticale è talmente viziato in Germania e perduto nelle altre parti di Europa, che chi lo adopera e procede in conformità di esso non è pure inteso; e perfin l'andatura sintetica del discorso sa di scarriera a chi non conosce che il trotto analitico. Lo stesso vizio regna nella politica operativa; e non per altro tutto il mondo civile si divide in sette nemiche e rissanti. E non solo i puritani combattono coi municipali, ma i conservatori coi democratici; e spesso ancora gli uni e gli altri si dividono fra loro. E non è meraviglia; perché quando non si possiede un concetto dialettico e conciliativo, lo sdrucciolar negli estremi è necessità e non elezione. Potrei mostrarlo riandando gli errori politici di cui ho fatta menzione in quest'opera, se tal materia non richiedesse troppo lungo discorso. Imperocché la contrarietà apparente che corre per cagion di esempio tra l'autorità e la libertà, la conservazione e il progresso, la plebe e l'ingegno, la nazionalità e la cosmopolitia e via discorrendo, nasce dal mancamento di un'idea dialettica che riveli il tronco comune di tali rami, ne mostri le attinenze intime e ne rimuova le discrepanze. Ma questa idea dialettica non potendosi trovare a posteriori, il difetto di essa arguisce la poca levatura e la penuria creatrice del nostro secolo.</p>
<p>L'azione estrinseca, per cui l'ingegno imprime nel mondo la sua forma, è l'ultimo termine del pensiero, il colmo della dialettica e della creazione; e però gloriosi sopra ogni altro sono i grandi operatori. La facoltà principale, per cui il concetto si travasa e impronta di fuori, è la volontà, che interviene eziandio negli atti interni, ma meno intensamente; dove che quando si tratta di vincere gli ostacoli esteriori, mutar la faccia delle cose, introdurre e stabilire nuovi ordini, ella dee essere soprammodo vigorosa e gagliarda. Negli uomini compiti l'arbitrio suol essere non meno energico dell'ingegno, e l'animo capace come l'intendimento. Cesare, che se n'intendeva, dicea di Marco Bruto: <quote lang="lat">Magni refert hic quid velit; sed quidquid volt, valde volt</quote><note place="foot"><p><bibl>Ap. <title>Cic. Ad Att.</title> XIV, 1.</bibl></p></note>; parole che ricordano il <quote rend="italic">volli</quote> di Vittorio Alfieri. Dalla volontà forte unita alla coscienza del proprio valore nascono tutte le altre doti dei sommi operatori. Ne nasce in primo luogo l'audacia, che è la forza del cominciare e dell'eseguire. Havvi un'audacia viziosa e <hi rend="italic">inconsiderata dell'avvenire</hi>, come la chiama Aristotile<note place="foot"><p><bibl><title>Rhet.</title> II, 8.</bibl></p></note>; la quale più propriamente appellasi temerità, perché cieca agli ostacoli, ai pericoli, e scompagnata dalla prudenza. Laddove la virtuosa audacia vede i rischi e gl'impedimenti, li misura, li pesa e gli sprezza, come inferiori alle proprie forze. Perciò dirittamente il doge veneto Agostino Barbarico diceva “<quote>gli uomini animosi esser quelli che conoscendo e considerando i pericoli, e per questo differenti da' temerari, che non gli conoscono e non gli considerano, discorrono non di meno quanto spesso gli uomini ora per caso ora per virtù si liberano da molte difficultà; dunque nel deliberare, non chiamando meno in consiglio la speranza che la viltà, né presupponendo per certi gli eventi incerti, non così facilmente come quegli altri, le occasioni utili e onorate rifiutano</quote><note place="foot"><p><bibl>Guicciardini, <title>Stor</title> III, 2.</bibl></p></note>”. Il motto antico <hi rend="italic">festina lente</hi><note place="foot"><p><bibl>Suet. <title>Aug.</title> 25.</bibl></p></note> esprime a meraviglia l'accoppiamento dell'audacia colla prudenza, quasi armonia dialettica imitativa di Dio e della natura. Siccome l'audacia è movimento e la prudenza quiete, la natura è audace e prudente insieme, contemperando il riposo e i moti tardi coi velocissimi. Onde nascono le dualità correlative del corpo e dello spirito, dell'inerzia, colmo dello stato, e della luce e forza attrattiva, cima del moto, dei ponderabili e degl'imponderabili; e la cosmogonia biblica simboleggia i due contrari nello spirito e nell'arida, nella parola e nel firmamento<note place="foot"><p><bibl><title>Gen.</title> I, 6, 6–10.</bibl></p></note>. Iddio era adorato dagli antichi come motore e come statore<note place="foot"><p>“<quote lang="lat">Quod stant beneficio ejus omnia, stator stabilitorque est</quote>.” (<bibl>Sen. <title>De benef.</title> IV, 7.</bibl>)</p></note>; perché infatti le due doti intervengono nell'atto creativo, tipo supremo dell'audacia e prudenza insieme congiunte. L'atto creativo è audace, in quanto trascorre lo smisurato intervallo che divide il nulla dall'esistenza, e <hi rend="italic">arriva da una estremità all'altra con possanza</hi>; è prudente, in quanto armonizza i diversi e gli oppositi e <hi rend="italic">con soavità tutte le cose dispone</hi><note place="foot"><p>“<quote lang="lat">Attingit a fine usque ad finem fortiter, et disponit omnia suaviter</quote>.” (<bibl><title>Sap.</title> VIII, 1</bibl>).</p></note>. La prudenza e l'audacia creatrice, appalesandosi, l'una di esse nell'ordinamento del finito e l'altra nel valico dell'infinito, sono il modello della conservazione e del progresso; coi quali l'uomo imita la creazione, traendo a luce il nuovo, mantenendo e perfezionando l'antico. Se non che l'imitazione non è bene intesa, se le due parti non vanno di pari passo e non procedono strettamente unite; tanto che la prudenza sia audace e l'audacia prudente, compenetrandosi a vicenda<note place="foot"><p>Di Cesare dice Svetonio: “<quote lang="lat">Dubium cautior, an audentior</quote>.” (<bibl><title>Jul.</title> 58.</bibl>)</p></note>. Il loro divorzio è innaturale in se stesso e nella pratica riesce nocivo e fazioso; né per altro, come vedemmo, fa mala prova nelle cose politiche lo scisma invalso fra i conservatori e i democratici; i primi dei quali sogliono essere prudenti, ma pusillanimi e senza ardire, i secondi audaci, ma spensierati e senza consiglio.</p>
<p>L'uomo audace e prudente non disinfinge né ignora i pericoli, ma gli assale con ardita fronte; e quindi è magnanimo. Le difficoltà, non che spaventare l'animo suo, lo stimolano e l'incoraggiano; godendovi dentro, quasi in elemento consentaneo alla sua natura; come la salamandra poetica del Cellini, che “<quote>si gioiva in quelle più vigorose fiamme</quote><note place="foot"><p><bibl><title>Vita</title>, I, 1.</bibl></p></note>.” Il qual Cellini dice di sé che “<quote>più volentieri aveva cura di fare tutte quelle cose che più difficili agli uomini erano state</quote><note place="foot"><p><bibl><hi rend="italic">Ibid.</hi> II, 2.</bibl> Altrove racconta di essere stato <quote rend="italic">tutto fuoco e più nell'arme immerso che nell'arte</quote> (<bibl>Ibid. I, 10</bibl>), <quote rend="italic">un terribile uomo</quote> (<bibl>Ibid. II, 3</bibl>), <quote rend="italic">per natura arditissimo</quote> (<bibl>Ibid. I, 9</bibl>), <quote rend="italic">di un animo d'uomo troppo aldacissimo</quote> (<bibl>Ibid. II, 3</bibl>), <quote rend="italic">troppo efferato e troppo sicuro</quote> (<bibl>Ibid.</bibl>) e di <quote rend="italic">non conoscere di che colore la paura si fosse</quote> (<bibl>Ibid. I, 3</bibl>).</p></note>”. “<quote>Giano della Bella,” <seg type="inciso">scrive il Compagni,</seg> “uomo virile e di grande animo, era tanto ardito, che difendeva quelle cose che altri abbandonava, e parlava quello che altri taceva, e tutto in favore della giustizia contro a' colpevoli</quote><note place="foot"><p><bibl><title>Cron.</title> I.</bibl></p></note>”. Tacito dice il simile di Cornelio Fusco; in cui però l'impeto giovanile trascorreva in temerità sconsigliata<note place="foot"><p>“<quote lang="lat">Non tam praemis periculorum, quam ipsis periculis laetus: pro certis et olim partis, nova, ambigua, ancipitia malebat</quote>.” (<bibl><title>Hist.</title> II, 86.</bibl>)</p></note>. L'ardire non fa velo al giudizio nell'uomo di maturo ingegno; il quale non ignora che ogni grande impresa è un giuoco in cui si mettono a posta la fortuna e la vita, potendosi <quote rend="italic">andare in cielo o in precipizio</quote><note place="foot"><p><bibl>Tac. <title>Hist.</title> II, 74.</bibl></p></note>. Ma ciò non lo sbigottisce, essendo, come Agricola, <quote rend="italic">pronto allo sperare e tetragono alle sventure</quote><note place="foot"><p><bibl>Tact. <title>Agr.</title> 35.</bibl></p></note>, anzi alla morte; il cui disprezzo è il suggello della grandezza<note place="foot"><p>“<quote>Dove la necessità strigne è l'audacia giudicata prudenza, e del pericolo nelle cose grandi gli uomini animosi non tennero mai conto. Perché sempre quelle imprese che con pericolo si cominciano, si finiscono con premio, e di un pericolo mai non si uscì senza pericolo</quote>.” <bibl>Machiavelli, <title>Stor.</title> 3.</bibl></p></note>. “<quote>Alcuno domandò ad Agide re di Sparta, come possa l'uomo dimorar franco e libero in tutta sua vita? A cui rispose: dipregiando la morte</quote><note place="foot"><p><bibl>Plut. <title>Apopht. Lacaed.</title></bibl></p></note>”. “<quote>Chi è preparato a morire è padrone del mondo,</quote>” dice il Leopardi<note place="foot"><p><bibl><title>Opere</title>, t. II, p. 164.</bibl></p></note>; e Santorre di Santarosa, prima di partir per la Grecia nel 1824 scriveva che “<quote>quando si ha un animo forte, conviene operare, scrivere o morire</quote><note place="foot"><p><bibl><title lang="fre">Revue des DeuxMondes</title>, t. XXI, p. 680.</bibl></p></note>”. Laddove il soverchio amor della vita non cade per ordinario che negli animi gretti e mediocri, ed è nemico mortale delle nobili operazioni<note place="foot"><p>“<quote lang="lat">Consenuit, multum imminuta claritate ob nimiam vivendi cupidinem</quote>.” (<bibl>Tac. <title>Ann.</title> II, 63.</bibl>) “<quote lang="lat">Nisi impunitatis cupido retinuisset, magis semper conatibus adversa</quote>.” (<bibl>Ibid. XV, 50.</bibl>) “<quote lang="lat">Spe vitae, quae plerumque magnos animos infringit</quote>.” (<bibl>Id. <title>Hist.</title> V, 26.</bibl>)</p></note>.</p>
<p>Non è però che la notizia sagace e profonda delle probabilità esteriori e la coscienza delle proprie forze non facciano prevalere la speranza al suo contrario. Questo sentimento viene avvalorato in particolare dalla pazienza, dalla costanza, dalla longanimità, che sono altre doti solite a trovarsi negli uomini non volgari<note place="foot"><p>Queste doti sono tanto più degne di pregio, quanto meno vengono avvertite e lodate per la condizione di coloro che le posseggono. Tali sono quegli arditi peregrinatori, che con fatiche incredibili, fra patimenti e pericoli di ogni sorta, penetrano per mare e per terra in regioni inospite ed incognite per acquistare nuovi tesori alla scienza; onde Giovanni Burckhardt fu alla nostra memoria il modello. Toccai altrove di chi recava in Europa il prinio testo dei libri zendici; ma non meno ammirabile è Alessandro Csoma di Coros che fu l'Anquetil del nostro secolo. Nato in Transilvania, e nudrito in Gottinga di forti studi egli parte nel 1822 tutto solo, a piedi, senza un danaro, e mendicando per Costantinopoli, il Cairo, Bagdad, la Persia, i Battri, gli Afgani, va nel cuore dell'Asia per apprendere il tibetano e recarne la filologia in Europa. Da Lih nel Tibet inferiore passa a Kanùm e c'incomincia sotto la guida di un lama o sacerdote samaneo lo studio dell'ignota lingua. Fu veduto attendervi di fitto verno, in una misera capannuccia sì mal difesa dagli stridori, ch'ei non potea cavar di seno la mano senza rischio di agghiadare e rimanere monco. Dopo quattro anni passati in tali fatiche, si trasferisce in Calcutta, pubblica una grammatica e un dizionario tibetano, fa un sunto dell'immensa raccolta dei libri sacri dei Buddisti; e fra lavori così ingrati, non che pigliarsi il menomo spasso e diporto, non esce pure di cella. Finalmente nel 1842 si rimette in via alla volta del Tibet per farvi nuove ricerche; ma la disfatta salute non gli permette di arrivarci e muore per viaggio (<bibl><title lang="fre">Revue des DeuxMondes</title>, Paris, 1847, t. XIX, p. 50, 51, 52</bibl>). Il Mohl (<bibl><title lang="fre">Journal asiatique</title>, Paris, juin 1842, p. 492</bibl>) e il Foucaux nella sua dotta traduzione del Lalila Vistara (<bibl><title>Rgya Tch'er rol pa</title>, Paris, 1848, p. I, II</bibl>) toccarono brevemente dei lavori del Csoma.</p></note>; e sovratutto da quella attività straordinaria che gl'induce a credere e non a torto di poter signoreggiare gli eventi ed esser arbitri della fortuna. L'attività genera la velocità che è di due specie; l'una consiste nei pensieri e l'altra nelle operazioni. La prontezza dell'avviso, che i Francesi con bella metafora chiamano <hi rend="italic">presenza di spirito</hi>, si appalesa sovrattutto nei cimenti; fra i quali gli animi deboli <hi rend="italic">fuggono</hi>, come dir, da se stessi<note place="foot"><p>“<quote>L'animo mio ch'ancor fuggiva</quote>.” (<bibl>Dante, <title>Inf.</title> I, 25.</bibl>) “<quote>Le fuggi l'animo</quote>.” (<bibl>Boccaccio, <title>Dec.</title> VIII, 7.</bibl>)</p></note>. Laddove i forti padroneggiando i propri affetti, serbano integro l'uso di tutte le potenze; e quando il loro ingegno è <quote rend="italic">svegliato e abbondante di partiti</quote><note place="foot"><p><bibl>Cellini, <title>Orific.</title> II, 2.</bibl></p></note>, non vi ha quasi disastro o pericolo anche repentino, a cui non trovino rimedio. Da tali due parti che Giulio Cesare avea in grado eminente, nasceva la sua fiducia nell'affrontare i rischi e la sua sicurezza nei casi presso che disperati. “<quote>Il suo stile,” <seg type="inciso">dice Giovanni Müller,</seg> “rende imagine del suo animo; il quale, benché tempestato dagli affetti più ardenti, non ne facea di fuori alcun segno; ma tranquillo e sereno, avresti detto che sovrastesse a tutte le cose terrene, e che niuna di esse fosse degna di muoverlo, come si crede degl'immortali</quote><note place="foot"><p><bibl><title lang="fre">Lettres</title>, Paris, 1811, p. 184.</bibl></p></note>”. Pel vigore dell'animo, Plinio lo paragona alla fiamma: “<quote lang="lat">proprium vigorem, celeritatemque quodam igne volucrem</quote>.” E chi più veloce e impetuoso nell'eseguire? Gli antichi e i suoi nemici medesimi ne parlano con formole eccessive di meraviglia<note place="foot"><p><bibl><title>Hist. nat.</title> VII, 25.</bibl> Vedi altri passi citati <bibl><title>Prolegom.</title> p. 324, 325, note. <title>Ges. mod.</title> t. IV, p. 128–132.</bibl></p></note>. Dalla celerità unita all'estensione e all'energia creatrice nasce la sublimità dell'ingegno; la quale, come quella di natura, è matematica e dinamica<note place="foot"><p>“<quote lang="lat">Hrribili vigilantia, celeritate, diligentia est</quote>.” (<bibl>Cic. <title>Ad. Att.</title> VIII, 9.</bibl>) “<quote lang="lat">Volare dicitur</quote>.” (<bibl><hi rend="italic">Ibid.</hi> X, 9</bibl>). “<quote lang="lat">Solitus celeritate ac terrore audaciaque magis uti quam apparatibus</quote>.” (<bibl>App. <title>De bell. civ.</title> II, 449.</bibl>) “<quote lang="lat">Interim Caesar subito cum paucis, praeter expectationem, non Pompeianorum modo, sed suorum quoque militum supervenit. Tanta enim itineris usus erat celeritate, ut antequam audiretur ipsum in Hispaniam advenisse, a suis hostibusque ibi conspiceretur</quote>.” (<bibl>Dion. Cass. <title>Hist.</title> XLIII, 32.</bibl>) “<quote lang="lat">Longissimas vias incredibili celeritate confecit, extpediens meritoria morarentur, nando trajiciens, vel innixus inflatis utribus; ut persaepe nuncios de se praevenerit</quote>.” (<bibl>Suet. Jul., 57.</bibl>) Questa velocità corporea ed intellettuale gli permetteva di attendere a più cose insieme, eziandio disparatissime. “<quote lang="lat">Ut erat ad plura simul agenda singulari quadam mentis velocitate praeditus</quote>.” (<bibl>Freinshem. <title>Suppl. ad CXLV lib.</title> 46.</bibl>) “<quote lang="lat">Scribere aut legere, simul dictare et audire solitum accepimus. Epistolas vero tantarum rerum quaternas pariter librariis dictare: aut si nihil aliud ageret, septenas</quote>.” (<bibl>Plin. <title>Hist. nat.</title> VII, 35.</bibl>) Vedi anche Plutarco (<bibl><title>Caes.</title> 4</bibl>).</p></note>. Dalla celerità unita all'estensione e all'energia creatrice nasce la sublimità dell'ingegno; la quale, come quella di natura, è matematica e dinamica<note place="foot"><p><bibl>Cons. il <title>Bello</title>, 4.</bibl></p></note>. Il sublime dinamico dell'ingegno consiste nella virtù effettrice: il matematico nel modo di esercitarla; padroneggiando lo spazio colla vastità e il tempo colla prestezza incredibile delle operazioni. Perciò quanto più il teatro è ampio e celere il moto, tanto più grandeggia l'opera umana, quasi immensa, istantanea ed emula della divina. Il motto di Cesare a Zela rappresenta il sublime della subitezza; e le querele di Alessandro sull'Ifasi quello dell'altra specie. Anche per questo rispetto i grandi conquistatori delle età scorse miravano all'Asia, come al campo più degno, perché ivi la mente e l'opera spaziano più largamente; e si sentivano angustiati e quasi in carcere fra i termini della piccola Europa.</p>
<p>La fiducia, che hanno gli spiriti magni di potere padroneggiar la fortuna e riuscire negl'intenti, non procede talmente dal senso del proprio vigore, che non abbia eziandio un principio più elevato. “<quote>Chi ha da far gran cose,” <seg type="inciso">dice il Castiglione,</seg> “bisogna che abbia ardir di farle e confidenza di se stesso, e non sia d'animo abbietto e vile</quote><note place="foot"><p><bibl><title>Corteg.</title> I.</bibl></p></note>”. E come infatti potrebbe <hi rend="italic">vincere e dominare</hi> le cose, se non <hi rend="italic">pigliasse animo sopra di loro</hi>, reputandole inferiori a sé, giusta la bella frase del Cellini<note place="foot"><p><bibl><title>Opere</title>, Firenze, 1843, p. 526.</bibl></p></note>? Il quale pieno di tal baldanza gridava: “<quote>Che molti io passo, e chi mi passa arrivo</quote><note place="foot"><p><bibl><hi rend="italic">Ibid.</hi> p. 24.</bibl></p></note>”. Né tal baldanza è presunzione o superbia, purché al legittimo principio si riferisca. La vera umiltà è la subordinazione dell'arbitrio umano all'atto creativo; e siccome l'ingegno è un rivolo di questa fonte infinita, chi lo sconosce e trascura fa torto al suo principio. L'umiltà cristiana non è quella dei falsi mistici ed ascetici; che è contraria alla verità inducendo l'uomo a negare un pregio di cui ha coscienza; contraria al buon vivere civile e ai progressi della cultura, perché rimovendo la maggioranza naturale dal maneggio delle cose, le dà in preda ai tristi e ai dappochi; contraria in fine al volere di Dio stesso, poiché escludendo la principale delle forze concreatrici, si attraversa all'esecuzione dei disegni divini negli ordini dell'universo<note place="foot"><p><bibl>Cons. <title>Ges. mod.</title> cap. 16.</bibl></p></note>. Havvi un'armonia naturale e prestabilita fra l'ingegno e questi ordini, come vi ha un accordo tra il creare divino e il concreare umano; e però l'uomo che si affida al suo valore, crede a Dio e alla natura, crede all'armonia preordinata di cui ha coscienza; ed è persuaso che donde gli viene il concetto e il desiderio di far cose grandi, gli verrà pure la forza di compierle. E che cos'è <hi rend="italic">quell'impulso naturale</hi>, che l'Alfieri avvertì e descrisse<note place="foot"><p><bibl><title>Del princ. e delle lett.</title> III, 6.</bibl></p></note>, se non una vocazione e missione spontanea, che sovrasta alla natura, poiché la domina; onde l'ingegno che lo riceve è auguratore e taumaturgo? Guidato da questo impulso, egli sa di non essere creato a caso; ma quasi messo e strumento della Providenza, doverne ubbidire gli ordini ed effettuare i consigli. “<quote>Cominciai a pensare,” <seg type="inciso">dice il Cellini,</seg> “qual cosa delle due io doveva fare, o andarmi con Dio e lasciare la Francia nella sua malora, o sì veramente combattere anche questa pugna e vedere <hi rend="sc">A CHE FINE M'AVEVA CREATO IDDIO</hi></quote><note place="foot"><p><bibl><title>Vita</title>, II, 11.</bibl> Parrà strano a taluno che in proposito di uomini grandi io faccia spesso menzione di un semplice artista. Ma gl'ingegni straordinari in radice si somigliano, come nota l'Alfieri (<bibl><title>Del princ.</title> III, 5</bibl>) e niuno vorrà disdire al Cellini un ingegno straordinario, pogniamo che né il tirocinio intellettuale e morale, né il secolo lo secondassero. D'altra parte le autobiografie sono il migliore specchio degli uomini insigni, soli atti a narrare se stessi; e fra tutte quelle ch'io conosco primeggia la celliniana per la purissima toscanità della lingua, la grazia naturale dell'elocuzione, la spontaneità, la verità, l'evidenza, la vivezza dei racconti e dei sentimenti. Essa è una pittura individuata del basso popolo, come la Vita dell'Alfieri rappresenta il patriziato; ma il patriziato e il popolo, non molli ed eunuchi come ai dì nostri, anzi pieni di gioventù e di un vigore quasi selvaggio, qual si era quello dei due scrittori. Cosicché in queste due biografie trovi espresso ogni tratto, ogni lineamento, ogni fattezza dell'ingegno; e puoi dire di esse che v'è <hi rend="italic">di tutto, di tutto assolutamente</hi>, come l'Alfieri affermava di una sua tragedia (<bibl><title>Vita</title>, IV, 23</bibl>).</p></note>”. E quando è giunto a fermare questa teleologia divina, egli ha chiaro e pieno conoscimento del suo destinato. Non si trova quasi un uomo straordinario che non avesse fede a un indirizzo arcano e obbiettivo; che pel filosofo eterodosso piglia aspetto di superstizione, ed è il fato, il destino, la fortuna; pel cristiano, è la Providenza. Il fato adombrava presso gli antichi la legge occulta di essa Providenza: la fortuna ne era l'esecuzione<note place="foot"><p>“<quote lang="lat">Occulta lege fati et ostentis ac responsis destinatum Vespasiano liberisque ejus imperium, post fortunam credidimus</quote>.” (<bibl>Tac. <title>Hist</title> I, 10.</bibl>) “<quote lang="lat">Tanquam peritia et monitu fatorum praedicta accipiebat</quote>.” (<bibl><hi rend="italic">Ibid.</hi> 22.</bibl>) “<quote lang="lat">Vespasianus cuncta fortunae suae patere ratus, nec quidquam altra incredibile</quote>.” (<bibl><hi rend="italic">Ibid.</hi> IV, 81.</bibl>)</p></note>. Il sabeisimo di molti popoli partorì l'astrologia; la quale incarnò il fato nei corpi siderei; onde a noi trapassarono molte figure di favellare. Così Napoleone avea fede nella sua stella; la quale dovea significare nel suo concetto per modo confuso gl'influssi del cielo sulla terra, della natura sull'uomo, dell'ingegno sulle cose e di Dio sull'universo. Questa spezie di fatalismo è frequentissima negli spiriti di rara tempera; e suol essere tanto più intenso quanto meno è corretto da una sana filosofia o dai dettati dell'evangelio.</p>
<p>La rivelazione che l'ingegno ha di se stesso è talvolta precoce; e sarebbe sempre tale, se le condizioni esteriori non impedissero sovente lo svolgersi e maturare di esso. In Oliviero Cromwell spuntò assai tardi il presentimento di ciò che potea essere; dove che Giulio Cesare dovette averlo sin da fanciullo, quando solo fra' suoi coetanei seppe resistere alle due potenze più formidabili di quel tempo, cioè ai pirati ed a Silla. Fin d'allora entrò in pensiero di risuscitare le parti mariane e assicurarne il trionfo con l'arte nuova di un'audacia incredibile nobilitata dalla clemenza. Ora gli audaci credono alla fortuna, perché secondo un antico proverbio, la fortuna aiuta gli audaci<note place="foot"><p>Dione Cassio dice di Cesare: “<quote lang="lat">Tanti spiritus illi, tantaque spes erat sive ea temere, sive ex oraculo concepta, ut certissimam sibi sumeret salutis fiduciam, etiam quum contraria omnia apparerent</quote>.” (<bibl><title>Hist. rom.</title> XLI, 46</bibl>). E Appiano: “<quote lang="lat">Quo tempore Caesar juvenis erat, eloquentiae rebusque gerendis juxta idoneus, audax et nihil non spe praecipiens, supra vires ambitiosus</quote>.” (<bibl><title>De bell. civ.</title> II, 428.</bibl>). Nota è la clemenza da lui usata nel supplizio degli scherani di mare.</p></note>. Secondo il Machiavelli egli “<quote>è meglio essere impetuoso che rispettivo, perché la fortuna è donna, ed è necessario volendola tener sotto, batterla ed urtarla; e si vede che la si lascia più vincere da questi che da quelli che freddamente procedono. E però sempre come donna è amica dei giovani, perché sono meno rispettivi, più feroci e con più audacia la comandano</quote><note place="foot"><p><bibl><title>Princ.</title> 25.</bibl></p></note>”. La vera ragione si è che l'audacia afferra prontamente le occasioni, preoccupa il tempo, timoneggia gli avvenimenti, e per tal modo si assicura la buona <hi rend="italic">riuscita</hi>; la quale non è altro che il conseguimento del fine, cioè l'<hi rend="italic">uscita</hi> di quel ricorso per cui volge la creazione<note place="foot"><p>Vale a dire del secondo cielo creativo.</p></note>. La fortuna che aiuta gli animosi è dunque il contrappelo del caso, con cui è spesso confusa dal volgo; poiché versa nell'armonia dell'ingegno e delle sue opere colle leggi che governano il mondo. Ella è però tutt'uno colla <hi rend="italic">felicità</hi>; onde Appiano chiama <hi rend="italic">orrenda la felicità</hi> di Cesare<note place="foot"><p><bibl><title>De bell. civ.</title> II, 483.</bibl></p></note>, come unica fu la sua fortuna; e il suo precessore nella dittatura adorava questa e da quella si nominava<note place="foot"><p><bibl>Plut. <title>Syl.</title> 6, 35. Plin. <title>Hist. nat.</title> VII, 44.</bibl></p></note>. Il poeta additò il conserto della fortuna, della felicità e dell'audacia in questo verso: “<quote lang="lat">Da facilem cursum et audacibus annue coeptis</quote><note place="foot"><p><bibl>Virg. <title>Georg I</title>, 40.</bibl></p></note>”. Il Lasca diceva di Lorenzo de' Medici: “<quote>Egli non comincia impresa che egli non finisca, e non ha mai fatto disegno che egli non abbia colorito... Egli è il diavolo l'avere a fare con chi sa, può e vuole</quote><note place="foot"><p><bibl><title>Cene</title>, III, 10.</bibl></p></note>”. L'infortunio per contro è la dissonanza dell'arbitrio dagli ordini naturali; perché quando l'uomo contrasta Dio, egli è giocoforza che rimanga perdente. Perciò nella nostra lingua informata dalle idee cristiane la sventura chiamsi <hi rend="italic">disgrazia</hi><note place="foot"><p>Per un'altra figura eziandio cristiana, gli scrittori dell'ottimo secolo danno spesso all'infortunio il nome di <hi rend="italic">giudicio</hi>; quasi pena ingiunta o condanna pronunziata dal giudice. Vedi il <bibl>Vocabolario alla v. <hi rend="italic">Giudizio</hi>, I, 2, 3.</bibl></p></note>; quasi negazione della <hi rend="italic">grazia</hi>, che nella filosofia dell'evangelio significa il favore e l'influsso dell'atto creativo. E siccome la felicità è effetto della grazia, così arride alla fede; o sia questa fondata nel vero o ne abbia solamente l'ombra<note place="foot"><p>“<quote lang="lat">Inclinatis ad credendum animis, loco ominum etiam fortuita</quote>.” (<bibl>Tac. <title>Hist.</title> II, 1.</bibl>)</p></note>. E chi crede alla fortuna crede anco alla storia; come faceva Napoleone<note place="foot"><p>Nella sua nota e singolare risposta ai consigli prudenziali del comico Talma.</p></note>; perché la storia è la tela ordita dalla Providenza. La storia è la finalità del mondo presente; e imperocché in buona filosofia il fine s'immedesima coll'inizio, perciò la teleologia si mescola colla protologia, e il sentimento efficace che gl'ingegni cospicui hanno del termine si confonde colla coscienza che hanno del principio, cioè di quella virtù creatrice che opera in essi ed è molla e radice di ogni attività loro.</p>

<p>Negli uomini straordinari la buona e la cattiva fortuna talvolta si alternano, e più spesso questa precede e quella seguita, come l'armonia sottentra al conflitto nel magistero della dialettica. Se l'ordine contrario ha luogo e l'uomo grande finisce male, ciò può accadere senza sua colpa, quando l'opera impresa da lui è attraversata da una forza tale, che non è in poter suo di antivedere o di vincere. Questo caso è meno insolito che non si crede, perché tutto ciò che non riesce non suole e spesso non può essere avvertito; né si oppone alle cose dette, perché la natura è così feconda e copiosa nelle sue creazioni, che ella sperde un numero grandissimo di germi; come si vede negli ordini corporei degli animali e dei vegetabili. Trovansi pertanto degli eroi falliti per un concorso di congiunture impropizie; e come esempio insigne allegherò quel Giasone di Fere, amico di Timoteo e padre di Tebe; pari d'ingegno e superiore di virtù a Filippo e ad Alessandro; il quale prima di loro concepì il disegno di portar la guerra in Persia e di recare a unità la Grecia<note place="foot"><p><bibl>Xenoph. <title>Hist.</title> 6. Nep. <title>Timoth</title> 4. Val. Max. IX, 10. Cic. <title>De off.</title> I, 30.</bibl></p></note>; cosicché l'idea egemonica nata a ostro nel Peloponneso, trasferita nell'Attica e nella Beozia, non giunse alla boreale Macedonia se non passando per la vicina Tessaglia. Talvolta i gran disegni mancano per ostacoli esterni; tal altra per la corta vita o la malsania degli autori; benché la natura soglia, quando vuol fare un uomo grande, dargli uno strumento proporzionato<note place="foot"><p>Il Cellini dice che la sua “<quote>complessione era buona e ben proporzionata;” <seg type="inciso">onde</seg> “liberamente io mi promettevo dispor di quella tutto quello che mi veniva in animo di fare</quote>.” (<bibl><title>Vita</title>, I, 5.</bibl>) Di Annibale scrive Dione Cassio. “<quote lang="lat">Neque ejusmodi animo dispar corpus, hinc natura, hinc vivendi genere formatum habebat, adeo ut quaecumque aggrederetur, facile perficeret. Corpore enim vel maxime agili et robusto utebatur, ac proinde currere aut stare in gradu, aut equum admittere promptissimus erat.... Molestiae illi vires, vigiliae robur addere videbantur</quote>.” (<bibl><title>Frag.</title>, XLVII, 1.</bibl>) Cesare fu tanto più mirabile anche da questo lato, quanto che vinse e fortificò coll'energia dell'animo una complessione delicata naturalmente (<bibl>Plut. <title>Caes.</title> 14. Suet. <title>Jul.</title> 45, 53, 57</bibl>). Gli antichi ci erano in ciò superiori, essendo che presso di loro, come nota il Leopardi, “<quote>tutte le parti della vita privata e pubblica cospirarono a perfezionare o a conservare il corpo, e oggi cospirano a depravarlo</quote>.” (<bibl><title>Opere</title>, t. II, p. 89</bibl>). Quanto essi fossero indurati alle fatiche e ai travagli, si può vedere nell'Anabasi di Senofonte.</p></note>. Si trovano però singolari eccezioni; e singolarissime quanto dolorose furono quelle di Biagio Pascal e di Giacomo Leopardi<note place="foot"><p>Vedi intorno al Leopardi l'osservazione del Ranieri (<bibl>Leopardi, <title>Opere</title>, t. p. XXVII</bibl>).</p></note>. Talora anche le imprese non riescono, come precoci, ma in tal caso non si può dire che sieno inutili, perché il conato serve di apparecchio, e il cominciatore è precursore. Né già son da riporre fra gl'infortunati coloro che muoiono di fato violento, quando sopravvive l'opera loro; come Cesare, a cui i congiurati tolsero la vita, ma non la gloria di aver fondato l'imperio. Oltre che alcune fiate il martirio è necessario a suggello e assodamento dell'incominciato o a prepararne il buon successo in età più lontana; verità simboleggiata in Promoteo inchiodato sulla rupe e aspettante con forte animo la liberazione e il trionfo. Altre volte vien meno la principale impresa, perché aliena dalle leggi che governano le cose umane, secondo che accadde a Marco Bruto, ad Annibale e a Napoleone; perché né il prevalere dei Pompeiani né la vittoria punica, né lo stabilimento del dominio imperiale erano eventi propizi alla civiltà del mondo. In questo caso, l'infortunio è effetto d'errore; il quale è scusabile, se procede da sbaglio intellettuale, come nel Romano, o da eccessivo amore di patria, come in lui e nel Cartaginese; ma indegno di scusa e grandemente colpevole, se nasce, come nel Corso, da folle e smisurata ambizione. Se non che rado incontra che anche fallito lo scopo i tentativi degl'ingegni grandi passino inutili da ogni parte: né può negarsi, verbigrazia, che le guerre e i conquisti del Buonaparte non abbiano conferito a svolgersi semi civili in alcune regioni di Europa.</p>
<p>Chi vuol avere buona fortuna dee osservare la regola de Machiavelli, che “<quote>gli uomini nel procedere loro e tanto più nelle azioni grandi, debbono considerare i tempi ed accomodarsi a quelli; e coloro che per cattiva elezione e per naturale inclinazione si discordano dai tempi, vivono il più delle volte infelici e hanno cattivo esito le azioni loro. Al contrario l'hanno quelli che si concordano col tempo;” <seg type="inciso">e però</seg> “conviene variare coi tempi, volendo sempre aver buona fortuna</quote><note place="foot"><p><bibl><title>Disc.</title> III 8, 9. <title>Princ.</title> 25. <title>Lett. fam.</title> 41.</bibl> La fortuna costante originata da sapienza non è la casuale e sfuggevole, che tanto svaria da quella quanto l'<hi rend="italic">astuzia</hi> dalla <hi rend="italic">prudenza</hi>. Laonde egli chiama Ferdinando il cattolico <quote rend="italic">più astuto e fortunato che savio e prudente</quote> (<bibl><title>Lett. fam.</title> 17</bibl>). “<quote>Vedrete nel re di Spagna astuzia e buona fortuna, piuttosto che sapere e prudenza</quote>.” (<bibl><hi rend="italic">Ibid.</hi></bibl>)</p></note>”. La base filosofica di questa dottrina è l'accordo prestabilito delle forze cosmiche; contro il quale l'arbitrio umano non può nulla. Siccome l'individuo è un parto della mentalità virtuale che va di continuo crescendo e sgomitolandosi nell'intimo seno degli esseri finiti, esso per ordinario armonizza con quel grado di esplicamento che è proprio dell'età sua; e gl'ingegni pellegrini solo se ne distinguono in quanto precorrono con tal grado, che dopo un breve calcitrare sforzano gli altri a seguirli. Laonde essi per questa parte fanno l'ufficio di acceleratori, come dicemmo di sopra. In ciò versa la vocazione fatale e il preordinamento loro; e da ciò deriva che nascono, vivono, muoiono a proposito; e che anche morendo vincono, perché se bene l'individuo perisca, l'idea sopravvive e prevale. Havvi pertanto una certa ritrosia che non guasta anzi giova, e per cui gli uomini straordinari sono ad una temporanei ed estemporanei. Imperocché se fossero solo del loro tempo, sarebbero volgari: se non ci appartenessero in alcun modo, riuscirebbero sterili; onde sono <quote rend="italic">di tutti i tempi</quote>, come disse il Giordani del suo grande e infortunato amico<note place="foot"><p><bibl><title>Opere</title>, t. II, p. 236, 392.</bibl></p></note>. L'opportunità loro pertanto è accompagnata da precessione e da reminiscenza. Riguardando essi dal presente in cui vivono agli altri due modi della durata, si radicano nel passato, e aspirano verso l'avvenire per guisa che hanno insieme del tradizionale e del profetico, del primitivo e del palingenesiaco. Né però lasciano di essere contemporanci in modo più squisito del volgo; giacché atteso la continuità propria del tempo, l'oggi essendo pregno dell'addietro e dell'innanzi, il presente è insieme regresso e progresso, riassunto e apparecchio, memoria ed aspettativa. La continuità della durata ne è l'immanenza; e siccome questa risponde alla successione, e la sopravanza, così l'ingegno da un lato non ha data né secolo; tiene dell'eterno come l'idea che lo informa; e ragguagliato col giorno e coll'ora che corre ha dell'intempestivo e può parere un anacronismo. Dall'altro lato egli apparisce a tempo prefisso, si accorda coll'età in cui vive, e osserva nelle sue opere la legge di gradazione; la quale nasce dalla continuità non meno che la precorrenza. E siccome ricercando le potenze ancora implicate, non risale all'antichità senza passare per l'età media, così mirando al futuro, si guarda di preoccuparlo di balzo anzi che di colta. Il presente è quasi un filo che conduce al poi ed al prima senza interruzione e abilita i valorosi ad afferrare la continuità dello svolgimento e a procedere fin dove si può con senno, senza pericolo di smarrimento e di rovina. Ben è vero che possono abusare dei lor privilegi, ripugnando al genio (che è quanto dire al grado d'intelligibilità) del loro tempo: e in tal caso non hanno seguito; ché l'avvenire troppo remoto è così strano dal presente come il passato. Tali sono gli uomini fatti malamente a ritroso, essendo ritrosia il precorrere di troppo non meno che il rinvertire; come tanto è vano il voler navigando superare di velocità la foga del vento, quanto a chi barcheggia sulla corsìa di un fiume impetuoso, il sostare a mezzo o l'andare contr'acqua.</p>
<p>Ciò che dico del tempo si dee pur intendere del luogo, giacché dal concorso di entrambi risulta il morale e civile ambiente in cui altri è collocato. La corrispondenza dell'individuo coll'ambiente o vogliam dire col clima sociale, fa che egli fiorisce e fruttifica come pianta posta in suolo che l'ami; laddove la dissonanza fa contrario effetto. Proprio dei singolari intelletti è il raffigurare esattamente i luoghi ed i tempi, misurare con precisione il grado della civiltà loro e cogliere la proporzione che gl'instituti e i trovati debbono avere verso di quelli; nel che si governano non tanto col raziocinio quanto con una spezie di accorgimento e d'istinto divinatorio che nasce dalla squisitezza della loro tempera. Il precorrere di troppo può essere effetto di forza più ardita che savia nelle cose speculative; ma nella vita pratica nasce da incapacità e da debolezza, arguendo ignoranza dell'effettuabile. Non vi ha dunque per questo rispetto alcun divario tra i corrivi e i retrivi; gli uni e gli altri mostrandosi inetti del pari a corre il vero essere delle cose e la continuità graduata delle idee e degli eventi.</p>
<p>L'opportunità e l'occasione sono il riscontro del tempo colle cose da farsi; e quasi un invito all'uomo di operare; il quale, secondandole, accorda l'azione sua concreatrice con quella di Dio e della natura. “<quote>Non senza prudenzia grande,” <seg type="inciso">scrive il Giambullari,</seg> “solevano gli antichi savi, figurandone la occasione, dipignere un giovanetto bello, nudo, con i capegli solamente sopra la fronte e tutto il resto del capo calvo, e per mostrarci ancora più aperto il velocissimo transito suo, figurarlo con le ale a' piedi, non posati, ma a mala pena accostati ad un piccol giro di ruota. Non ad altro fine certamente, che per fare conoscere quanto siano belle le occasioni, e quanto elle fugghino via, volando senza ritegno alcuno da fermarle, se nella prima arrivata loro non son prese da chi le attende</quote><note place="foot"><p><bibl>Stor. 3.</bibl></p></note>”. “<quote>L'opportunità che dalla occasione ci è porta vola, ed invano quando ella è fuggita, si cerca poi di ripigliarla</quote>,” dice il Machiavelli<note place="foot"><p><bibl>Stor. 3.</bibl></p></note>, che definisce l'uomo di stato “<quote>essere conoscitore della occasione e saperla usare benissimo</quote><note place="foot"><p><bibl>Id. <title>Del modo di trattare i popoli della Valdichiana</title></bibl>.</p></note>”. “<quote>Tutte le nostre brighe procedono quasi dal non conoscere l'uso del tempo</quote><note place="foot"><p><bibl>Dante, <title>Conv.</title> IV, 2.</bibl></p></note>”; perché “<quote>niuna cosa nuoce tanto al tempo quanto il tempo</quote><note place="foot"><p><bibl>Machiavelli, Stor. 3.</bibl></p></note>”. Ma se la celerità è richiesta a usufruttuare il destro, la longanimità si vuole per aspettarlo. “<quote>Il tempo,” <seg type="inciso">diceva Sertorio,</seg> “è un cooperatore a pro di quelli che aspettano con buon raziocinio l'opportunità che egli presenta; e per contrario nimicissimo è a quelli che inopportunamente si affrettano</quote><note place="foot"><p><bibl>Plut. <title>Sert.</title> 12.</bibl></p></note>”. Ora il serbar la giusta misura tra l'indugio e la furia, il sapere attendere le occasioni pazientemente, coglierle e usarle con prontezza, non è cosa da tutti. Il volgo non prevede i casi e però non si apparecchia a valersene quando viene il bello di operare. L'antiveggenza è in oltre necessaria non solo per abilitarsi a poter fare il bene, ma eziandio a cansare il male:

<quote rend="block">
<lg><l>“Gite, o superbi, omai col viso altero</l>
<l>Voi che gli scettri e le corone avete,</l>
<l>E del futuro non sapete il vero.</l>
<l>Tanto v'accicca la presente sete,</l>
<l>Che grosso tienvi sopra gli occhi un velo,</l>
<l>Che le cose discosto non vedete.</l>
<l>Di quinci nasce che il voltar del cielo</l>
<l>Da questo a quelli i vostri stati volta</l>
<l>Più spesso che non muta il caldo e 'l gelo.</l>
<l>Che se vostra prudenzia fusse volta</l>
<l>A conoscere il male e rimediarvi,</l>
<l>Tanta potenzia al ciel sarebbe tolta;”</l></lg><note place="foot"><p><bibl><title>Decenn.</title> 2.</bibl> “<quote>Io credo che l'ufizio di un prudente sia in ogni tempo pensare quello gli potessi nuocere e prevedere le cose discoste, ed il bene favorire, ed al male opporsi a buon'ora</quote>.” (<bibl>Id. <title>Lett. fam.</title> 18.</bibl>) Altrettanto egli insegna nel terzo e nel decimoterzo del <title>Principe</title> e in parecchi luoghi dei <title>Discorsi</title> e delle <title>Storie</title>.</p></note></quote>gridava il Machiavelli. Il difetto di antiveggenza è la miopia politica; come l'antiveggenza è la divinazione; mediante la quale l'ingegno preoccupa il disegno divino nelle cose umane e studia di conformarglisi. Per tal modo egli riesce, partecipando, se così posso esprimermi, alla fortuna di Dio e alla teleologia dell'universo.</p>
<p>Ma non basta il conoscere le occasioni e anco l'adoperarle, se non si fa con prestezza e risoluzione; la quale è un'altra proprietà di chi è da natura destinato alle cose grandi. Gli ingegni anche non comuni talvolta ne mancano; come si narra di Tiberio<note place="foot"><p>“<quote lang="lat">Ut callidum ejus ingenium, ita anxium judicium</quote>.” (<bibl>Tac. <title>Ann.</title> I, 80.</bibl>)</p></note>; e per contro i volgari spesso ne abbondano. Imperocché “<quote>la ragione e l'immaginativa creano mille dubbietà nel deliberare e mille ritegni nell'eseguire. I meno atti o meno usati a ponderare e considerare seco medesimi, sono i più pronti al risolversi e nell'operare i più efficaci.” <seg type="inciso">Laddove i grandi</seg> “implicati continuamente in loro stessi e come soverchiati dalla grandezza delle proprie facoltà e quindi impotenti di se medesimi, soggiacciono il più del tempo all'irresoluzione, così deliberando come operando; il quale è l'uno dei maggiori travagli che affliggano la vita umana</quote><note place="foot"><p><bibl>Leopardi, <title>Opere</title>, t. I, p. 190, 194.</bibl></p></note>”. E però come la risoluzione spensierata nuoce, così chi ne manca nelle occorrenze non può essere buon operatore. Napoleone in battaglia era risolutissimo, perché la natura l'avea fatto per la guerra: nelle cose di stato era sovente perplesso e indeciso; come si vide agli 11 di novembre del 99, durante le cinque settimane di Mosca nel 12, il giugno del 13 e dopo i disastri del 14 e del 15<note place="foot"><p><bibl>Vaulabelle, <hi rend="italic">Op. cit.</hi></bibl></p></note>; lentezze incredibili, che dalla prima in fuori, contribuirono alla sua ruina. Cade inevitabilmente in questo errore chi non contento di aspettar le occasioni (che è saviezza) vuole che sieno perfette, diano certezza dell'esito e non abbiano pericolo. Conciossiaché “<quote>il tempo non è mai al tutto comodo a fare una cosa; in modo che chi aspetta tutte le comodità, o ei non tenta mai cosa alcuna, o se pure la tenta, la fa il più delle volte a suo disavvantaggio</quote><note place="foot"><p><bibl>Machiavelli, <title>Stor.</title> 3.</bibl></p></note>”. Tal è la consuetudine dei volgari politici. “<quote>La più cattiva parte,” <seg type="inciso">dice il segretario fiorentino,</seg> “che abbiano le repubbliche deboli è l'essere irresolute; in modo che tutti i partiti che le pigliano, li pigliano per forza, e se viene loro fatto alcuno bene, lo fanno forzato e non per prudenza loro</quote><note place="foot"><p><bibl>Machiavelli, <title>Disc.</title> I, 38.</bibl> “<quote lang="lat">Ipse inutili cunctatione, agendi tempora consultando consumpsit: mox utrumque consilium adspernatus, quod inter ancipia deterrimum est, dum media sequitur, nec ausus est satis nec providit</quote>.” (<bibl>Tac. <title>Hist.</title> III, 40.</bibl>) Non ti pare che Tacito faccia il ritratto di un ministro piemontese? </p></note>”. Lascio stare che gli uomini irresoluti perdono una buona parte del loro tempo; iattura anche per sé dannosissima, atteso che il tempo è il primo capitale di chi vuole attendere a cose insigni. E però l'antico Esiodo insegnava che “<quote>il prolungatore di qualunque azione contende colle disgrazie</quote><note place="foot"><p><bibl><title>Op. et dies.</title> 411. Plut. <title>Cons. ad Apol.</title> 57.</bibl></p></note>”.</p>
<p>Il saper bene usare l'opportunità ed il tempo, importando un'azione immediata e uno scopo più lontano argomenta la notizia dell'intimo addentellato dei fatti successivi, per cui essi indietreggiano e s'infuturano. Nel cogliere questi due caratteri, l'ingegno somiglia alla plebe; salvo che questa fa a suo nesciente e per modo di senso ciò che l'altro per modo di riflessione. E siccome lo studio del mantenere procede dal guardare indietro e quello dell'innovare dal vedere innanzi, ne segue che l'ingegno e il popolo riescono del pari a cogliere nell'atto presentanco le attinenze col passato e le virtualità avvenire che vi si acchiudono; e che quindi sono insieme tenaci dell'antico e avidi dell'insolito, progressivi e conservatori. Non fa meraviglia che propensioni così contrarie si adunino nel ceto plebeio, il cui proprio carattere è composto di potenza e di sentimento; conciossiaché questo e quella essendo forme universali, comprendono tutti i diversi e gli oppositi nell'ampiezza loro. Ora essendo proprio dell'ingegno l'esplicare, mettere in atto e ridurre a perfezion riflessiva ciò che nella plebe rinviensi sotto forma d'intuito e virtualmente, egli dee partecipare alla prefata proprietà della plebe; e quindi universaleggiare in atto, come quella universaleggia in potenza. Se non che, l'universalità della prima specie non potendo aver luogo né simultaneamente né compitamente nelle creature (giacché l'atto perfetto e immanente è proprio dell'infinito), la similitudine che corre da questo canto fra le menti privilegiate e la moltitudine non trapassa i termini di una semplice approssimazione. Il che torna a dire che siccome nella division del lavoro il compito dei minuti artieri è limitatissimo, e si riduce a una sola operazione, così gli uomini ordinari non sogliono recare in atto che uno o pochi di quei ricchi germi onde la natura umana è feconda, che si trovano potenziati nei più. Laddove gl'ingegni straordinari ne abbracciano una copia molto maggiore; pogniamo che per la brevità della vita e la natura essenziale delle cose umane non possano esplicarli che in successione di tempo e molto imperfettamente. Impertanto sono più o meno universali, come già abbiamo avvertito; e l'universalìtà è appunto la prerogativa per cui alla plebe maggiormente si accostano e somigliano alla loro origine. Così il nostro discorso sulla democrazia che prese le mosse dalla plebe ad essa ci riconduce; guidandosi in questo suo processo colla norma dell'ingegno che per circuito naturale viene pur dalla plebe e a lei fa ritorno. Ora che vuol dire questo ricorso, se non che l'ingegno compiuto è essenzialmente democratico? E siccome nel concetto di democrazia si compendia tutta la civiltà, ne segue che l'ingegno è per natura civile; e che questa specialità sua non si distingue in sostanza da quel carattere universale di cui abbiam fatto parola. La similitudine genera la simpatia e accosta gli estremi; e però l'ingegno e il popolo, benché in apparenza così disformi e lontani, inclinano l'uno all'altro; non solo per un senso ingenito di amore e di parentela, ma perché ciascuno di loro sente che gli manca qualcosa e non può essere perfetto né adempiere la sua vocazione senza l'aiuto e il concorso del suo compagno. Ma la democrazia, come vedemmo, è in radice la nazione; come la nazione è la democrazia recata a compito essere; e però l'ingegno essendo democratico è eziandio nazionale; e questa dote è la somma e la cima di tutte le sue perfezioni. La storia tutta quanta conferma questa prerogativa dell'ingegno; e se pare a prima fronte che si trovi qualche esempio in contrario, una considerazione più accurata dei fatti dimostra che il giudizio non si fonda in tal caso sul vero essere delle cose, ma sulla loro apparenza.</p>
<p>Correva, non è gran tempo, presso molti l'usanza di maledir Giulio Cesare et celebrare Napoleone. Che se questi avea distrutta la libertà, pareva che quegli recandosi in mano la potestà della repubblica avesse fatto altrettanto; senza considerare che la stessa azione può avere un valore differentissimo, secondo l'intento a cui mira e il luogo che tiene nel corso delle cose umane. Ora la dittatura o vogliam dire, l'usurpazione del primo fu la fine di un ordine invecchiato e il principio di un ordine nuovo; laddove quella del secondo fu tutto il contrario; cioè uno sforzo indirizzato a spegnere i progressi di molti secoli. Errano dunque coloro, che ingannati dallo splendore delle geste militari, agguagliano Napoleone a Cesare; perché se come guerriero il Corso si accostò al Romano, per tutti gli altri rispetti gli fu smisuratamente inferiore. E basta a chiarirlo il vedere come il genio popolare e nazionale che nell'antico fu sommo, nel moderno fu nullo. Cesare fra le tenebre e la corruzione del gentilesimo e un mezzo secolo prima dell'evangelio divinò il concetto cristiano e il riscatto plebeio in universale. La cosmopolitìa che era stata per la repubblica uno strumento di dominazione, egli volle usarla per affrancare e pareggiare i popoli; onde fu tanto più nazionale, quanto che prese a difendere non una sola nazione, ma tutte, preludendo all'ufficio esercitato da alcuni illustri pontefici del medio evo. Così egli fu negli ordini civili il precursore del Cristianesimo e della cultura moderna; e presentì l'avvenire, perché sentiva col popolo, in cui solamente il secolo s'infutura. Napoleone fu grande e fortunato, finché si attenne ai principi legittimi della rivoluzione francese; ma egli fece il bene più per necessità dei tempi che per elezione; onde come prima fu arbitro delle cose, mutò tenore e rovinò. E anche quando il tracollo era già incominciato, c'era rimedio, solo che egli avesse avuto il senso del popolo; il quale nel quattordici e nel quindici acclamava e plaudiva all'uomo che potea ancora preservare la patria dall'ultima infamia. Se Napoleone tenea l'invito della plebe e dei soldati, sarebbe risorto poco men forte e glorioso di prima; e l'avrebbe tenuto, se una scintilla di genio popolano avesse scaldato il suo cuore. Ma in vece, disprezzate le offerte, gli scongiuri, l'entusiasmo della folla e dell'esercito, egli sperò fino all'ultimo nelle classi che l'odiavano, negli uomini che lo tradivano e congiuravano cogli estrani ad esautorarlo<note place="foot"><p><bibl>Vaulabelle, <title lang="fre">Chute de l'empire</title>, Paris, 1845, t. I, pass.</bibl></p></note>; quasi che a costoro anzi che al popolo della città e del campo avesse obbligo della sua esaltazione e dei trionfi di tanti anni. Non seppe risolversi ad accettare un aiuto che gl'imponeva il debito e la necessità di regnare popolarmente; e la regia superbia fu il castigo dell'ingratitudine. E pure egli aveva da Cesare il vantaggio inestimabile della civiltà moderna e di un millenio e mezzo di Cristianesimo; e la plebe che potea parer poco o nulla nel primo secolo, era già tutto nel nostro. Tanto la forza divinatrice dell'ingegno prevale ai documenti esterni e ai favori della fortuna. Se nel gran capitano, ma infelice politico, ne fosse stata una stilla, egli avrebbe almeno assunto il patrocinio delle nazioni; in vece di spendere quindici anni di potenza a combatterle e disfarle per ogni dove. La sola nazionalità italica saria bastata a ristorarlo disfatto e porlo in cielo trionfatore; e nei disastri degli ultimi anni potea supplire alla plebe parigina come strumento opportuno di riscossa e di salute. Ma l'orgoglio e l'imprevidenza ne lo distolsero; e ben gli stette, ché il vecchio nemico e violatore d'Italia sua prima patria non meritava di liberarla, né di restituirle quel primato che è l'impresa più gloriosa e la mira più eccelsa a cui possa poggiare nei moderni tempi l'ingegno civile e creatore.</p></div2>
<div2>
<head>CAPITOLO DECIMO<lb/>
DEL PRIMATO ITALIANO</head>

<p>Coloro che pongono la speranza di questo primato fra le illusioni chiariscono un punto; cioè che il conseguimento di esso non può sperarsi da loro. Le prerogative di cotal genere sono una verità o un sogno, secondo che piace ai popoli che sieno; se non che anche quando prendono a essere, non si avverano mai pienamente, perché tengono sempre dell'ideale e dell'indefinito, e sono quasi una meta a cui altri può piuttosto accostarsi che giungere. Le nazioni somigliano agl'individui, e non si possono appagare della felicità presente, se non in quanto si affidano e propongono di accrescerla nell'avvenire. Il che nasce dalla tendenza che i popoli e i particolari uomini hanno verso l'infinito; la quale è uno stimolo efficacissimo di progresso e di perfezionamento. Imperocché questo avrebbe posa e termine, se non ci stesse dinanzi agli occhi un bene illimitato; né può immaginarsene quaggiù un maggiore che la signoria del mondo per mezzo del pensiero. Nel che versa sostanzialmente il primato; mediante il quale predomina il genio di un popolo, per la stessa ragione che assegna all'ingegno la prevalenza di un individuo. La generosa aspettativa è profittevole, perché accende fra le nazioni una gara pacifica, nobile, virtuosa, e ne accresce la lena e il vigore nell'aringo civile. Non è assurda, perché niente vieta il racquisto di un bene già posseduto o l'acquisto di quello, di cui si ebbe già esempio. Non è ingiusta, potendo ogni popolo aspirare al medesimo premio e correre lo stesso aringo<note place="foot"><p><bibl>Cons. il <title>Primato</title>, part. II, e l'<title>Apologia</title>, p. 172–183.</bibl></p></note>. Tutti i gareggianti sono pari alle mosse; ma il premio del valore è conferito al più prode. Forse è prosunzione dal canto nostro o ingiuria ai forestieri, il desiderare un bene a cui essi c'invitano? “<quote>Se l'Italia,” <seg type="inciso">dicea testé un illustre Francese,</seg> “fosse affrancata dal barbaro e sciolta dal giogo temporale dei chierici, ella forse ripiglierebbe il primo grado tra le nazioni</quote><note place="foot"><p><bibl>Paolo di Musset nel <title>Nalional</title>, 21 avril 1851.</bibl></p></note>”. La parità dei popoli, come quella degl'individui, non toglie le disuguaglianze naturali, né quelle che vengono da virtuosa elezione; e riguarda la concorrenza alla prova, non il merito della vittoria. La democrazia livellatrice e non temperata dall'aristocrazia naturale della virtù e dell'ingegno sarebbe esiziosa ai popoli non altrimenti che ai cittadini. Oltre che il primato non è tal cosa che si possa acquistare e mantenere ingiustamente; imperocché nascendo dall'assenso libero, vanno di pari il titolo e il possesso. E però non vi ha pericolo che il godimento di un tal bene sia occasione o fomite d'infingardire, essendo assai più agevole il dismetterlo che l'acquistarlo. Quindi la storia c'insegna che questo privilegio non suol durare a lungo nello stesso popolo, ma passa dall'uno all'altro, come le gran ricchezze da famiglia in famiglia presso le nazioni che vivono a traffico e ad industria; cosicché l'instabilità di esso e la facilità della perdita debbono aggiungere nuovi stimoli al possessore per non rimettere punto né poco delle cure operose che il procacciarono.</p>
<p>Io scriveva sottosopra queste cose alcuni anni sono e invitava i miei compatrioti a ricuperare l'antico grado. Ma l'esito infelice del Risorgimento mi fece spacciare per sognatore; quasi che l'impresa non abbia dato in fallo, perché si trascurarono i mezzi opportuni a condurla. Il primo dei quali consisteva nel cominciare dal primato morale prima di dar opera al civile, avvezzando l'Italia ad avere una scienza, una letteratura, un modo di pensare e di sentire suo proprio; affinché l'autonomia e il principato dell'intelletto e dell'animo spianassero la strada a quello dell'azione. Negletto questo tirocinio, le imitazioni servili dalle dottrine trapassarono nella pratica e fecero declinare il moto incominciato dalle sue leggi; tanto che riuscì effimero e caduco ciò che poteva essere perpetuo. L'altro mezzo era l'egemonìa; la quale è verso le nazioni ciò che è la cosmopolitìa naturale, vale dire il primato, verso la specie umana. Il primato presupponendo che l'Italia sia una nazione, bisognava innanzi tratto renderla tale, e rivolgere a tal effetto l'egemonìa ideale di Roma, militare e politica del Piemonte. Quella essendo venuta meno al suo debito, questo poteva e doveva supplire; ed ebbe molte occasioni propizie di farlo. Ma non che assumere l'ufficio egemonico, gli uomini chiamati a indirizzare le cose non ne ebbero pure il concetto, accordandosi in questa beata ignoranza le sette più opposte. Or che meraviglia, se mancando l'egemonìa, il primato non fu che un sogno? Certo anche nel caso che il Risorgimento avesse avuto lieto fine, molti anni e lunghi travagli erano richiesti a rimetter l'Italia nell'antico onore, ché una florida salute non può succedere senza intervallo a un letargo di quindici secoli. Il ricuperare l'avito seggio nel concilio dei popoli sarebbe stato il compimento del periodo incominciato. Che in tali termini la speranza non fosse illusione da ciò si raccoglie, che non ostante le imperfezioni e la breve durata di quei principii, noi vedemmo, per così dire, gli albori del giorno avventuroso. Non solo i primi successi del nostro Risorgimento rialzarono il nome d'Italia, la misero in vista e in riverenza a tutto il mondo civile, ma operarono di fuori; e la Francia in particolare non si sarebbe mossa in febbraio, né forse avrebbe recata nel moto suo tanta moderazione e mansuetudine senza gli esempi e gli spiriti che in lei da Roma influivano. Or non fu questo un augurio, benché sfuggevole, e un saggio glorioso di primato nazionale? Nel Rinnovamento le due cose saranno tanto più inseparabili, quanto che l'impresa essendo più vasta, più lunga, più ardua, più faticosa, si avrà d'uopo di mezzi più efficaci; cosicché il rinascere a nuova vita e ripigliare almeno in parte gli antichi influssi, per l'Italia sarà tutt'uno. Che se le due cose si scompagnassero, ciò proverebbe difetto di autonomia propria; e il Rinnovamento non sarebbe che una vana mostra, continuando in un modo o in un altro la signoria o la tutela straniera. Oggi anche i meno accorti cominciano ad avvedersi che il volere assicurare una provincia senza la nazione (pogniamo il Piemonte senza l'Italia), è impresa vanissima. Ma non meno vano e impossibile è il voler salvare l'Italia senza l'Europa, voglio dire senza quella leva esterna, in cui è riposta gran parte del nervo civile. Or che è mai la leva esterna, se non il primato o qualcosa che gli rassomigli? Oltre che la risurrezione essendo nei popoli, come negl'individui, il regresso dello spirito vivificativo, in che modo può l'Italia risorgere, se non ripiglia l'antico genio? Siccome adunque nello scorso periodo l'egemonìa negletta causò la ruina, il nuovo avrebbe la stessa sorte, se la dottrina e la pratica del primato italico fossero poste in non cale. Tanto che il principio direttivo del Rinnovamento si può esprimere dicendo, che <hi rend="italic">tocca a Roma civile e al Piemonte il creare l'Italia</hi> (secondo i termini e sotto le condizioni sovrascritte), <hi rend="italic">affinché l'Italia possa concorrere a ricomporre l'Europa</hi>, per modo che l'egemonìa delle due provincie partorirà il primato della nazione, anzi comincerà in un certo modo a metterlo in essere.</p>
<p>Il primato s'intreccia colla cosmopolitìa, come il giure egemonico col nazionale; e quindi la sua nozione si connette con quella dell'umanità; che è quanto dire colla costituzione naturale del genere umano. Ora la storia ci mostra che nel corso civile del nostro genere vi sono certe nazioni principi, che godono di una civiltà speciale ad un'ora ed universale. Speciale, perché nativa e originalmente loro propria; universale, perché da loro, come da fonte primaria, si diffonde negli altri popoli e col tempo diviene a tutti comune. Tali furono nel vecchio Oriente le nazioni madri dell'Aria e della Mesopotamia; e susseguentemente l'Egitto, l'India e la Cina. L'antico Occidente ebbe la Grecia e l'Italia, stirpi sorelle e nate quasi ad un parto dal tronco pelasgico. Nelle nazioni principi la civiltà è più viva, più tenace, più difficile a spegnere; ond'esse talora perennano, come la Cina; altre volte rinascono, come l'Italia e la Grecia, perché il loro sparire non è tanto una morte, quanto un sopore, per cui la vita s'interna e si cela. La diffusione della civiltà, onde sono autrici, conferisce loro una signoria di un genere particolare; la quale con acconcia metafora dedotta dalle impressioni del cielo, nel favellare moderno si chiama influenza<note place="foot"><p>I Francesi, oltre questa voce, piegano quella di ascendente (elle in origine fu pure astrologica) allo stesso genere di metafora.</p></note>. Gl'individui e i popoli diconsi influire gli uni negli altri quando hanno un tale attrattivo che imprimono loro la propria forma, di che nasce un imperio tanto più forte quanto che non dà negli occhi ed è accettato spontaneamente. Or donde nasce questa efficacia intima e durevole se non dalla cultura? E sovrattutto da quelle parti di essa che più montano e tengono meno del corpo che dello spirito? Quali sono le idee fornite di potenza creatrice; onde l'influenza, essendo principalmente ideale, è una creazione. Tal è infatti quella virtù, per cui un popolo accomuna ad un altro i suoi concetti, i sensi, i costumi civili, e se lo appropria in certo modo senza violenza, facendo verso di esso l'ufficio di maestro, di educatore e di padre.</p>
<p>Siccome si trova un vero, così può darsi un falso primato che si esercita colla forza e non versa nel creare, ma nel distruggere. Che se l'efficienza creatrice sta nell'idea, la distruttiva è nel senso; e però come nelle nazioni progenitrici l'idea predomina, così nelle altre il sensibile prevale all'intelligibile. Se non che quello essendo il germe e l'invoglia di questo, ogni distruzione è virtualmente creazione, benché tal potenza non si produca, se non in quanto il sensato in ideale si trasforma. Così anco il nulla, come fattore negativo, concorre con Dio alla produzione dell'universo. Le nazioni ideali fanno dunque verso le sensitive l'ufficio che l'ingegno esercita verso la plebe; traducendo in idea ciò che presussisteva sotto la forma rozza di sentimento; e rivolgendo a fattura e conservazione quegli accidenti che senza il loro concorso non sarebbero se non distruttivi. Perciò l'idea più antica del primato ci apparisce in que' violenti conquisti e imperi universali, il cui primo vestigio si trova nelle tradizioni camitiche; e che vennero in età assai più recenti dai popoli mongolici e finnici rinnovati. A questi conati barbarici sottentrò una nozione più pura; cioè quella delle armi aiutate e nobilitate dalle lettere, dalle leggi, dagl'instituti, e rivolte a uno scopo morale e glorioso; vale a dire alla fondazione di ordini e di una civiltà nuova. Tali furono in parte le cosmopolitìe guerriere e sacerdotali degli Achemenidi, dei Maomettani e dei Goti; e più ancora quelle di Alessandro<note place="foot"><p>Intendi per l'effetto e anco per l'impulso spontaneo dell'opera, anzi che per l'intenzione.</p></note> e di Roma antica, che già si accostano al concetto moderno e cristiano. Il quale, ritirando il primato dal senso e dalla violenza all'idea schietta, ne rimosse ogni ingiustizia e ne accrebbe la creatrice efficacia.</p>
<p>Molte e varie essendo le appartenenze civili e la qualità del lavoro necessitandone la distribuzione, niente vieta che si dieno più specie di maggioranza ripartite fra i popoli; niuno dei quali è da natura così disgraziato, che non possa in qualche parte aspirare alla precellenza. Quanto più il culto civile si affina e vanno innanzi le gentilezze, tanto più ampliandosi gli uffici, uopo è assegnarli a diverse mani; per modo che l'Europa moderna rende immagine di una vasta officina, in cui ogni popolo rappresenta una classe speciale di operatori. Passerà gran tempo prima che l'Inghilterra abbia eguali negli artifici utili, nella navigazione, nel traffico; e la Germania nelle dottrine. La Francia non può smettere quell'entratura di esecuzione che la lingua facile, il brio spiritoso e l'impeto cavalleresco le conferiscono in Europa, se già non perde innanzi il proprio genio o l'integrità del suo territorio. Ma né i commerci e le industrie possono creare un primato ideale; né l'erudizione e l'eroismo bastano a costituirlo. L'una e l'altro hanno d'uopo di guida; perché l'energia può sviarsi, il senno corrompersi. Risedendo quella nel cuore e questo nello spirito, ci vuole una regola superiore che comprendendo tutto l'animo armonizzi le due potenze e ordini gli effetti loro. La quale non può esser altro che la dialettica nel senso platonico; cioè un'assiomatica o canonica o filosofia prima che abbia per ufficio d'indirizzare e accordare insieme i materiali progressi coi più nobili, la polizia coll'enciclopedia, rendendo una ed armonica la civiltà universale. La dialettica essendo la misura e il regolatorio di tutto e quindi eziandio delle speculazioni, non può essere semplicemente una dottrina, ma dee avere altresì dell'effettivo e vestire qualità di un abito che s'indonni di tutto l'uomo. Laonde, se come filosofia, ella risiede nella dottrina della creazione; come abitudine, non può rinvenirsi fuorché in un popolo, il cui genio nazionale partecipi più specialmente degli altri all'atto creativo. Imperocché in cotal popolo la dialettica non è semplicemente una cognizione speculativa ed astratta, e però soggetta a corrompersi come ogni altra dottrina; ma bensì una cosa concreta, ferma, viva, efficace, quanto la nazione in cui è individuata e come dire impersonata. E avendoci atto e abito di persona, i suoi dettati non sono semplici filosofemi teoretici o canoni scienziali, ma aforismi e massime pratiche tanto più stabili e operose, quanto il senso retto a cui conferiscono tutte le facoltà dell'uomo è un modo di cognizione più perfetto ed attuoso del semplice giudizio speculativo.</p>
<p>Or qual è la nazione, la cui tempera originale s'immedesima. più intrinsecamente colla forza ideale e creatrice, se non l'Italia? Presso le altre la creazione è dottrina e partecipanza secondaria; dove che in Italia è dottrina e fatto principale, essendo, per così dire, l'Italia medesima. A lei dunque tocca il primato ideale e l'influenza creatrice. Il primato scientifico, politico, industrioso della Germania, della Francia e della Gran Bretagna presuppone adunque il primato italiano; il quale è morale e civile, avendo per base l'idea in se stessa, di cui le altre specie di preminenza sono l'applicazione e la pratica negli ordini inferiori dell'azione e dell'intelletto. Senza questa scorta, il maggioreggiare degli altri popoli è difettuoso e può tornare calamitoso, atteso che i progressi vogliono essere regolati da principii fermi e da saviezza conservatrice. Eccovi che la scienza tedesca dopo sforzi mirabili e prodigiosi incrementi è riuscita al caos e al dubbio universale dei nuovi Hegelisti. La politica francese è fomite ed esempio di continue rivoluzioni seguite da continui regressi; giacché le rivoluzioni, versando nel demolire gli ordini antichi, non riescono a nulla di stabile, se nuovi e migliori instituti non sottentrano ai manomessi. Le industrie e i mercati britannici favoriscono la cupidità, l'egoismo, gl'istinti ignobili a scapito dei generosi; e se prevalessero ai maggiori interessi, spegnerebbero ogni idealità e dignità nei popoli, ritirandoli per mezzo degli agi e delle delizie alla rozzezza e servitù antica. Certo è lungi dal mio pensiero il disconoscere la somma importanza dei vantaggi materiali, della politica innovatrice e della scienza libera e razionale; e il negare o diminuire gli obblighi insigni che per tutti questi versi ha il mondo civile verso i tre popoli illustri che ora primeggiano. Ma appunto perché io stimo ed ammiro il loro primato, vorrei che si purgasse di quei difetti, per cui oggi non è senza pericolo; inducendo molti a temere che l'uno di essi minacci la morale e la religione; l'altro, la proprietà e la famiglia; il terzo l'autonomia e il decoro delle nazioni; onde in fine siasi per riuscire a un materialismo economico, filosofico e politico, foriero di barbarie e di miseria civile. Ora per abilitare questi primati a portare i loro frutti senza veleno e ad essere non solo correttivi dei vecchi disordini, ma edificativi di ordini nuovi, si richiede il ristauro del primato italico; come correlativo necessario e scorta di quelli. Da che seco venne meno la costituzione europea propria del medio evo, il mondo tornò a essere eslege, diviso, acefalo, come nei secoli anteriori a Roma antica; e i primati oltramontani, non che medicare il male, in certo modo lo accrebbero. Quella costituzione era certo rozza e viziosa, atteso i tempi che allora correvano; ma non ostante le sue imperfezioni, essa basta a mostrare come il primato italiano, essendo richiesto a ordinare l'Europa, è condizione vitale e necessaria del Rinnovamento.</p>
<p>Molti sono i titoli del primato italiano, dei quali feci altrove lungo discorso. Il primo di essi è la condizione del sito e del territorio. “<quote>Il giogo dell'Appennino,” <seg type="inciso">dice Dante,</seg> “come un colmo di fistola di qua e di là a diverse gronde piove, e le acque di qua e di là per lunghi embrici a diversi liti distillano, come Lucano nel secondo libro descrive; e il destro lato ha il mar Tirreno per grondatoio, il sinistro v'ha lo Adriatico</quote><note place="foot"><p><bibl><title>De vulg. eloq.</title> I, 10. Trad. del Trissino.</bibl></p></note>”. Questa idrografia naturale conferisce al primato italiano, atteso che il Mediterraneo, che fu il seggio antico, sarà del pari il futuro della cosmopolitìa di Occidente. Siccome il tramezzarvi diede a Roma l'imperio universale, così dovrà restituirle l'universale influenza, come tosto il centro del traffico verrà riportato sulle sue prode e nelle sue acque; al che tutto cospira, come ho notato altrove<note place="foot"><p><bibl><title>Primato</title>, p. 508, 509.</bibl></p></note>. Che se i mari mediterranei signoreggiano la terra; le isole e i chersonesi son più propri degli altri siti a dominare i continenti; di che Napoleone (nato in isola attenentesi a penisola) è il simbolo e l'lnghilterra la prova. La ragione del fatto si è che nella civiltà maturata le acque che rigano e fasciano il globo sono il veicolo più pronto e attuoso di comunicanza; tanto che i <hi rend="italic">fluenti</hi> materiali (per usar la lingua del Cellini<note place="foot"><p><bibl><title>Vita</title>, I, 1.</bibl>)</p></note> spianano la via alle morali influenze. Né paia strano che abbiano a ripristinarsi le sorti antiche e le prerogative del nostro mare. Imperocché l'avvenire è la ripetizione del passato, ma aggrandito, secondo una scala o vogliam dire un modulo più capace; cosicché la modernità rende immagine dell'età antica e della media ampliate. Nei bassi tempi fiorirono due leghe europee, l'una australe e italica, l'altra boreale e germanica: amendue repubblicane, industriose, mercantili, assise a specchio di una vasta marittima, veleggianti sur un mediterraneo, superiori di culto, di dovizia e di potenza ai popoli circonvicini. Similmente egli è probabile che due confederazioni conformi, ma più estese (perché l'una comprenderà tutti i popoli di sangue tedesco, e l'altra quelli di stirpe latina), sieno per fiorire un giorno sui lidi del nostro mare e del Baltico, rinnovando le repubbliche italiane e anseatiche del medio evo. E queste due leghe uniranno insieme le loro acque e saranno amiche; come già in addietro le città consorti del settentrione ebbero fratellanza con quelle di ostro fino a Lisbona ed a Napoli nelle due Esperie. Spesso accade che i popoli illustri, ripieno il mondo civile del nome loro, si ripiegano in se stessi e ritirano i loro influssi; come l'Ansa, Olanda, Svezia, Danimarca, Polonia a borea, la penisola iberica, Grecia ed Italia a mezzogiorno. Ma dopo un certo intervallo si destano; e il loro risentirsi suol pigliare le mosse da una contrada che per la sua rozzezza fu oscura nel primo periodo o gittò poca luce. Quali furono in Germania la Prussia, in Italia il Piemonte; alle quali provincie toccarono le prime parti nel moto più recente, pogniamo che non abbiano saputo mantenerlo né proseguirlo. Nel prossimo Rinnovamento o sieno esse per ripigliare l'egemonìa perduta e usarla con maggior senno, o la spinta debba venir da altra banda, certo si è che la vita civile, la quale dai mari e dagli estremi si diffuse nelle terre interiori e nel centro, rifluirà invigorita verso l'antica sede. Questa tendenza già vedesi sui nostri lidi: vedesi fra i Dani e gli Sveci, dove cresce la parte aspirante a rifare la vecchia Scandinavia e rimettere in piedi l'unione calmarese. La Francia e l'Inghilterra, l'una per la postura centrale, l'altra pel dominio oceanico e la diffusione cosmopolitica, saranno quasi il vincolo delle due leghe; benché per ragione di altezza polare, d'idioma e di stirpe, l'una appartenga più propriamente alla consorteria latina e l'altra alla teutonica.</p>
<p>Il secondo titolo del primato italiano è la schiatta. L'embriotrofo o tuorlo dell'uovo chiamavasi dai Latini <hi rend="italic">vitellum</hi>; la qual voce cognata a quella di <hi rend="italic">vitulus</hi>, si collega coll'emblema e col nome primitivo d'Italia, che in origine fu detta <hi rend="italic">Vitellia</hi>, ed ebbe per simbolo il vitello, il bue, il toro, dai Taurini del norte ai Tirreni del meriggio<note place="foot"><p><bibl><title>Il Buono</title>, p. 143, 144, 145.</bibl></p></note>. Ora il toro e le specie vicine o le sue varietà naturali idoleggiano in genere l'energia primitiva e la virtù creatrice dei popoli giapetici e bianchi di Oriente e di Occidente; e in particolare quella dei Pelasghi, nobilissimo rampollo della famiglia indogermanica e tronco principale dei rami ellenici ed italici. L'Italia è la nazione generatrice e quasi il <hi rend="italic">vitellum</hi> o embrione dell'Europa moderna; e quindi la più virile; onde i suoi figliuoli, come dice Alfonso Lamartine, “<quote>hanno tuttora impressa sul volto la maestà severa e il carattere dei primonati</quote><note place="foot"><p> Ho riferito tutto il passo nell'<bibl><title>Apologia</title>, p. 183, 184, nota.</bibl></p></note>”. E però Dante scriveva che “<quote>più dolce natura signoreggiando e più forte in sostenendo e più sottile in acquistando, né fu né fia che la latina</quote><note place="foot"><p><bibl><title>Conv.</title> IV, 4.</bibl></p></note>”. Isocrate ateniese, discorrendo de' suoi cittadini, diceva che “<quote>a noi si conviene essere i primi in eccellenza fra tutti gli uomini. Io non dico ora questa cosa per la prima volta, ma io l'ho detta già in molte occasioni ed a molti, che al modo che noi veggiamo negli altri luoghi generarsi dove una, dove altra qualità di frutti, di arbori e di animali, propria di quella cotal terra e molto eccellente fra quelle che nascono nelle altre parti, così medesimamente il nostro terreno ha virtù di produrre e nutrire uomini non solo di natura attissimi alle arti e opere della vita, ma di singolare disposizione eziandio per rispetto alla virilità dell'animo e alla virtù</quote><note place="foot"><p><bibl><title>Orat. areop.</title> Trad. del Leopardi.</bibl></p></note>”. Le quali parole non fuor di proposito si possono adattare all'altro ramo dello stesso ceppo; tanto più che gli Attici, come Ioni o Iavaniti di origine, si attenevano ancor più dirittamente degli altri Greci al sangue pelasgico. E se a taluno paresse che il vanto ci si disdica, la giustificazione ci è porta dallo stesso scrittore; che “<quote>niuno si pensi che pervenga da ciò alcuna eziandio menoma lode a noi cittadini di oggidì; anzi per lo contrario. Perocché queste simili, sono lodi verso chi si dimostra degno della virtù degli antecessori, ma verso quelli che colla loro ignavia e cattività svergognano l'eccellenza della loro stirpe, elle sono riprensioni e biasimi. Siccome (vaglia il vero) facciamo noi, che sì fatta natura avendo, non l'abbiamo saputa serbare, ma siamo caduti in grande ignoranza e confusione e in molte cattive cupidità</quote><note place="foot"><p><bibl><hi rend="italic">Ibid.</hi></bibl></p></note>”. Che se all'Italia può dirsi essere incontrata, e non in mostra ma in verità, la metamorfosi di Ricciardetto<note place="foot"><p><bibl>Ariosto, <title>Fur.</title> XXV, 64.</bibl></p></note>, non è però che ella non serbi la virtù antica e non sia posto in sua mano di attuarla come prima gli eventi ne porgano l'occasione.</p>
<p>La potenza creatrice della stirpe italiana si raccoglie massimamente da questo che l'Italia fu tre volte institutrice di Europa: prima colla politica e le armi, poi colla religione e col sacerdozio, e in fine col culto laicale delle lettere, delle arti amene e delle scienze. L'opera fu incominciata dall'antica Roma che ingentilì i popoli col giure e colla favella; proseguita da Roma papale nei bassi tempi, e compiuta da Firenze <hi rend="italic">fatta ad imitazione della bella città di Roma</hi><note place="foot"><p><bibl>Cellini, <title>Vita</title>, I, 1.</bibl></p></note>; la quale creò la poesia, le arti figurative e il sapere moderno guidato col magistero dei calcoli e suggellato col cimento delle esperienze. Dante, Michelangelo, Galileo, non solo resero chiaro il nome italico per ogni dove, ma destarono una felice emulazione e fondarono tante scuole, ebbero tanti discepoli, quanti furono i popoli che presero a seguire le loro orme. Lode che si aspetta massimamente a Dante, che diede il primo impulso a tanto moto, scrivendo uno di quei libri onnipotenti e moltiformi che partoriscono una civiltà tutta quanta; e fu padre della cultura italica ed europea, come Omero della greca e della latina<note place="foot"><p><bibl><title>Del bello</title>, Firenze, 1845, p. 291, 292, 293.</bibl></p></note>. Per tal guisa il moderno Occidente fu fattura di un Italiano, come l'antico di un Greco; e in ambo i casi il germe schiuso e allevato in Europa da un uomo grande vi era stato trasferito dall'Oriente prima patria delle origini e culla di ogni arte dotta e leggiadra. Imperocché l'Oriente è verso l'Occidente ciò che è la potenza verso l'atto, l'intuito verso la riflessione, la plebe verso l'ingegno, e insomma il principio verso il progresso e il compimento. Per modo che coloro i quali instituirono o ristorarono la civiltà nei nostri paesi non fecero altro che ritirarli verso la loro cuna, sia raccogliendo nuovi semi dall'Oriente primitivo e vergine, sia riportando nell'Oriente invecchiato e degenere gli occidentali acquisti: il che si riduce a restituire ampliate e cresciute a esso Oriente le sue proprie dovizie. In questo flusso e riflusso scambievole delle due parti del nostro emisfero risiede il progresso civile dai tempi antichissimi insino ai nostri; nei quali il doppio moto è cospicuo; giacché il moderno traffico reca in Oriente i nostri pensieri, i riti, gl'instituti colle nostre merci, e porta in Europa i monumenti preziosi di quelle contrade; che studiati, illustrati, fecondati la scienza moderna restituisce ai primi lor possessori<note place="foot"><p>Così, per cagion di esempio, i panditi dell'India son debitori a Gaspare Gorresio del testo autentico e limato del loro Omero.</p></note>. Non altrimenti fece Dante nel por le basi dei nuovi ordini; accoppiando, come abbiamo già avvertito, alle tradizioni dell'antichità occidentale quelle del Cristianesimo, che fu un germe orientale, ma innaturato all'Italia da lungo tempo. E il Cristianesimo, movendo dal principio di creazione, che pel fatto e per l'idea risale alle origini, non è mica un. trovato posteriore ed umano, come altri trasferiti di colà in Europa, che rendono effigie dell'Oriente eterodosso e traligno; ma considerato anche solo filosoficamente, ci si affaccia come il ristauro legittimo dell'Oriente primitivo.</p>
<p>Il genio cristiano e il genio italiano hanno un'intima parentela radicata nell'idea e virtù creatrice che è loro comune. La nazione risponde alla religione: amendue si uniscono, si compenetrano, si mescolano insieme; e il loro consorzio è tanto più indissolubile quanto che avvalorato e ribadito da un'usanza di tanti secoli. La stirpe italiana è dunque ideale per molti titoli; essendo informata dall'idea suprema di creazione, adombrandola col suo genio e colle sue opere, e possedendola ad un tempo come verità filosofica e come parola cristiana. Ma la parola cristiana è il cattolicismo; conciossiaché tutte le sette acattoliche ne uscirono e presero da esso i libri, i dogmi, le tradizioni su cui si fondano. Il primo seggio della comunione cattolica è Roma; la quale viene perciò a essere il centro spirituale di tutti i popoli che sparsi per ogni parte del mondo professano la stessa fede. Di qui io deduceva alcuni anni sono un nuovo fondamento del primato italico; non già che io mirassi a fare della religione un privilegio della mia patria, e meno ancora uno strumento di profana dominazione (come parve a taluno), ma in quanto io giudicava cosa onorevole all'Italia l'aver nel suo grembo la sede del culto universale e atta ad avvalorare le sue morali e civili influenze a beneficio della specie umana. Né altrimenti sentiva quel grande ingegno di Pellegrino Rossi; il quale poco prima di morire diceva che <quote rend="italic">il papato è l'ultima grandezza vivente d'Italia</quote><note place="foot"><p>“<quote lang="fre">Il écrivait quelque temps avant sa mort cette phrase remarquable: “La papauté est la dernière grandeur vivante de l'Italie”</quote>.” (<bibl>Balleydier, <title lang="fre">Histoire de la révolution de Rome</title>, Paris, 1851, t. I, p. 235.</bibl>)</p></note>, e suggellava poco appresso, si può dir, col suo sangue questa magnanima professione.</p>
<p>Il mio pensiero fu allora bene accolto da non pochi che oggi lo biasimano: il che mi dispiace non già per mio conto, ma per quello dei biasimatori; i quali dovrebbero avere un po' più di quella saldezza virile d'ingegno che conviene agl'Italiani. Imperocché è cosa assai fanciullesca il confondere gl'instituti cogli uomini e l'imputare alla religione le colpe del sacerdozio. A questo ragguaglio le scienze, le lettere, le leggi, la famiglia, la cittadinanza, la libertà, il governo, e quanto insomma vi ha di più caro, di più sacro e di più necessario, si dovrebbe ripudiare, perché quando si abusa (e ciò è frequentissimo), l'ottimo diventa pessimo. Certo gli scandali morali e politici che una parte del chiericato e sovrattutto Roma porgono da due o tre anni al mondo cristiano, sono gravi, anzi enormi; e io non credo di averli dissimulati. Ma minori non furono quelli del secolo decimo, benché di un'altra specie; e se per conto loro gl'Italiani di quel tempo avessero dato lo sfratto ai riti cattolici, essi avrebbero rinunziati seco una porzione notabile dei beni civili acquistati nelle età seguenti. Il ripudiare le instituzioni per odio di quelli che malamente le adoperano non è partito da mettersi in campo quando si tratta di ordini impossibili a distruggere, come si è la religione; la quale è tanto necessaria all'uomo quanto intrinseco alla sua natura è il concetto e il bisogno dell'infinito. A quelli che stimano l'opposto e credono di poter ravvivare l'Italia collo spegnerla di ogni credenza, non accade rispondere, perché la filosofia del secolo decimonono dee essere francata dal debito di ribattere certi paradossi appena tollerabili nei tempi addietro. Vero è che certuni confessando la necessità di un culto, vorrebbono almeno mutarlo; ma non si accordano nello scambio. Gli uni propongono una religione diversa dal Cristianesimo; cioè un teismo schiettamente razionale senza riti né templi né sacerdozio; ovvero l'apoteosi del genere umano; il quale è molto in voga al dì d'oggi ed è senza dubbio il dio più recente che si conosca. Gli altri avvisando essere troppo assurdo il voler edificare fuori degli ordini cristiani, immaginano di sostituire alla cattolica qualche altra comunione fra le molte che regnano nei vari paesi; ovvero di rabberciarne una nuova coll'aiuto delle Scritture. Il punto della religione da un lato è così connesso colla dottrina del primato italiano e dall'altro di tanto rilievo in se stesso eziandio politicamente, che non si dee passare affatto in silenzio; giacché troppo nocerebbe alle speranze della patria nostra se certi sognatori tentassero di dar corpo alle loro chimere. Né io per ciò intendo di toccar la quistione teologica; ma solo di fare alcune poche avvertenze dedotte dal retto senso per mostrare in prima che il surrogare in Italia al cattolico qualunque altro culto è cosa praticamente impossibile; poi, che esso culto cattolico si può appieno comporre con tutti i progressi civili senza offendere o alterare la sua sostanza menomamente. Le mie osservazioni, ristringendosi fra i termini della pratica e non avendo risguardo alla verità intrinseca del cattolicismo (il che né converrebbe alla natura di quest'opera, né potrebbe farsi senza lungo discorso), potranno essere approvate eziandio da coloro che da me dissentissero intorno al valor dottrinale delle credenze ch'io professo.</p>
<p>Dica adunque che quanto al fondare e propagar largamente una religione nuova, oggi mancano in Europa e specialmente in Italia le condizioni richieste a tal effetto, tanto che se i conati di questa fatta non furono mai frequenti come oggi, non vi è stato alcun tempo così disacconcio alla riuscita. Ogni innovazione per allignare e spargersi ha d'uopo di un ambiente confacevole; e l'ambiente in cui i culti fioriscono è l'opinione del sovrannaturale. Nei tempi addietro questa opinione era comune a tutte le sette, giacché la realtà o almeno la possibilità del sovrannaturale era ammessa quasi universalmente, e niuno o pochissimi impugnavano il principio, pogniamo che molti dubitassero dell'applicazione. Imperocché quando una setta combatteva con un'altra, essa era meno intenta a negarne i prodigi che ad interpretarli in modo che non le fossero di profitto; recando, esempigrazia, a qualche genio malefico quegl'influssi e quelle opere che a Dio si attribuivano. Oggi i progressi maravigliosi delle scienze naturali create da Galileo, l'introduzione del metodo sperimentale e induttivo in tutti i rami delle cognizioni, le ricerche fatte intorno a certi stati morbosi del corpo e dello spirito, la critica storica perfezionata, la civiltà cresciuta da ogni parte, hanno ristretto smisuratamente il numero di coloro che prestano fede al sovrannaturale in genere o in ispecie<note place="foot"><p>Io noto il fatto senza giustificarlo. Né questo è il luogo di cernere il buono dal reo in questo vezzo corrente. Dirò solo di passata che siccome ogni alterazione del vero lo trasmuta in falso e lo fa discredere, così gli ordini soprannatura vengono oggi ripudiati da molti, perché la nozione che se ne porge volgarmente nei libri e nelle scuole è in disaccordo colla scienza. Unica via per rimetterli in credito si è di riformarne il concetto, mediante il principio infinitesimale di creazione.</p></note>. Tanto che la persuasione di esso, fuori di coloro che sentono cristianamente, non è più la regola ma l'eccezione; onde può bensì creare una setta, ma una religione non mai. E nei più dei Cristiani medesimi (dico di quelli che sono tali in effetto) il negozio corre oggi a rovescio di ciò che era una volta; imperocché laddove gli antichi credevano alla religione in virtù del sovrannaturale, i moderni ammettono il sovrannaturale per l'autorità della religione che professano; e ciò che presso gli uni era argomento di credere è divenuto per gli altri oggetto di credenza. Parlo in generale e lascio il debito luogo alle eccezioni. Ora mancando questa base comune, dove metterebbe radice un nuovo culto? Ogni culto ha bisogno di qualche concetto preliminare ammesso universalmente che lo riceva e sostenga a guisa di propedeutica; come l'introduzione di una nuova pianta ha d'uopo del suo posticcio o divelto proporzionato.</p>
<p>Si dirà che il razionalismo non è in questo caso, poiché rigetta il sovrannaturale. Ma per ciò appunto non può avere il nome né adempier l'ufficio di religione; la quale ha mestieri di un culto esterno che leghi insieme gli uomini di tutti i ceti; altrimenti non è altro che un'opinione individuale o al più una setta filosofica. Oltre che l'assunto di persuadere alle moltitudini i placiti razionali e di sostituire un sistema astratto e filosofico ai riti pubblici, arguisce in coloro che lo tentano una cognizione assai scarsa dell'uomo e della sua natura e rende difficile l'opera di confutarli. Il che tanto è vero che si è voluto supplire al difetto, immaginando nuove divozioni e pratiche religiose; come fecero i Teofilantropi francesi del secolo passato, i Sansimonisti e altri settari del nostro, che assegnarono una spezie di cerimoniale al deismo, al panteismo e simili dottrine. Ma il tentativo non riuscì né può riuscire, perché un rituale religioso non può essere accettato e osservato, se non è riconosciuto come divino di origine o almeno antico. La divinità sola può guarentirne l'efficacia e assicurarne l'osservanza: l'antichità lo rende rispettabile eziandio a coloro che lo tengono per umano, tanta è la forza della consuetudine e l'inclinazione che hanno gli uomini a riverire ciò che fu creduto dai padri loro per molti secoli. “<quote>I soli altari,” <seg type="inciso">dice Adolfo Thiers,</seg> “che riscuotano riverenza, sono gli antichi</quote><note place="foot"><p>Nella Storia del consolato.</p></note>”. Senza l'una o l'altra di queste due doti un culto nuovo non è cosa seria: e deriso dagli uni come un'invenzione arbitraria, sprezzato dagli altri come un fastidio inutile, egli è impossibile che si mantenga.</p>
<p>Peggio ancora se gli si vuole aggiungere un nuovo dogma inventato a capriccio; come gli umanisti dei giorni nostri cercano (incredibile assunto) di convertire in religione l'ateismo. Io non parlerei di questa setta, se alcuni non s'ingegnassero d'introdurla in Italia; e fra gli altri se mal non mi appongo, Giuseppe Mazzini<note place="foot"><p>Dico, se mal non mi appongo, perché egli è difficile il raccogliere qualcosa di chiaro e di preciso dai fiori poetici e dai vapori che infrascano ed infoscano le sue dottrine. Ma, se non altro, la propensione all'umanismo mi par manifesta in vari scritti recenti da lui divulgati.</p></note>; il quale avrebbe caro d'inserire nella penisola un nuovo culto di cui egli fosse il pontefice; e va razzolando a tal effetto le stranezze di oltremonte per supplire alla sua sterilità intellettiva. L'umanismo si collega colle dottrine filosofiche anteriori ed è l'ultimo termine del psicologismo cartesiano, che tenendo vie diverse in Francia e in Germania, riuscì nondimeno allo stesso esito. Imperocché trasformato dal Locke e dal Kant in sensismo empirico e speculativo, partorì a poco andare per forza di logica l'ateismo materiale degli ultimi Condillacchiani e l'ateismo raffinato dei nuovi Hgelisti. Già Amedeo Fichte, movendo dai principi della scuola critica, aveva immedesimato Iddio coll'uomo, come dipoi Federigo Schelling lo confuse colla natura; e l'Hegel, raccogliendo i loro dettati e consertandoli insieme, considerò lo spirito umano come la cima dell'assoluto; il quale, discorrendo dal puro astratto dell'idea nel concreto della natura e trapassando in quello dello spirito, acquista in esso la coscienza di se medesimo e diventa Dio. I nuovi Hegelisti, accettando la conclusione, rigettano l'ipotesi insussistente dell'assoluto panteistico e l'edifizio fantastico delle premesse; onde in vece di affermare col maestro che lo spirito è Dio, insegnano che il concetto di Dio è una vana immagine e una larva chimerica dello spirito. Nel quale assunto non fu difficile all'ingegno germanico (acuto e profondo anche quando è sviato) il raccogliere argomenti ipotetici dedotti dalla cognazione dell'uomo con Dio e dalla similitudine che il pensiero finito ha coll'infinito, mediante il vincolo della creazione; come non saria malagevole il dimostrare che questo o quell'uomo non è che una copia del suo ritratto, dato il presupposto che il ritratto sia l'originale. Ma l'uomo non può essere l'originale di Dio, se non si risolve di essere la prima causa del mondo; e finché questo punto non è provato, egli dee rassegnarsi (e può farlo senza troppa modestia) a essere, giusta il dettato mosaico, non mica l'archetipo, ma l'effigie del creatore. Nel secolo passato un processo filosofico di questa sorta si sarebbe fermato nell'ateismo, come fecero i materialisti francesi; ma i progressi odierni della speculativa, l'indole propria del nostro millesimo in generale e quella dei Tedeschi in particolare non la consentono. Imperocché il genio alemanno è di natura ideale, e il carattere dell'età nonadecima consiste nel riassumere e coordinare le epoche anteriori, riunendo specialmente le doti dei due secoli che la precedettero. Ora il secolo diciottesimo fu la negazione del concetto religioso prevalso nel decimosettimo; perciò il tempo che corre è inclinato a tentar l'unione dei due contrari, facendo, come si direbbe in Germania, la sintesi di quell'antitesi. La qual unione sarebbe dialettica se ripudiasse il negativo dei due opposti, ma riesce sofistica quando lo conserva, come fanno coloro che confondendo la religione colla superstizione, le accoppiano nei loro anatemi. Ora in tal caso, come conciliare la negazione dell'idea religiosa colla sua affermazione, se non rigettandola in effetto e mantenendola in apparenza? Cotale appunto è il partito preso dagli umanisti. I quali, surrogato l'uomo a Dio, innestano la mistica all'ateismo, chiamano religione l'amor dell'uomo e consacrano una spezie di culto della nostra specie. Il quale avendo ancora del vago nella nuova scuola germanica, prese forma più precisa dall'ingegno francese, per opera di alcuni scrittori (uomini del resto leali e onorandi per ogni rispetto), che rinnovando il culto teofilantropico di Luigi Laréveillère, ma decapitandolo, ne serbano, per così dire, solamente la coda.</p>
<p>La religione non è altro che la ricognizione e il culto dell'infinito. I popoli rozzi non hanno che un senso oscuro di questo e inclinano naturalmente a collocarlo nel finito, cioè in se stessi, nella materia, nella natura; e quindi nascono tutti i sistemi d'idolatria e di politeismo; dal culto grossolano dei fetissi sino a quello degli astri, dei genii e degli uomini. Ma come tosto, mediante la notizia più o meno distinta dell'atto creativo, l'idea del finito si disgrega da quella dell'infinito, questo piglia aspetto di causa prima e creatrice; e un culto che non abbia cotal causa per oggetto non è più possibile. Gli umanisti rigettano l'adorazione della causa prima, come ignota; ma se ignota ci fosse davvero, non potremmo farne menzione né anco per rigettarla. Non vi ha effetto che ci sia così conto come la prima delle cagioni, atteso che l'idea di essa è necessaria a pensare qualunque effetto. La parola stessa di effetto accenna ad un'efficienza; la quale, salendo di grado in grado, dee essere in fine assoluta e suprema. Che se l'idea della causa prima ha viso di un'incognita, ciò nasce che non è sensibile né adequata; non potendo il pensiero finito comprendere l'infinito. L'inadequatezza del concetto risponde all'infinità dell'oggetto; e come questa, non che arguir mancamento, procede da plenitudine, così quella non è effetto di scurità, ma di troppa luce che avanza il debole acume della virtù visiva. Fa meraviglia come certi filosofi teneri del progresso vogliano ritirare la forma del culto al paganesimo; giacché l'antropolatria è parte di questo e sottostà di gran lunga, non pure al monoteismo di Moisé e di Cristo, ma a quello di Zoroastre e di Maometto. Ripigliasi con ragione Giuliano Cesare come dietreggiatore; e pure il ravvivare la gentilità moribonda era cosa meno strana che il volerla risuscitare morta e sepolta da quindici secoli. Vero è che oggi si propone il culto della specie, non degl'individui; come se questi fossero separabili da quella, o che i pagani non mirassero pure alla specie quando l'adoravano individuata nell'eccellenza di un archetipo. Anzi il culto di alcuni uomini privilegiati di singolar perfezione ha più del plausibile che quello della specie; perché se tu la separi dagl'individui, adori un'astrazione: se comprendi eziandio questi, col fiore veneri la feccia, e riunisci nello stesso omaggio Cristo e Giuda, Maria e Messalina, Nerone e Marcaurelio. Anzi dovrai inginocchiarti a te stesso e sostituire alla religione l'autolatria che ne annienta l'essenza; perché ogni culto suppone un dio distinto dal cultore, come il debito un diritto e il soggetto un oggetto correlativo. Quando nei tempi d'ignoranza e di tenebre, assegnandosi al mondo confini angusti e facilmente apprensibili, la terra si considerava come il centro e lo scopo dell'universo, e si potea supporre che ella e le sue creature fossero sempre state e dovessero durare in perpetuo, l'índiamento dell'uomo avea qualche scusa. Ma la scienza moderna dissipò senza rimedio quei sogni, insegnandoci parte coll'esperienza immediata e parte col discorso induttivo che la terra ebbe principio e avrà fine; ch'essa è un satellite del sole il quale non è altro che una stelluzza della via lattea; e che questa è un semplice punto verso le nubilose astrali e gli eterei spazi del cielo. Ora un dio che incominciò a essere e che dovrà perire; un dio che ha rispetto dell'universo è molto meno che la monade infusoria verso il nostro globo, è assai singolare; e ancor più singolare si è che mentre le scienze naturali, calcolatrici, speculative, diventano infinitesimali, si voglia rappiccinire la teologia e ridurla alla tenuta microscopica che ella poteva avere nei secoli dei Dattili e dei Cureti. Né si dica che la piccolezza dell'uomo come animale terrestre è compensata dal suo spirito; imperocché, lasciando stare che gli umanisti annullano questo privilegio coi negare l'immortalità e ridurre l'esistenza spirituale alla misera vita di pochi giorni; l'argomento avrebbe qualche valore, se l'intelligenza fosse confinata in casa nostra; e non risultasse per contro dalle induzioni filosofiche e naturali che ogni gruppo sidereo è un sistema d'intelligenze e che il pensiero animato è inquilino dell'universo. A ogni modo la mentalità moltiplice e finita è un Secondo e non può in alcun presupposto aver valore di Primo né quinci di Ultimo; il quale è il proprio termine di ogni moto religioso e di ogni assunto teologico. Si trova però nel sistema di cui parliamo un'idea vera; cioè il bisogno ingenito al cuore di circoscrivere e umanare in qualche modo il concetto divino; il quale altrimenti per la sua ampiezza ha più convenienza colla ragione che coll'affetto. Ma come comporre il divino coll'umano senza pregiudizio di entrambi? L'accordo dei due oppositi non può aversi altrimenti che col processo infinitesimale; e la sola risoluzione del problema che si conformi a questo processo consiste nel compiere la dialettica della creazione con quella della redenzione; per cui l'umanità senza scapito del suo proprio carattere, si sublima a un grado infinito. Tanto che quel po' di vero che si rinviene nel moderno umanismo è in sostanza l'alterazione del dogma fondamentale del Cristianesimo.</p>
<p>Il lavorare sui dati di questo, appropriando all'Italia alcuna delle forme regnanti fuori di essa o creandone una nuova, è certo impresa meno ardita, ma non meglio riuscibile per la ragione già accennata. Imperocché le mutazioni universali in opera di credenze presuppongono nelle moltitudini un grado di fede e di entusiasmo che oggi più non si trova, perché il postulato di un ordine superiore alla natura è escluso, per dir così, dall'opinione dei più e alberga solo in alcuni come un corollario o dettato delle dottrine che professano. Volgendo il secolo manifestamente a freddezza anzi indifferenza teologica, la conversione di tutto un popolo è ormai un fatto umanamente impossibile; e ogni moto religioso si ferma nell'individuo o al più non si allarga fuori del giro angusto di una famiglia, di un comune, di una setta. I più di coloro (si noti bene che dico i più e non tutti ) che oggi rinunziano ai riti cattolici sono guidati non mica da eccesso (come Lutero), ma da difetto di spiriti mistici e di divozione; onde dopo una breve sosta in questa o quella comunione religiosa, si rendono razionali. Né il fatto può andare altrimenti; imperocché la credenza al sovrannaturale non essendo più nudrita e mantenuta dall'opinione generale e sopravvivendo solo in alcuni come insegnamento e dogma particolare, ivi dee esser più forte dove l'insegnamento è più autorevole e più efficace. Tal cattolico che l'ammetteva (e forse non senza pugna e fatica), indottovi dall'autorità della chiesa; sottraendosi al magistero di questa, è inclinato naturalmente a rigettarla. Né all'autorità ecclesiastica può supplire la Bibbia; imperocché il valore di essa dipendendo dall'autenticità delle varie sue parti, dall'integrità, verità, inspirazione e interpretazione loro, la scienza moderna ha suscitati tanti dubbi su tutti questi articoli, che le sole Scritture possono più tosto pericolar la fede che aiutarla. Cosicché al dì d'oggi la Bibbia non potendo condurre alla fede, sola la fede può far credere alla Bibbia. Ma come mai la fede può andare innanzi alla Bibbia senza la chiesa? Chiunque conosce gli uomini ed il secolo sarà capace di quanto io dico; e chi ne dubitasse farebbe segno di essere digiuno della odierna critica e di vivere nelle condizioni mentali proprie dei nostri avi. Laonde io ammiro la semplicità di certi oltramontani che, premendo e puntando sovra questo o quel testo biblico, vogliono coniar nuovi simboli e sostituire una nuova foggia di Cristianesimo a quelle che regnano; e chiamandolo evangelico o cattolico o con altro bel nome, stimano di avere vinta la prova. Tali tentativi degni del medio evo si veggono talvolta nei paesi boreali, e sovrattutto nell'Inghilterra, dove a costa di una civiltà squisita fioriscono le anticaglie. Ma essi ripugnano alla virilità dell'ingegno italiano che non si pasce di frasche; per cui non può darsi alcuna via di mezzo tra lo schietto razionalismo e il culto ortodosso. Ogni opera per sostituire in Italia ai cattolici altri riti cristiani, non può riuscire ad altro che a spiantarli tutti; né il razionalismo è una religione, e quando fosse, non può per natura adattarsi alla folla. Altrettale è sottosopra la condizione degli altri paesi ingentiliti; dove quell sole sette son tuttavia in onore che han vecchia data e si ra dicano nella consuetudine. E anche ivi a mano a mano che l'instruzione cresce e si sparge, la dottrina cattolica e la razionale sono quelle che fan maggiori progressi, raccogliendo d mano in mano i proseliti delle altre credenze, in cui non ostante lo zelo che mostrano e i romori che fanno, scema ogni giorno l'efficacia e la vita.</p>
<p>Havvene però una che aspira a gran cose, affidandosi al numero de' suoi fautori e agli eserciti che la proteggono. Ma la forza senza idee è impotente nel santuario; e quali sono le idee, le dottrine, i trovati civili, di cui può gloriarsi la Russia? Le sue lettere rendono sinora immagine di una languida e snervata imitazione; e tale scrittore che mena grido sulla Neva, sarebbe appena menzionato sulla Sprea, sulla Senna e sull'Arno. Né io da ciò voglio inferire il menomo biasimo verso la stirpe russa; la quale, entrata assai tardi nell'arena civile, quanto meno rilusse nel passato, tanto meglio può affidarsi di risplendere nell'avvenire. Anzi io trovo che i Russi non la cedono ad alcun popolo nella svegliatezza e facilità dell'ingegno; tanto che ragguagliando il molto che possono col poco che fecero mi sento muovere a meraviglia. E mi par di trovare la ragione di cotal contrapposto nel governo e nel culto; giacché quello unisce da più di un secolo i difetti della barbarie e della cultura prive dei loro pregi<note place="foot"><p>La Russia è uno stato immenso, ma non è ancora una nazione. E perché? Per manco di pulitezza forse? No, perché altri popoli non meno rozzi nei campi né più gentili nelle città, hanno spiriti nazionali da lungo tempo. Una delle cause precipue (oltre le indicate nel testo) è il difetto di una lingua, o come direbbe Dante, di un volgare illustre; tanto è intimo il legame della nazionalità colla favella. Vedi in questo proposito l'opera più autorevole dei dì nostri intorno ai costumi della Russia e alle sue instituzioni (<bibl>Tourgueneff, <title lang="fre">La Russie el les Russes</title>, Paris, 1847, t. II, p. 32, 33, 39, 40</bibl>).</p></note>. Imperocché quando la barbarie mantiene gli uomini gagliardi e puri, non è senza merito; e la cultura quando gli ammollisce è falsa e viziosa. Ora da Pietro in poi gli autocrati si valsero del dispotismo per incatenare il pensiero e corrompere il costume; accoppiando la servitù e l'ignoranza a raffinata e frivola morbidezza. L'altra causa del male è quel culto che per antifrasi si chiama greco, come già l'impero austriaco s'intitolava romano e cesareo. Anche nei tempi addietro assai più propizi alla religione la chiesa russa non ebbe un solo ingegno di pezza; il che fa chiara e indubitata riprova mancarle la favilla vitale e la vena creatrice. Da questo difetto, se mal non mi appongo, nacque in parte la sterilità intellettuale di una stirpe ingegnosa e capace per natura di ogni grandezza. Imperocché, come Dio è il primo motore del mondo, così l'idea religiosa è la prima motrice degli spiriti: da lei fu educato l'ingegno europeo ed ebbe nei bassi tempi l'impulso fecondo, onde nacquero l'azione e il pensiero moderno.</p>
<p>Ora un culto che da secoli è tanto infruttuoso nel suo nativo paese, mi parrebbe gran cosa che potesse, quando che sia, competere col cattolicismo ricchissimo in ogni genere di eccellenza. E con tutto che anche questo oggi declini, esso è tuttavia un miracolo di civiltà e di scienza a rimpetto della Moscovia. Perciò è tanto verosimile che i popi sieno per emulare e vincere i papi, e che l'Europa si risolva ad accettarli per maestri di spirito, quanto che i Cosacchi possano aggiunger grazia e bellezza ai nostri costumi e alle nostre lettere. I freschi milianti di uno scrittore a questo proposito non hanno del serio; e la sua politica non è meglio oculata che onesta spacciando per necessari i Gesuiti, benché ne conosca gli spiriti corrotti e faziosi<note place="foot"><p><bibl><foreign lang="fre"><title>La papauté et la question romaine, par un diplomate russe</title> (Revue des Deux–Mondes, Paris</foreign>, 1850, p. 126, 127, 128).</bibl></p></note>. Vero è che Niccolò imperatore vorrebbe essere il Bariona o almeno il Lutero di Europa, esautorando ad un colpo Vittemberga, Ginevra e Roma. E il papa non rifiuta il patrocinio dell'antipapa; dimenticandosi che Bisanzio, Svevia, Austria, Napoleone e tutti gl'<hi rend="italic">imperi</hi> insomma furono esiziali al pontificato, perché suoi competitori; e perché in sostanza Roma è la sola città veramente imperiale per antico possesso e legittima giurisdizione. Ma le vergogne e debolezze recenti della santa sede non muteranno essenzialmente il corso naturale delle vicende; e la Russia scismatica e barbara non potrà meglio trionfare il culto che la libertà di Occidente. Anzi può credersi che se il cielo le riserva la gloria d'incivilire le popolazioni soggette ai riti decrepiti di Brama, di Budda e di Maometto, come Alessandro macedone forbì coi greci quelli di Zoroastre, ella non sia per aver l'intento se non rinfrancandosi di nuova vita cogl'instituti liberi e le credenze latine. Il che torna a dire che la Russia non potrà trasferire la gentilezza cristiana nell'Asia, se prima non si rende cattolica ed europea.</p>
<p>Ogni opera e ogni sforzo indirizzato a cambiare le credenze italiane è dunque un fuordopera intempestivo al dì d'oggi, eziandio considerando l'assunto da filosofo e da politico solamente. Né solo è vano, ma non passa senza pregiudizio, sciupando gl'ingegni in controversie viete ed inutili, dividendo gli animi, agitando le coscienze, turbando le famiglie e aggiugnendo ai rancori e alle discordie municipali e civili gli odii religiosi che superano tutti gli altri d'intensità e di ferocia<note place="foot"><p><bibl>Cons. il <title>Ges. mod.</title> t. IV, p. 420–425.</bibl></p></note>. E che diremo del senno di coloro che quasi una rivoluzione politica fosse poca cosa (massime nei termini a cui l'Italia è ridotta), vogliono aggiungerle una rivoluzion religiosa cento volte più difficile a compiere? La quale avrebbe per solo effetto il nuocere all'altra e torle ogni speranza di buona riuscita. Ma se i novatori di questo genere sono degni di grave biasimo, non però i governi italiani e i prelati hanno diritto di lagnarsi degli umori increduli e protestanti che covano e serpeggiano; poiché essi ne furono la causa motrice col dividere la religione dalla nazione, e ne sono oggi la causa cooperatrice coll'aggiungere all'oppressione civile quella delle coscienze. Sia lode al Piemonte che non imita i brutti esempi di Toscana, di Napoli e degli stati ecclesiastici; e rispettando le opinioni, permette che gl'Israeliti, i Valdesi, e le altre comunioni cristiane innalzino templi ed altari per adorare in pace il Dio de' padri loro. Ma che maraviglia se gl'Inglesi s'ingegnano di far proseliti segretamente in Roma, quando Roma semina apertamente la discordia nell'Inghilterra? Gli Apostoli portavano la fede per ogni dove; e se occorreva, la suggellavano col sangue proprio; ma per quistioni di semplice disciplina non violavano le leggi dei vari paesi. Che maraviglia se i protestanti rinnovano le dispute del secolo sedecimo, poiché i Gesuiti ne danno loro l'esempio? Le sfide teologiche sono un vecchiume che faceva più male che bene anco ai secoli che ci erano avvezzi; onde sarebbero da lodare il cardinale Wiseman e il padre Ravignan del rifiuto di accettarle, se, concitando in casa d'altri turbolenze e risse sanguinose, non fossero eglino i primi provocatori<note place="foot"><p>Vedi l'<bibl><title>Opinione</title>, dei 28 di giugno 1851.</bibl></p></note>. E chi provoca non ha buon viso a ritrarsi; lasciando luogo a dubitare se il faccia per cristiana e civile prudenza, o per difetto di dottrina e d'animo, e per poca fiducia nella sua causa.</p>
<p>Se il cattolicismo scade ogni giorno, perché molti le reputano inaccordabile coi progressi civili, il rimedio non si vuoi cercare di fuori, ma ne' suoi medesimi ordini, ritirandoli alla perfezione della loro origine. Il che non è impossibile a fare, come alcuni credono, quando i mancamenti della religione hanno la loro radice nella volontà o nell'intelletto de' suoi ministri. Dalla mente procede l'ignoranza, dall'arbitrio la corruzione; e siccome queste due potenze insieme unite fanno il pensiero, ne segue che la riforma ortodossa del cattolicismo consiste nel migliorare il pensiero del sacerdozio. In tal guisa sarà naturalmente immegliata e riformata l'azione, come quella che è buona o rea, secondo il pensiero che l'anima e l'informa. Ora l'esperienza insegnandoci che la corruttela dei chierici deriva dal temporale e l'ignoranza loro da difetto di buona instruzione, sèguita che tutta la riforma si riduce a due capi fondamentali, cioè a far che la fede sia oggi come a principio <hi rend="italic">verità</hi> nell'insegnamento e <hi rend="italic">spirito</hi> nelle operazioni<note place="foot"><p><bibl><hi rend="italic">Joh.</hi> IV, 23.</bibl></p></note>. Tali sono ormai le condizioni dell'avanzata cultura, che la chiesa rimette della spiritualità sua, se contro l'esempio di Cristo ha <hi rend="italic">un regno in questo mondo</hi><note place="foot"><p><bibl><hi rend="italic">Id.</hi>, XVIII, 36.</bibl></p></note>; e non apparisce a tutti come verità, se il sacerdozio non sa accordarla colla scienza moderna e strenuamente difenderla da' suoi assalitori. Così la prima riformazione porrebbe in sicuro i civili perfezionamenti; perocché, tolte al chiericato le profane ingerenze, esso non avrebbe più modo e motivo di odiarli e di attraversarli. La seconda rimetterebbe in credito le sacre dottrine; le quali scemano ogni giorno di seguaci, perché coloro che le insegnano e le predicano non sanno più renderle accettabili agl'intelletti. Ed entrambe purgherebbero la comunanza cristiana dai disordini e abusi disciplinari che la guastano; i quali tutti nascono o dai cattivi influssi della potestà temporale o da difetto di cognizione. Per tal modo senza toccare menomamente l'essenza della religione cattolica (che è per natura immutabile), la si porrà d'accordo con tutte le parti della cultura e in grado di aiutarle efficacemente e promuoverle.</p>

<p>E si avverta che tali due riforme sono così concatenate insieme, che ciascuna di esse ha d'uopo dell'altra. Chi non vede, per cagion di esempio, che l'ignoranza dei chierici non solo produce il male, ma ne impedisce il rimedio? Finché le menti sono intenebrate, chi propone riforme eziandio ragionevoli, necessarie, cattolicissime, non viene ascoltato; e spesso gli si dà del temerario o dell'eretico per lo capo. Tal è la sorte che quasi sempre incontra da tre secoli a coloro che vorrebbero proseguita e compiuta l'opera appena incominciata dal Tridentino; tal è quella che toccò non ha guarì a un illustre Italiano che con somma riserva e moderazione, anzi con timidezza, accennò alcune poche delle molte piaghe che magagnano il corpo del sodalizio cattolico. Uno dei morbi più gravi è senza dubbio il Gesuitismo degenere, che altera, inceppa, contamina tutte e parti dell'insegnamento, dell'amministrazione, della gerarchia ecclesiastica, e tronca specialmente i nervi e oscura lo splendor della tiara. Ma qual è la radice della potenza gesuitica, se non l'ignoranza? Illuminate le menti dei fedeli, dei preti, dei vescovi, e il Gesuitismo parrà a tutti qual si è in effetto, falso, corrotto, ipocrita, pernicioso, ridicolo. La sua morale incivile e versatile non potrà più orpellarsi coi sembianti di zelo e di devozione; e la critica puerile e faziosa, con cui esso cerca di appiccare il sonaglio di Giansenismo e di eresia a coloro che non gli vanno a genio per rovinarli, in vece di essere stimata scienza, sarà in conto di libellistica. Stabilita e sparsa questa persuasione, verrà probabilmente un papa savio che abolirà la Compagnia, o s'ingegnerà di riformarla, se la cosa gli parrà fattibile; e ad ogni modo essa non potrà più nuocere, perché priva di forze e di riputazione. Eccovi come il dar bando all'ignoranza è il modo più pronto, più spedito, più sommario di sortir l'intento; e il solo operoso e efficace; perché la scienza solamente in ogni ordine di cose può scoprire il male e porgerne la medicina.</p>
<p>Dall'altra parte chi non vede che sciolti i chierici dalle ambizioni, dalle cure e dalle delizie secolari, e migliorati i loro costumi, essi avranno da un canto più tempo e agio di attendere agli studi gravi e severi, e dall'altro più stimolo di farlo; quando lo zelo sincero della religione non verrà più soffocato e sopraffatto dai mondani interessi? Veggendo dilatarsi d'ora in ora e farsi più viva la miscredenza, né potendo ricorrere, come dianzi, alla forza, all'oro, ai maneggi politici, alle influenze faziose, al patrocinio delle classi privilegiate e al braccio dei principi per correggere il male con palliativi, toccheranno con mano la necessità di penetrare alle sue radici, sterpandole colle sole armi loro rimaste, cioè l'ingegno, la virtù e la scienza. Lo sprone sarà tanto più forte, quanto più numerosi e fieri saranno gli avversari e l'oste razionale si mostrerà di gran lunga più agguerrita, copiosa e terribile che non è stata prima. Imperocché nel secolo scorso l'incredulità dei filosofi francesi fu così leggiera e superficiale, che una scienza mezzana bastava a fronteggiarla. Oggi quei pochi che invitano a visiera alzata l'Italia a ripudiar l'evangelio, lo fanno così sguaiatamente e sono così sprovveduti di ogni corredo scientifico, che non hanno pur d'uopo di essere confutati. Ma quando finito il moto politico che ora travaglia l'Europa ed entrata l'Italia in una nuova vita, gl'ingegni ritorneranno agli studi austeri, e la critica germanica passando i monti, verrà culta e condotta innanzi in Francia, in Italia e per ogni dove, Roma spirituale conoscerà che oggi più non basta condannare e proibire i libri, ma che bisogna confutarli; perché il divieto solo fa contrario effetto e diviene eccitamento. Conoscerà che se ufficio primario di un imbasciatore è di mantenere e difendere i diritti e i titoli del suo principe; cosa enorme e scandalosa si è a vedere che il vicario di Cristo oda impugnar tutto dì con infinita erudizione e seducenti discorsi l'autorità del suo capo, senza curarsi di ribatterli e di metterla in luce. Conoscerà che il precetto dato agli Apostoli d'<hi rend="italic">insegnare</hi> importa quello di persuadere; e che quando gli anatemi e le scomuniche sono inefficaci a tal fine, bisogna ricorrere alle ragioni. Conoscerà che anco le ragioni non fanno effetto, anzi accrescono il male in vece di medicarlo, quando non sono adattate ai tempi; e che da ciò nasce che l'esegesi, l'apologetica, la teologia come oggi s'insegnano, non che scemare, moltiplicano il numero dei miscredenti. Conoscerà che la dottrina del Bossuet, dei Portorealisti, dei Benedettini, dei preti dell'Oratorio, ottima quando fioriva, non basterebbe al dì d'oggi; benché ella sovrasti alla scienza dei moderni teologi più ancora che questa non è inferiore ai progressi del secolo. Conoscerà in fine che per rimediare a questo grave inconveniente, uopo è riformare di pianta l'insegnamento delle scuole cattoliche; incominciando dal più elementare; atteso che gli studi posteriori corrispondono sempre alla loro base, e non possono esser buoni quando questa è viziosa, o almeno lontana da quella perfezione a cui tre secoli di lucubrazioni e di fatiche indefesse condussero il sapere.</p>
<p>Quando le scienze sacre non hanno quello stesso grado di squisitezza a cui giunsero le profane, nasce issofatto dissonanza fra le une e le altre, e spesso contraddizione. La quale è sentita dai secolari dotti e non dai chierici, perché le antinomie della scienza meno avanzata verso la più perfetta possono essere avvertite solamente da chi è possessore di questa. E però mentre i laici ripudiano la religione, come discorde dall'altro sapere, i preti, non che riparare al conflitto, non ne han pure notizia. E se qualcuno di essi più acuto e instruito degli altri lo subodora e vi cerca qualche compenso, non che esser lodato del suo zelo o almen tollerato, viene accolto come nemico; nel che si mostrano ardentissimi i Gesuiti, come quelli che non possono tollerare in altri una scienza superiore alla propria. Tanto che si giunge a segno che chi vede e oppugna l'errore ne è tenuto complice; e tal pastore della chiesa si porta come un capitano che negasse la presenza delle schiere avverse e facesse passar per le picche i prodi che osano urtarle. Ma quando l'instruzion religiosa sarà nudrita della scienza moderna, e che i palati chiericali non ricuseranno di abbeverarsi a ribocco di questa, in vece di sorbirla a gocce e a pispini, l'armonia dell'una coll'altra non avrà d'uopo di essere cercata con lunghi artificii e sarà l'effetto naturale del loro riscontro.</p>
<p>So che molti oggi stimano effettivo e incapace di composizione il disaccordo nato fra i dogmi cattolici e i progressi del sapere. Ma facciamo a bene intenderci. Dogma cattolico è un vero creduto e professato in tutti i tempi da tutta la chiesa. Il resto non è altro che opinione. Ora se si chiamano a rassegna le principali opposizioni solite a muoversi dai razionali, si vede che esse militano contro la parte opinativa anzi che contro la dogmatica del sacro insegnamento. Il che non avrebbe luogo, se l'opinione non fosse confusa coi dogma da que' medesimi che dovrebbero insegnarlo nella sua purezza. Questa confusione è continua e fatta in prova dalla setta gesuitica; alla quale importa di mescere insieme le due cose, per poter volere la religione a intento fazioso e valersene per tirare indietro la cultura del secolo. Al che il dogma solo non basta; come quello che non che dissentire dalle cognizioni avanzate, armonizza seco e le aiuta mirabilmente. L'opinione per contro giova al proposito; perché essendo ella umana, variabile, flussibile e soggetta alla successiva esplicazione dello spirito e del sapere (nel che appunto versa il progresso) quella che oggi corrisponde allo stato degl'intelletti, ripugnerà loro domani se non viene modificata più o meno notabilmente; cosicché il considerarla come immutabile è il miglior modo per far retrocedere la civiltà e la scienza. E tal è oggi il vezzo consueto dei giornali pinzocheri e dei teologi di dozzina; i quali mirano continuamente a <hi rend="italic">convertire in dogmi le opinioni e ad alterare con questa trasformazione l'essenza del Cristianesimo per farne uno strumento fazioso e una molla d'inciviltà</hi>. Impresa empia, sacrilega, e più pregiudiziale alla religione e alla chiesa di tutte le eresie dei secoli preceduti; poiché queste divisero soltanto l'ovile di Cristo, e quella il disperderebbe, se fosse umano di origine e potesse perire.</p>
<p>Potrei chiarire col fatto la verità di ciò che dico, e riandando questo o quel dogma mostrare il suo accordo collo scibile umano ogni qual volta si purghi degli elementi opinativii, se la natura di quest'opera lo comportasse. Ma senza uscire dai termini di essa, farò un'osservazione generale che scioglie ogni dubbio e toglie ogni replica. Siccome il vero non può contraddire al vero, allorché una verità naturale o razionale è ben chiara e certa, egli è pure indubitato che i dogmi religiosi non possono ripugnarle e che si debbono intendere in guisa che non le ripugnino. Imperocché “<quote>le verità di natura,” <seg type="inciso">dice il cardinale e gesuita Pallavicino,</seg> “non mutano l'esser loro per la credenza degli uomini</quote><note place="foot"><p><bibl><title>Tratt. dello stile</title>, 27.</bibl></p></note>”. Né perciò vien meno l'immutabilità del dogma; conciossiaché la linea che lo separa dall'opinione essendo impossibile a fermare con precisione affatto matematica, se ne dee inferire che quando contrasta manifestamente a un vero di un altro genere è opinione e non dogma. Del che potrei allegar molti esempi, ma ne accennerò un solo assai noto; cioè quello del sistema copernicano sentenziato da Roma per eretico sin che fu possibile il dubitarne<note place="foot"><p>Il padre Daniello Bartoli si può considerare nel testo infrascritto, come il sincero interprete di Roma e di tutta la teologia del suo tempo. “<quote>Se testi delle divine Scritture si chiaramente espressi, ricevono interpretazione contraddittoria e per ciò affatto distruttiva del detto, che riman più di sicuro allo scritto verbo di Dio, tanto sol che interpretandolo gli si usi la metà della violenza che qui, dove sì diffinitamente pronunzia? Se la terra, in guisa di turbine, senza mai cambiar luogo tutta intorno a se medesima si convolge; o tanto lungi dal centro dell'universo s'aggira in un ampissimo cerchio e descrive, movendosi annovalmente, l'eclittica; perché ragionandone Iddio, attribuisce al sole quel che è di lei? Chi vel costrinse? E perché non ne tacque, anzi che favellarne in maniera, che credendosi quel che suonano le sue parole, si creda tutto dissonante dal vero? O usa egli in ciò d'un altro vocabolario, incognito alla sua chiesa, in cui, aggirarsi il sole significhi star fermo, star ferma la terra significhi aggirarsi?</quote>” (<bibl><title>Della ricreazione del savio</title>, I, 10.</bibl>) Teologicamente parlando, il discorso ha dello specioso, e tuttavia oggi si ha per sofistico, come quello che ripugna ad un altro vero più certo e inconcusso di tale interpretazione. <hi rend="italic">E pur si muove</hi>.</p></note>. Ma quando i progressi dell'astronomia ebbero convertita l'ipotesi in teorema, anche i teologi le fecero buona accoglienza e andarono in traccia di un altro modo d'interpretazione per conciliarla coi libri sacri. Se Roma ai tempi di Galileo avesse bene studiate le ragioni, i processi e le scoperte dell'uomo sommo, ella non avrebbe condannato allora ciò che poscia dovette assolvere; tanto è pericolosa la precipitazione nel diffinire le cose divine quando non si ha piena contezza delle umane. Ora il simile accadrà a molte altre opinioni della teologia volgare, quando i maestri in divinità saranno profondamente versati nelle varie discipline; sovrattutto per ciò che riguarda la critica e l'ermencutica scritturale; giacché quelle che corrono per le scuole hanno d'uopo di essere riformate radicalmente.</p>
<p>La riforma delle scienze religiose farà un altro bene, svolgendo e ampliando i semi sociali del Cristianesimo e ponendo fine a quelle sette ipermistiche che vorrebbero convertire il nostro vivere civile e cristiano in un eremo e in un cenobio. La mistica, se non è temperatissima e ristretta a un piccol numero d'individui, rovina gli stati, impiccolisce e snerva le nazioni; come si raccoglie dall'esperienza e dalla storia. Ma s'ingannano coloro che attribuiscono la declinazione della Spagna e del Portogallo, incominciata fin dal secolo sedecimo, agl'instituti cattolici, in vece di ascriverla ai frati e (se si parla dell'ultimo), specialmente ai Gesuiti. E che i frati e i Gesuiti, se pervengono a signoreggiare un paese, gli sieno di rovina, non come cattolici, ma come mistici (e i secondi eziandio come politici), da ciò si ricava che altrettanto avviene nelle contrade eterodosse, dove giunge a prevalere il pietismo. Io ho più volte pensato a ciò che il Machiavelli scriveva nel 1513 intorno agli Svizzeri, argomentando dai loro passati e recenti progressi, che in breve “<quote>scorrerebbero l'Italia per loro e ne diventerebbero arbitri</quote><note place="foot"><p><bibl><title>Lett. fam.</title> 23, 25.</bibl></p></note>”. Il vaticinio, non che verificarsi, andò appunto a rovescio, poiché a corto intervallo cominciarono a declinare e a dileguarsi, per così dire dalla politica europea. Il che io attribuisco non tanto alle cause accennate da Francesco Vettori<note place="foot"><p><bibl><hi rend="italic">Ibid.</hi> 24.</bibl></p></note>, quanto ai moti religiosi che nacquero poco appresso; i quali sciuparono l'attività e l'ingegno dei coetanei di Calvino e di Ulrico Zuinglio; e ne mutarono l'indirizzo; essendo impossibile che un popolo avvezzo a disputare dall'alba al crepuscolo sui testi biblici, sulle indulgenze, sul purgatorio e a riporre la salute nella fede senza le opere, abbia tuttavia agio e vigore per le cose civili. Che se in Francia, in Inghilterra e in Germania tali controversie furono meno pregiudiziali alla civiltà, ciò nacque dalla grandezza di queste nazioni, e dai temperamenti che le circostanze vi arrecarono. Imperocché presso la prima il senno del clero gallicano impedì i maggiori eccessi, tenendo a freno la frateria soverchia e la gesuitaglia; e il cattolicismo netto da tali ma gagne fu propizio ai civili incrementi. Nelle due altre il razionalismo uscito a poco andare dalla misticità protestante, uccise la madre sua. Laddove la Svizzera, posta in condizioni diverse, piccola come il Portogallo, non ebbe modo di contrabbilanciare le impressioni foreste eccitate da quei fervori.</p>
<p>Coloro che tengono l'impermistica per una conseguenza legittima di questo o quel dogma, incorrono in un paralogismo vietato dai primi principii della dialettica. La quale prescrive di considerare la dottrina cattolica come un sistema uno e accordante; e quindi interdice di dividere i suoi pronunziati e di tirare dalle parti alcuna illazione senza aver l'occhio all'armonia del tutto. Il che è quanto dire che non si dee procedere all'analitica, senza accompagnare e correggere questo metodo colla sintesi, in cui consiste il nervo e l'apice del processo dialetticale. Ora la sintesi cattolica si può ridurre a questa regola principe; che <hi rend="italic">le esplicazioni e le inferenze di un dettato particolare sono viziose, quando contraddicono ad un altro e alla somma universale</hi>. Così, per cagion di esempio, se tu attendi solo al cielo e ai novissimi, sarai tentato di ripudiare la terra; ma il corollario insociale non potrà aver luogo, se colla dottrina evangelica della meta e del fine, tu accoppi quella della via e dei mezzi. Imperocché la carità cristiana che è tutta la legge ti prescrive di secondare i disegni di Dio nella creazione e di procurare agli uomini la maggiore felicità possibile eziandio in questa vita; la quale felicità, benché sfuggevole, non è cosa vana, durando ne' suoi effetti e infuturandosi nell'infinito, come apparecchio palingenesiaco. Eccoti per qual guisa, se tu integri un dogma coll'altro e compi la speculativa coll'etica, vieni a cansare tutti quegli eccessi e quei furori di spirito, che impedirebbero l'albero della religione di crescere e fruttare in gentilezza.</p>
<p>E chi non vede che quando appariscano questi frutti, e la chiesa, come madre pietosa, ne satolli le avide generazioni, svaniranno quelle preoccupazioni che annidano contro di essa in molti de' suoi figliuoli? Pio nono mostrò col principio del suo pontificato quanto possa quest'arte; e col progresso, come la via contraria giuochi a rovescio e meni in perdizione. Ma se allora il cominciamento dell'opera dipendeva dal ceto ecclesiastico, ora si aspetta al laicale, e ai governi massimamente. Non è già che questi possano impacciarsene per diretto; giacché la riforma scientifica e cattolica delle dottrine religiose non può esser opera d'altri che degl'ingegni privati e della chiesa, mediante il successivo concorso della civiltà universale e del tempo. Ma i rettori ed i laici debbono contribuirvi indirettamente, rimovendo il principale ostacolo che ci si attraversi, cioè le profane giurisdizioni del sacerdozio. Il che, rispetto a Roma, tocca al popolo o dirò meglio alla nazione italica; riguardo agli altri stati, è ufficio dei governanti che non han d'uopo dell'altrui licenza per ripigliarsi i propri doni e rintegrare a compimento il giure secolaresco. Per tal modo mentre i laici ricevono dai preti il battesimo spirituale, questi avranno da quelli il civile; giacché le mondane ingerenze sono il peccato originale del clero, onde nascono l'ignoranza e la concupiscenza che ammorbano il santuario. Conferiranno ancora gli stati liberi alla riforma ecclesiastica, tutelando la libertà cattolica che dee esserne lo strumento; così nell'insegnare come nello scrivere; abbracciando (senza però invadere la giurisdizione spirituale) la parte sana e sapiente del chiericato, agevolandole i forti studi, francandole la parola, e proteggendone civilmente la persona e l'onore contro le ingiuste persecuzioni de' suoi nemici. Il cattolicismo (eziandio umanamente considerato) è la forma più perfetta e squisita del Cristianesimo, non solo perché serba l'integrità del dogma e del culto, la continuità della tradizione e del ministero, l'autorità dell'insegnamento, l'equilibrio della gerarchia; ed è non mica la più semplice (ché la semplicità sola non basta alla perfezione), sì bene la più armonica e dialettica delle religioni; ma eziandio, perché porge al pensiero e all'azione finita un impulso senza limiti. Imperocché la dogmatica cattolica, fondata nel principio di creazione, è una scienza infinitesimale, e la carità organata (che non si trova a compimento fuori del giro ortodosso) è una giustizia innalzata, per così dire, a potenza infinita. L'infinito è l'anima del cattolicismo considerato nella sua sostanza; e spazia per ogni sua parte speculativa e pratica, armonizzandolo coi due infiniti della natura e società umana che sono il progresso civile e la scienza. Anche questa è per natura infinitesimale; cosicché se la religione e la filosofia avessero serbato il loro essere naturale, non sarebbero mai potute venire a conflitto l'una coll'altra. Ma il divorzio divenne possibile, anzi inevitabile, da che entrambe furono spogliate dell'infinito che è il loro vincolo; quella per opera del panteismo e questa del farisaismo gesuitico. Imperocché tali due eresie, rinunziando al principio di creazione<note place="foot"><p>Ho provato nel <title>Gesuita moderno</title> che il Molinismo (il quale però finora non è eretico), è essenzialmente panteistico.</p></note>, riducono i filosofemi ed i dogmi alla misura del finito o dell'indefinito, che è tutt'uno; e così rendendo gli uni e gli altri sofistici, ne impediscono il dialettico accordo. Volete riamicarli insieme, anzi farne una cosa sola? Rimovete i confini angusti che posero loro i falsi teologi e i razionali. Ma finché li tenete fra i termini del finito, non potrete comporli insieme senza guastarli. <hi rend="italic">L'unica via accomodata ad armonizzare il razionalismo colla fede cattolica consiste nel mantenere a questa e conferire a quello il carattere infinitesimale</hi>. Elevando i due estremi a un grado infinito, questo diventa un mezzo termine che ne opera l'equazione, e risolve il gran problema del loro connubio. Quando la scienza sarà entrata per questa regia strada, ma solo allora, avrà fine lo scisma moderno fra la ragione e le credenze. A tale intento dovrebbe mirare sin d'oggi l'apologetica ortodossa; e l'indirizzarvela è uno degli apparecchi più importanti della nuova era. Imperocché le rivoluzioni fondamentali, come già abbiamo avvertito, si stendono per ogni parte del pensiero e dell'azione; e come quella che si prepara è nazionale, politica, economica, così sarà pure filosofica e religiosa. Né può avere quest'ultima nota veracemente, se non è cattolica; vale a dire, se non è una riforma cattolica della disciplina e della scienza sacra. Nel modo adunque che avrà luogo un Rinnovamento civile, succederà pure un Rinnovamento religioso, per cui il pensiero e l'azione divina si accorderanno col pensiero e coll'azione umana, e la fede colla cultura. E a chi meglio può addirsi il dare la prima impulsione a tal opera che all'ingegno italiano inspirato dall'evangelio e dal popolo? Sarebbe questo un saggio illustre e fecondo di entratura intellettiva; il quale spianerebbe la via a rimettere in essere quel morale e civil primato che l'Italia ebbe in addietro quando il cattolicismo era oggetto di culto universale e seme di civiltà.</p>
<p>Io incominciai la serie delle mie scritture che miravano al Risorgimento, discorrendo del primato italico, e con esso conchiuderò la presente opera indirizzata al Rinnovamento. So che fra le miserie e le abbiezioni presenti, il mio assunto sembrerà ancora più strano che allora non parve; e che forse più d'uno mi riprenderà colle parole del Casa, che “<quote>mentre l'Italia misera è con le opere e con gli effetti abbassata ed avvilita, io la cresca ed onori nelle parole vane e ne' superflui titoli</quote><note place="foot"><p><bibl><title>Gal.</title> 59.</bibl></p></note>”. Italiani, avete ragione. L'Italia è oggi e da più secoli come il papa e la donna. Il papa e la donna sono solamente onorati colle parole vane e con frivoli onori; l'uno nel mondo politico e l'altra nel mondo leggiadro. Medesimamente l'Italia è solo accarezzata e riverita nei versi dei poeti e nelle declamazioni dei retori: in effetto è calpestata e tenuta per nulla<note place="foot"><p><bibl>Leopardi, <title>Paralip.</title> I, 29, 30, 31.</bibl></p></note>. La ragione si è che ella ha perduto la professione, il sesso, l'età. La sua professione è laicale; ed ella si è incappellata la chierica, accettando il dominio temporale dei sacerdoti. Il suo sesso è virile; ed ella si è infemminita colla molle educazione, l'ozio, le morbidezze. La sua età potrebbe ancor avere il fiore del primo tempo, poiché l'ingegno individuale non ha rimesso della sua forza in un secolo incominciato coll'Alfieri, col Volta, col Buonaparte, proseguito col Giordani, col Rossi, col Leopardi, e che vanta ancor oggi i primi onori della poesia, della statuaria e della musica. Ma ella in vece è imbarbogita per opera dei governi che la tirano indietro e dei politici di municipio. La religione stessa perdette la sua maschiezza e la virtù incivilitrice per opera dei mistici e dei Gesuiti; onde nasce la convenienza del prete moderno col sesso debole e l'età provetta. Ma io ricordando i nostri antichi privilegi, nol fo per boria e per pompa, ma per destare, se è possibile, la brama di ravvivarli. L'amor del bene nei popoli è certo presagio del conseguimento, purché sia vivo, tenace, indomabile. Avrebbe forse l'Italia perduti i suoi titoli, se non gliene fosse venuto meno il concetto e il desiderio? Essa racquisterà la grandezza antica quando avrà ricovrato l'antico senno e sarà capace che la Providenza l'ha destinata a essere creatrice e redentrice delle nazioni.</p></div2>
<div2>
<head>CAPITOLO UNDECIMO<lb/>
CENNI SULLE PROBABILITA' AVVENIRE E CONCLUSIONE DELL'OPERA.</head>

<p>Prima di chiudere quest'opera non sarà fuor di proposito il riepilogare succintamente e quasi a modo di aforismi le con clusioni pratiche più importanti delle esposte dottrine. E se per farlo mi sarà d'uopo replicare alcune delle cose dette, io mi affido che chi legge non sia per averlo a disgrado, trattandosi di tali veri che non sono mai ripetuti né ricordati a bastanza. Il Risorgimento italiano fu un'esperienza civile che da principii lietissimi e quasi miracolosi riuscì a tristo e doloroso fine e che per ambo i rispetti può e dee servire al Rinnovamento, scaltrendo gli uomini così di quello che far deggiono, come degli errori che si vogliono evitare. Io credo adunque le avvertenze infrascritte di sommo rilievo; e se a' miei lettori parranno pur dopo attento esame giuste e fondate, essi vedranno la necessità di spargerle, svolgerle, divolgarizzarle, accreditarle, e farle insomma penetrare nella pubblica opinione; imperocché le verità politiche non fruttano, se rimangono nell'intelletto di pochi e non diventano abituate negli animi e direi quasi nel costume dell'universale. Ma perciocché le massime generali non sono utili, se non si radicano nell'esperienza del passato, così non mirano alla pratica dell'avvenire, perciò prima di entrare nella detta ricapitolazione, gioverà il dare un'occhiata al corso probabile dei futuri casi d'Italia e d'Europa, per quanto ci è dato il conghietturarlo dalle presenti condizioni.</p>
<p>Dico probabili, tranne però un solo capo; cioè il trionfo finale degli ordini democratici; intorno al quale io confesso di non poter accogliere nel mio spirito il menomo dubbio. Si racconta che Napoleone caduto dal fastigio della grandezza avesse uno spiraglio di luce profetica sui futuri destinati del mondo. E lo vedesse distinto come in due accampamenti: l'uno dispotico e fiero, l'altro libero e civile: quindi l'Europa orientale e asiatica, quindi l'Europa occidentale e schiettamente europea. Il conflitto che corre fra le due parti è in vero un litigio di egemonìa, di preminenza, di primato universale; trattandosi di deciderea quale di esse sia per toccare il vanto di far prevalere la propria forma. Ma il Buonaparte errò nel suo famoso dilemma a mettere di pari e tenere per bilicate e parallele le verosimili fortune di Russia e di Francia; facendo segno quanto gli mancasse l'estimativa delle idee, l'istinto del popolo e la giusta notizia delle leggi che guidano con fermo tenore le umane vicissitudini. Avvezzo a misurare la potenza dalla forza materiale, la smisurata Russia gli parve un colosso; ma non si avvide che esso ha le piante di argilla e il piedestallo campato sugli orli di un cratere. Tanto che se si tratta del termine definitivo, non vi ha luogo a disgiunto; e si può tenere per certo che <hi rend="italic">il Rinnovamento italico ed europeo può bensì essere ritardato, ma non impedito</hi>. La ragione si è che i motori di esso, cioè le idee, i desideri e i bisogni dei popoli, sopravvivono alle vicende esteriori e non soggiacciono alla violenza; la quale in vece di spegnerli, gli diffonde e rende più vivi. Le idee e le armi possono al più bilanciarsi momentaneamente, ma non a lungo; perché le armi non vincono le idee, ma le idee vincono le armi, anzi se le appropriano. L'errore di Napoleone fu di credere il contrario e lasciarsi ingannare dalle apparenze, riputando invitto l'autocrato; quasi che egli superando le forze, avesse dome le idee di Occidente.</p>
<p>La storia di ogni tempo attesta l'onnipotenza delle idee, e quella di Europa in particolare ci mostra da più secoli il progresso continuo, fatale, irrepugnabile delle classi inferiori e delle libere instituzioni. Il qual progresso da un secolo in poi prese una forma particolare pel modo di azione, l'unità del concorso, la natura precisa del proponimento. Laddove prima il voto universale era confuso e perplesso, non aveva, per dir così, la coscienza di se medesimo e mirava solo per modo d'istinto a un vago ed astratto miglioramento, esso è oggi assai più specifico e determinato, prendendo presso i migliori ingegni abito di concretezza e particolarizzandosi nella triplice redenzione del pensiero, delle nazioni e delle plebi. Laddove per lo addietro i popoli procedevano per lo più alla spartita e scompigliatamente, affidandosi ciascuno di essi alle sole sue forze, e per non aiutarsi a vicenda i loro conati spesso non riuscivano; oggi tendono, quasi per tacita lega, ad accomunare loro interessi e operar di conserva, come l'Europa fosse uno stato e un popolo unico partito in più genti e provincie; e per recare ordine e unità nell'azione, consentono a pigliar lingua dalla Francia, che per le sue condizioni geografiche, politiche, civili, è più atta a dare il segno e levare il grido dei movimenti. Laddove in fine nei tempi anteriori il progresso come più lento e men contrastato era più equabile, la celerità che esso ha preso nel nostro periodo e la gagliardia degli ostacoli, lo rendono spesso subito e tumultuario, dandogli aspetto e natura di rivoluzione; cosicché le scosse e i cambiamenti repentini che dianzi erano l'eccezione, ora son divenuti lo stato ordinario e la regola principale. La rivoluzione moderna, come già notammo, è continua; e benché abbia certe tregue apparenti, ella non intermette e non è mai realmente sospesa; ma passa, come il calorico, dallo stato manifesto al riposto e latente o viceversa; per modo che mai non ozia, mai non languisce, operando più ancora quando si occulta che quando si appalesa, giacché gli scoppi che mena ad ora ad ora sono il risultato del sordo lavoro che precedette. Eccovi che dalla rivoluzione americana in poi, il moto andò sempre ampliandosi di estensione e di vigore; comunicandosi in prima alla sola Francia, e poi raggiando intorno ad essa in un giro sempre più vasto e con effetti sempre più intimi, più sostanziali, più notabili; cosicché laddove nell'ottantanove fu solamente francese e politico, nel quarantotto allargossi per la metà di Europa, e fu nazionale, popolano ed economico. E crescendo di ampiezza, diviene ogni giorno più poderoso ed invitto. Che se non riusciva difficile il soffocarlo quando era come isolato; da che i popoli hanno compresa quella parola evangelica che <hi rend="italic">ogni regno e ogni città divisa è diserta</hi><note place="foot"><p><bibl>Matth. XII, 25. Luc. XI, 17.</bibl></p></note>, le loro riscosse sono insuperabili; come infatti resistere a un impeto universale?</p>
<p>Siccome però le leggi generali non annullano l'arbitrio e non ne impediscono i traviamenti parziali e momentanei, il prevaler temporario della Russia è un caso possibile. Ma è forse probabile? Per risolvere la quistione, bisogna mettere a riscontro i governi ed i popoli; e quindi esaminare le loro forze rispettive e gli errori che possono commettere. Fra gli errori e non tra le forze dei governi che appartengono alla fazione russa io ripongo gli ordinamenti civili a cui essa ricorre per puntellarsi, come quelli che o sono al tutto inutili o fanno un effetto contrario al proposito. Inutili sono tutti quei rimpiastricciamenti di leghe e di diete, in cui i principi boreali consumano le loro cure; giacché tali ordini possono far qualche pro nei tempi quieti e stabili, non in quelli di rivoluzione, quando ciascuna delle parti contendenti non piglia regola dal giure positivo, ma dalle necessità<note place="foot"><p>Queste avvertenze quadrano in particolare al disegno d'incorporare tutti i domini austriaci alla confederazione germanica. Io ho dinanzi agli occhi un egregio memoriale su questo proposito che forse in breve vedrà la pubblica luce (<bibl><title lang="fre">Mémoire sur le projet formé aux conférences de Dresde d'incorporer la Hongrie et ses parties annexes à la confédération germanique, par MM. Ladislas Teleki, Szemere, Vukovicz, Kapka et Czetz</title></bibl>). L'illegalità e i danni dell'assunto per li detti dominii e in generale per l'equilibrio di Europa non potrebbero essere meglio e più sodamente provati; ma con una condizione però, che io credo molto difficile a verificarsi; ciò che l'opera non solo si eseguisca, ma metta radice e venga consolidata dalla pace e dal tempo.</p></note>. Inutili anzi dannose sono le leggi con cui si tenta in Italia ed in Francia di corrompere l'educazione, guastare l'insegnamento, imbrigliare il pensiero, costringere la stampa, aggravare la plebe; giacché da un lato tali provvisioni operando a rilento non portano il loro frutto che dopo qualche generazione; onde lo spazio sarà loro tolto dal corso precipitoso degli eventi. Dall'altro lato, mentre non aggiungono alcuna forza reale ai rettori, avvalorano i loro nemici, accrescendo il numero dei malcontenti, e attizzando lo sdegno, l'odio, il furore delle moltitudini. Cattivo consiglio è il credere che la causa principale del morbo possa servire di medicina, e il volere ringiovanir gli stati, ravvivando i vecchiumi ed evocando certi spettri che la coltura del secolo ha sepolti per sempre. I mezzi che i governi retrivi usano da due anni per rabberciare la loro potenza, sono quelli appunto che nel quarantotto la misero in fondo. Tali sono il regno assoluto, il presidio gesuitico, il dispotismo pretino, il privilegio aristocratico, la servitù della stampa e simili, che come accesero il passato, così ora ammassano pastura a un novello incendio. E come può avvenire altrimenti, quando per farmaco si elegge il veleno? La cecità è tale che anche i principi usati a reggersi con una cerca saviezza, perdono il cervello. Quasi che non bastasse l'esempio di Francia a chiarire che il Gesuitismo divora le viscere a chi se lo reca in grembo, eccovi (se si dee dar fede a certi fogli), che il re di Prussia già sogna l'alleanza dei Padri; e forse non andrà gran tempo che la più dotta città di Europa sarà visitata dai fantasmi di que' claustrali. Qual uomo di stato diede più chiare prove d'imprevidenza e d'impotenza politica che il vecchio carnefice della Gallizia? E pure il giovane principe a lui ricorre per restaurar l'imperio da lui rovinato; e lo fa compartecipe de' suoi favori col decrepito maresciallo; affinché l'Austria, capitanata da un fanciullo, abbia per braccia due cadaveri. Non è questo un ottimo presagio delle sue sorti avvenire<note place="foot"><p>Accennando questi e simili romori che corrono, io non fo pieggerìa della verità loro. In altri tempi avrebbero dell'ineredibile; ma oggi tutto è possibile.</p></note>?</p>
<p>Le forze effettive dell'Austrorussia si riducono dunque agli eserciti. Ma benché questi sieno ampliati, non si può dire che le forze sieno cresciute; essendosi aumentata dall'altra banda la potenza dei popoli e prevalendo per più rispetti. Imprima i soldati moderni sono anch'essi popolo; e quel progresso d'idee e di sensi civili che succede nel popolo avviene del pari nei soldati, pogniamo che sia più lento a crescere e più tardo a prorompere. E siccome è naturale che la parte sia attratta dal tutto, il popolo tira i soldati e non viceversa; e laddove non si è mai veduto che un popolo maturo alla libertà se la intenda co' suoi oppressori, l'esperienza universale insegna che gli eserciti usciti dalla plebe tosto o tardi ritornano alla plebe e diventano nazionali. Tanto che essi sono ai governi retrivi di rischio non meno che di sicurezza; e per contro ai popoli longanimi che aspettano il benefizio del tempo, più di speranza che di pericolo; essendo, se non l'aiuto presente, la schiera di riserva e di riscossa per l'avvenire. Oltre che quando sono smisurati, non possono durare a lungo per l'enorme spesa; e se i popoli indugiano, i principi sono costretti a disarmare o a fallire. Per ultimo, gli eserciti provano riuniti e non dispersi, sui campi e non fra le mura delle città e delle ville; dove le armi, la disciplina, gli ordini militari, dovendo ubbidire al luogo, i soldati hanno poco o nessun vantaggio dai cittadini. Ora le guerre democratiche non sono da stato a stato, ma da governo a popolo: non sono esterne ma civili, non campali ma urbane; e siccome la democrazia è diffusa per due terzi di Europa, le sue mosse somigliano a quei fuochi sotterranei, che sprizzano ad un'ora in più luoghi e sfogano per molte bocche; per modo che le forze nemiche, essendo costrette a dispergersi, riescono tanto più deboli e inabili a vincere. Per la qual cosa una guerra generale nel senso antico non è oggi probabile, perché tali guerre hanno luogo quando i popoli quietano e gli stati soli gareggiano fra di loro. E se ai potentati venisse il ticchio di assaggiare questo rimedio (giacché non vi ha insania di cui non sieno capaci), esso accelererebbe probabilmente la loro rovina; quando una guerra universale si trarrebbe dietro una rivoluzione universale, e ne accrescerebbe l'impeto, il vigore, l'efficacia.</p>
<p>Le probabilità che risultano dallo stato presente delle cose sono adunque favorevoli alla democrazia; la quale non ha da temere altro nemico che se medesima. La democrazia uccide se stessa quando in demagogia si trasforma; perché questa, non essendo guidata dall'ingegno e dal senno, precipita necessariamente in mille errori ed eccessi che sono la sua ruina. Ora oggi il campo popolare è diviso: a costa dei democratici si trovano i demagoghi che usano il linguaggio, pigliano il nome, il volto e le maniere di quelli. Ma ciò che li distingue essenzialmente e può preservar dallo scambio anche i meno oculati, si è che la democrazia è popolo, la demagogia è setta. L'ingegno stesso divien demagogico, quando in vece di essere popolare, si rende fazioso. Imperocché fra l'aderire al popolo e l'accostarsi a una setta corre questo capitale divario, che nel primo caso si mantiene, nell'altro si perde la libertà e l'individualità propria. Il popolo infatti non è una parte, ma il tutto, e abbraccia nella universalità sua tutte le idee e tutti gl'interessi sotto la forma confusa d'istinto e di sentimento. Il popolo è come la natura, che è la matrice e il ricettacolo di tutte le potenze; onde nel modo che il poeta e l'artefice, affratellandosi colla natura, trovano in essa una fonte copiosa di nobili inspirazioni conformi al genio proprio di ciascuno di loro; così pure il filosofo e il politico accomunandosi col popolo e facendosene interpreti, non sono schiavi di alcuna dottrina speciale e serbano intatta l'autonomia che li privilegia. Il contrario avviene a coloro che si rendono partigiani; perché ogni setta essendo, come si dice, esclusiva, avendo certi suoi dogmi, negando tutti gli altri, e spesso mirando ai propri interessi e puntigli anzi che al vero ed al bene universale, obbliga a fare altrettanto tutti coloro le appartengono.</p>
<p>La riuscita di ogni impresa dipende dal suo indirizzo; il quale consta di due parti, cioè di principio e di progresso, egualmente necessari al buon successo dell'opera. Il principio del Rinnovamento sarebbe viziato, se avesse luogo per via di quelle rivoluzioni che sono contro natura. Abbiamo veduto che due sono i principali caratteri delle rivoluzioni naturali; cioè la spontaneità e l'universalità del moto; dalle quali nasce la terza prerogativa che hanno di esser durevoli nei loro effetti<note place="foot"><p><bibl><title>Sup.</title> I, 7.</bibl></p></note>. Ora niuna rivoluzione può aver queste doti se non procede da popolo, ma dalle sette; le quali operando per via di accordo anticipato e di congiura, non possono fare un effetto spontaneo; essendo parziali, non possono produrre un effetto universale. Perciò i tentativi di questo genere o vengono soffocati nel loro nascere e partoriscono immediatamente per via di riscossa un regresso proporzionato; o se riescono momentaneamente, danno luogo alle divisioni, che debilitano la parte popolare e adducono più tardi la rovina. Imperocché quando il principio è viziato, non può esser buono il progresso, benché per contro il progresso possa sviarsi anche quando il principio è buono. Perciò la regola del progresso consiste nel mantenerlo conforme al cominciamento, cioè spontaneo ed universale; e quindi nel preservarlo dalle fazioni. Il Risorgimento italiano ebbe prospera fortuna finché rimase fedele alla spontaneità e universalità delle sue origini. Ma quando le sette sottentrarono ai pochi uomini animati dal genio nazionale che preparato lo avevano; quando esse cercarono di corromperlo per accomodarlo ai propri fini; quando i municipali vollero ristringerlo, riducendolo dalla nazione alla provincia; quando i puritani vollero allargarlo con una nuova rivoluzione distruttiva della prima; nacquero subito le scissure: i democratici si partirono dai conservatori, i principi dai popoli, Roma ecclesiastica dall'Italia laicale: il Piemonte divenne segno alle gelosie e ai sospetti degli altri dominii; e quell'opera mirabile che l'unione spontanea di tutti aveva incominciata, fu dalla divisione e dalle parti in pochi mesi distrutta. Altrettanto accadde in Germania, e sarebbe avvenuto in Francia, se il popolo avesse perseverato negli errori dei primi mesi, continuando di porgere orecchio agli utopisti per cui il moto eroico di febbraio riuscì ai tumulti sanguinosi di giugno. Che se il presto ravvedimento mantenne la forma repubblicana, lo sbaglio momentaneo ne impedì i frutti e fece effetti che durano ancora. L'esempio europeo del quarantotto può servir co' suoi falli di regola al Rinnovamento; mostrando che non basta il vincere se si abusa della vittoria. Imperocché ogni abuso notabile suscita molti nemici, distrugge l'unanimità, e separando migliori dalla causa trionfante ne prepara l'eccidio. Perciò se la democrazia vincitrice desse nel sangue e nell'aver di piglio, profanasse la religione, offendesse la morale, la proprietà e la famiglia, tentasse riforme sovvertitrici o impossibili, e insomma rinnovasse gli esempi francesi del secolo scorso o volesse effettuare certi sogni del nostro, perirebbe infallibilmente, e sprezzando i ricordi dell'esperienza e della storia, non sarebbe pur degna di compassione. Non è già che io tema, come fanno certuni, che il comunismo o altre simili chimere possano prevalere; ma il solo saggio darebbe tal forza di concorso e tale efficacia di credito ai nemici della libertà, che non solo la democrazia e la repubblica, ma ogni ordine libero diverrebbe per un certo spazio impossibile sul continente.</p>
<p>La democrazia avrà dunque buono o cattivo esito, secondo che prevarrà il principio veramente democratico o il demagogico, e l'indirizzo suo sarà popolare o fazioso. Quanto a sapere quale dei due sarà padrone del campo, io non mi attento di proferire alcun giudizio; trattandosi di un punto che dipende dall'arbitrio degli uomini e non dalle leggi che li governano. Legge si è che la democrazia sia per aver tosto o tardi il successo definitivo; ma se prima di sormontare stabilmente, ella debba ancora per propria colpa soggiacere a nuove sconfitte, non può sapersi e difficilmente può conghietturarsi; essendo che da un lato vi ha ragion di temere e dall'altro di confidare. Mi dà paura l'esempio del quarantotto e del quarantanove, quando il più bell'acconcio di risorgere che da più secoli ci avesse apprestato la Providenza fu miseramente guasto dall'inesperienza e dagli spiriti faziosi; benché non mancassero uomini coraggiosi e oculati che avvisarono le sette e i popoli dei presenti pericoli e dei futuri mali. Né tali sette sono oggi spente o fanno segno di emenda; cosa del resto assai naturale, perché le fazioni non si convertono. Eccovi che in Francia non mancano coloro che sognano tuttavia prede, distruzioni, stragi: né i consigli, né gli esempi, né la storia, né la civiltà avanzata bastano a farli ravvedere e smuoverli dai loro disegni. In Germania v'ha chi oltre al predicare le dottrine dei comunisti francesi, le condisce con una filosofia atea; e vorrebbe ergere la cultura novella sulle ruine del Cristianesimo. Simili dottrine si propagano da alcuni in Italia; e benché il corteggio e l'ingegno di cotali riformatori non li rendano formidabili nel nostro paese, non si può già dire altrettanto dei puritani; i quali a mille segni si scorge che non hanno deposta pur una delle loro preoccupazioni e son pronti a rinnovare gli antichi errori come prima ne veggano il bello. Il conventicolo di Londra che rappresenta la parte immoderata e faziosa della democrazia italiana, francese, germanica, tende indefessamente a spogliare la rivoluzione europea delle condizioni richieste alla sua riuscita; rendendola intempestiva coll'accelerarla, e quindi fattizia e parziale. Cospirazione e rivoluzione ben intesa ripugnano; perché quando il moto viene di fuori, da una setta e si opera per via di trame occulte, non può essere istintuale di principio, né popolare di concorso e di esecuzione. Questa verità importante non entrò mai nel capo a Giuseppe Mazzini; il quale, spesi quindici anni a far tristamente il mestiero di cospiratore, tentate invano quelle mosse divulse e inopportune che insanguinaron l'Italia e tanto nocquero a' suoi progressi prima del Risorgimento, turbato e tronco il corso fortunato di questo colle mene di Lombardia e l'indirizzo dato alle cose di Roma; ora persevera nello stesso proposito; e se l'intende con coloro che guastarono l'impresa germanica e promossero i conati di giugno nel quarantotto e nel quarantanove con grave danno della repubblica francese.</p>
<p>Tanta cecità ed ostinazione deggiono temperar la fiducia eziandio degli ottimisti. Tuttavia io considero che se le luttuose esperienze sono inutili alle sette, esse giovano per ordinario ai popoli e all'universale. E l'universale in Francia ha fatti da due anni avanzamenti notabili; di che rende testimonio il contegno savio, legale, pacato del popolo, che non poté essere interrotto né dalle provocazioni del governo, né dai raggiri e incentivi faziosi. La plebe parigina che nel quarantotto si lasciò aggirare dagli utopisti, non tenne dietro nell'anno appresso ai sollevatori; e d'allora in poi andò sempre rimettendo della sua fiducia nei capiparte e nei capiscuola che scambiano i sogni colla scienza e coll'esperienza. Invano i fuorusciti di Londra per vezzo di sistema e impazienza di esilio l'invitano di continuo a prorompere; chiamando viltà e codardia quello che è prudenza e longanimità civile. Imperocché siccome ogni riscossa legale acquista dalla legge una forza morale incomparabile e una grande probabilità di riuscita; quando un popolo può ricuperare i suoi diritti senza violar lo statuto, anzi in virtù di esso, sarebbe temerità e follia l'arrischiare il tutto col muovere fuor di tempo e in congiunture poco propizie. Se in Germania e in Italia i popoli abbiano del pari profittato dell'esperienza, io non lo so; ma la quiete dell'ultimo biennio m'induce a sperare che il senno abbia avuto qualche parte in quello che forse è stato necessità. Nel modo che i principi assoluti di Europa sono propriamente una sola casta, così i popoli e i democratici di tutti i paesi debbono considerarsi come una sola famiglia; e quindi evitare quegl'impeti divisi e sregolati che tante volte li pregiudicarono. Né dee gravare l'indugio; perché in ogni spezie di guerra il temporeggiare è guadagno quando scema le forze dell'inimico. Ogni giorno che passa toglie ai despoti, aggiunge ai popoli qualche fautore, e rende gli eserciti smisurati più gravosi e men fidi; tanto che fra non molto saranno intollerabili alla borsa di chi li paga e sospetti alla sua potenza. Cosicché, ragguagliata ogni cosa, la democrazia può risarcire i suoi danni e assicurarsi di vincere, se imita Fabio Massimo, <quote lang="lat">qui cunctando restituit rem</quote><note place="foot"><p><bibl>Virg. <title>AEn.</title> VI, 847</bibl></p></note>; laddove la fazione austrorussa si trova in peggiori panni di Annibale, né può aver fiducia di rimettersi che provocando i popoli a impazienza e accelerando la pugna. E quanto più si ritarda, tanto meglio essi popoli e gl'ingegni particolari hanno tempo e agio di maturare le idee loro; imperocché il Rinnovamento dovendo anche essere economico, e regnando oggi negli spiriti una gran confusione da questo lato, per cui il fattibile si mescola col chimerico, ogni dimora che la scemi, e accrescendo le cognizioni sode e fondate tolga credito alle fantasie, si dee recare a profitto.</p>
<p>Essendo oggi i popoli più savi dei governi e avendo fatto il primo passo nella via della saviezza, che è quello di saper attendere, si può aver confidenza che, giunta l'ora, sapranno operare. Ma siccome dall'altra parte i governi sono più scaltri dei demagoghi e delle loro sette, veggiamo che sia per succedere nel caso che gli errori di queste diano luogo al trionfo degli Austrorussi. Dico adunque che in tal presupposto la vittoria popolare non sarà impedita; ma bensì differita per lo spazio di alcune generazioni. Gli ordini della civiltà presente più non comportano che i Cosacchi disertino e signoreggino l'Occidente, come fecero gli antichi barbari; tanto che la dominazione russa non avrà forma di conquista, ma di primato, di egemonìa, di patrocinio. Sarà una nuova barbarie, ma meno rozza: un nuovo servaggio, ma men crudele: un nuovo medio evo, ma men tenebroso e sovrattutto men lungo dell'antico. La Russia campata fra l'Asia e l'Europa culta e divenuta quasi cosmopolitica rispetto al nostro emisfero, distendendo le sue braccia sulle dette parti del globo, farà presso a poco verso di loro ciò che l'antica Macedonia fece riguardo alla Grecia e alla Persia, distruggendo nell'una la torbida libertà ionica e nell'altra il dispotismo orientale degli Achemenidi. Da questo doppio moto risulterà un ordine nuovo, una civiltà nuova; e la stirpe slava, frammettendosi alle altre, infonderà in esse una nuova vita, come le antiche popolazioni teutoniche nella razza latina. Né paia strano che in tale ipotesi la Russia incivile e schiava possa essere principio di franchigia e di gentilezza; perché mentre ella prenderà possesso in un certo modo del corpo delle altre nazioni, queste conquisteranno il suo spirito. Quando una mezza barbarie sopravvince le nazioni culte, ella piglia una parte della loro cultura; cosicché quei soldati russi che porterebbero la servitù in Francia e in Italia, recherebbero la libertà nel proprio paese. Qualunque sieno per essere i successi futuri, egli è certo che il loro esito finale sarà il livellamento di Europa non mica a stato dispotico, ma popolare, e però verrà meno la dualità e antagonìa presente fra l'Oriente barbarico di quella e l'Occidente civile. Il mezzo per cui tale spiano avrà luogo è incerto: l'effetto è indubitato. L'Europa sarà livellata a popolo dalle nazioni occidentali o dall'autocrato; per mezzo delle stirpi latine e germaniche, ovvero del panslavismo. Nel primo caso la meta è più vicina e il cammino migliore: nel secondo più lontana, e preceduta da una via dolorosa e terribile; né potrà raggiungersi che a prezzo della quiete, dell'onore, del sangue di molte generazioni. Tanto che i nostri coetanei han ragione di atterrirsene, non solo per proprio conto, ma per quello dei loro figli e dei loro nipoti.</p>
<p>So che si trovano certi politici, i quali distinguono regresso da regresso e benché non bramino che la Russia prevalga, credono per altro che se i fautori della monarchia vincessero in Francia, se ne avrebbero due buoni effetti; cioè la distruzione della setta repubblicana e il ristabilimento dei riti costituzionali per tutta Europa. Appartengono a questo novero quei liberali nostrani che non ha guari pregavano vittoria ai monarchisti di Parigi, considerando la caduta della repubblica francese come un'ottima fortuna per lo statuto sardo. Costoro sono preda di una triplice illusione; credendo che il regresso possa sostare e moderarsi; che possa durare e produrre un assesto definitivo di cose; e che succedendo in Francia, non sia per allargarsi nel resto di Europa. Ciò poteva ancora sperarsi nel quarantanove, perché il dietreggiare d'allora era ne' suoi principii e non avea un concerto né uno scopo comune. Ma oggi è così inoltrato, che non può fermarsi prima di essere pervenuto al suo colmo; e così uno e indiviso, che sormontando in un luogo, dee vincere in tutti gli altri; tanto che il mantenimento della repubblica francese è una condizione vitale della libertà europea. Il regno ristabilito sulla Senna da una fazione cieca, cupida, arrabbiata, avida di privilegi, atterrita dal socialismo, allegata dentro e di fuori coi retrogradi, coi Gesuiti, con Roma ecclesiastica, coi despoti boreali, e spalleggiata dal nuovo farisaismo che ora si predica sotto nome di Cristianesimo, sarebbe di necessità ostile alle franchigie eziandio più tenui, e conferirebbe al dominio della sciabola l'arbitrio del continente. E ciò avverrebbe sotto qualunque insegna monarchica, e anche dato che fossero eccellenti le qualità del principe e ottimi i suoi consiglieri; perché la logica del regresso sarebbe più forte del volere degl'individui, e coloro che reggerebbero la Francia verrebbero signoreggiati e rapiti dall'impeto universale. L'Inghilterra, unico rifugio della libertà in tal caso, saria debole di fuori, né potrebbe affatto sottrarsi alla piena; e la parte aristocratica probabilmente ci riavrebbe per qualche spazio il maneggio delle cose. Veggano dunque gli amatori di libertà quanto abbiano da vagheggiar cotal esito e rallegrarsene dove succeda. Né i conservatori illiberali ne starebbero meglio, perché il trionfo non saria lungo e darebbe luogo allo sterminio. Il principato non ha più radice in Francia; e se non è democratico, non può più allignare durevolmente in alcuna parte del mondo civile. Ora come potria a esser tale, nascendo dal regresso, e trovandosi infeudato e stretto per ragione di origine e di sicurezza alla nuova Santa alleanza e a quanto si trova di più rancido e barbaro in Europa? Come potrebbe non solo procurare la libertà, ma provvedere all'ingegno, alle plebi, e alle nazioni, che sono i tre bisogni supremi del secolo? Ora qual governo trascura al dì d'oggi queste tre cose, forza è che perisca. Coloro adunque i quali per quietare il mondo vorrebbero restituire il regno in Francia, non se ne intendono; ché in vece di ovviare a nuove rivoluzioni e spegnere l'idea repubblicana, renderebbero quelle inevitabili, questa più gagliarda, più invitta, più viva.</p>
<p>Il dilemma di Napoleone è dunque inesatto, se si discorre dell'esito definitivo; poiché la Russia vincitrice sarebbe vinta dalla civiltà e l'Europa anche in questo caso non sarebbe cosacca, ma democratica. Dico democratica e non repubblicana, affinché la formola del Buonaparte esprima una legge e non un accidente. Le leggi derivano dagli ordini immutabili di natura: gli accidenti dall'arbitrio umano; e quindi sottostanno a quelle, di rilievo e di certezza. Ora la legge fatale che signoreggia l'Europa da più secoli è la tendenza al vivere democratico; il quale essendo accordabile con varie forme di governo, niuna di esse è tale che debba prevalere necessariamente in virtù della detta legge. Che se Napoleone si appose dicendo che la Francia e l'altra Europa culta camminano verso lo stato di popolo; se questo inviamento è ancor più chiaro e celere al dì d'oggi che non era a quei tempi; ciò nasce da una causa accidentale; cioè dalla corruzione del principato; il quale per colpa o demenza di coloro che investiti ne sono si mostra avverso e implacabile agli ordinamenti e agli spiriti democratici. Ora quando una legge naturale trova un ostacolo che si attraversa al suo adempimento, essa lo abbatte; come un torrente che spianta gli alberi, atterra gli argini e gli altri intoppi che si frappongono al suo corso. Così la piena invitta della democrazia sterminerà il principato; se questo s'impunta ad urtarla in vece di secondarla. Ma oggi, non che secondarla, la più parte delle monarchie le fanno guerra accanita: fra le grandi e potenti di Europa una sola, cioè l'inglese, è in cervello; fra le piccole d'Italia una sola, cioè la sarda. Potranno esse rimettere le altre in buon senno e guarirle della vertigine che le strascina? Io ne dubito assai; anzi temo piuttosto che le molte corrotte non infettino le poche sane; quando il morbo è purtroppo più contagioso della salute. Ma quando la ruina avvenga, i principi non potranno imputare alla natura o al caso o alla Providenza un male che verrà solo da lor medesimi. Imperocché sebbene a quest'ora esso sia mirabilmente cresciuto, ci sarebbe ancora rimedio se rinsanissero. Facciamo per un presupposto che si aprano loro gli occhi e vedendo il precipizio vicino, si risolvano a mutar sentiero. Facciamo che in vece di affogare le nazionalità piglino a redimerle, riordinando l'Europa secondo natura e riformando i capitoli di Vienna; che in vece di combattere il pensiero, ne promuovano gli avanzamenti, cercando l'ingegno dove si trova e chiamandolo a timoneggiare le faccende e le instituzioni; che in vece di opprimer la plebe, sieno i primi ad abbracciarla e a sovvenirla con acconcie riforme pedagogiche ed economiche; che in somma sostituendo alla politica sofistica e faziosa della resistenza la politica dialettica della condiscendenza, si rendano lealmente costituzionali, democratici e progressivi; chi non vede che la monarchia, procacciandosi con tali opere il consenso, l'amore, l'ammirazione dei popoli, acquisterebbe una solidità inestimabile e potrebbe ridersi de' suoi nemici? I quali diverrebbero impotenti, perché pochi, ridotti alla scarsa misura di una setta, avversati dalla pubblica opinione e privi di quei pretesti che li rendono seduttivi e formidabili. Stando le cose in questi termini, niente vieterebbe che i regni tranquillassero a costa delle repubbliche; quando tutti i vantaggi della repubblica sarebbero comuni eziandio al regno. Gli ordini presenti di Francia si assoderebbero e verrebbero in fiore senza scandalo e pericolo dei principati di Europa; perché le nazioni sono savie e quando stanno bene, non che ambire di mutar essere, temono e odiano le mutazioni. Forse il Regno unito d'oggi invidia gli Stati uniti? Egli è dunque chiaro che la declinazione dello stato regio procede dal vizio degli uomini e non mica dalla natura delle cose, né da quelle leggi universali, per cui la democrazia è la meta a cui corre il nostro incivilimento. L'opinione contraria, confondendo in modo assoluto la democrazia colla repubblica, è non solo un error dottrinale, ma un rischio pratico; e siccome già torse dalla via diritta il Risorgimento, così potrebbe sviare il Rinnovamento italiano e anche in certi casi spegnerlo senza rimedio.</p>
<p>Imperocché s'ingannano a partito coloro i quali misurano le condizioni del nostro paese da quelle della Francia e di altre nazioni. Ancorché la fortuna ci salvi dal primato russo e sia favorevole al latino, l'Italia per ordinarsi e rinnovellarsi avrà da fare un travaglio tanto più doloroso quanto maggiori ci sono la divisione e l'inesperienza civile. Nel mondo delle nazioni, come in quello di natura e nel corpo umano, vi sono certe epoche d'inquiete e di concozione, nelle quali per la turbolenza degli elementi e degli umori, non vi ha nulla di stabile, e tutto soggiace a crisi e mutazioni continue; finché sfogato il principio morboso dopo un certo tempo, alla tempesta succede la calma e ai moti precipitosi gli equabili andamenti. Questo periodo ch'io chiamerei vulcanico, l'Inghilterra lo ha finito da più di un secolo e mezzo, la Francia lo corre da dodici lustri, ma in Italia è appena incominciato coi casi ultimi, e voglia Iddio che non debba essere ancor più lungo e penoso che presso gli altri popoli. Le gran mutazioni non succedono nella vita reale con quella precisione e squisitezza che hanno in sui libri: il male spesso ci sovrasta al bene, e i dirivieni, i rigiri, i regressi, le fluttuazioni travagliose ci sogliono durare quanto lo stato di transito dall'antico al nuovo. I passaggi da un'epoca ad un'altra disparatissima sono lunghi e difficili; e prima che la democrazia si assolidi anche presso i popoli più avanzati nella cultura, si dovrà attraversare una spezie di medio evo; che sarà certo più breve e meno angoscioso del primo, ma pur tale che basterà al tormento di parecchie generazioni. Se non che l'età moderna ha un vantaggio dalle passate; cioè la previdenza, effetto dell'avanzata cultura; mediante la quale molti mali che giungevano impreveduti ai nostri maggiori, oggi si possono preconoscere nella generalità loro, e quindi, pogniamo che non sieno evitabili, ci è dato di renderli men gravi e ammannirne la medicina. Giova pertanto il rivolgere a un punto di tanto rilievo l'attenzione degli uomini savi, affinché riandati i casi sinistri e possibili, ne apprestino il rimedio, preoccupando l'avvenire colla prudenza civile e preparando, se posso così esprimermi, la terapeutica del Rinnovamento.</p>
<p>Nella pratica, come nella scienza, la bontà dei risultati dipende dal metodo che si elegge. Nel modo che nelle dottrine la posizione dei loro pronunziati non può essere arbitraria, ma viene determinata dalla qualità dei veri che si espongono, si dichiarano, si provano, e dalla logica che li governa; similmente nelle imprese politiche che constano di molti capi, gli uni debbono precedere, gli altri venire appresso, secondo che prescrive la logica civile fondata nella loro natura; né tal ordine può essere sostanzialmente turbato, senza danno e rovina di tutto l'assunto; come si è veduto nel nostro Risorgimento, quando alla dialettica nazionale che dovea indirizzarlo sottentrò la sofistica delle fazioni. Ma ogni metodica argomenta certi principi in cui si radichi; ché coloro i quali vogliono premettere il metodo alla dottrina non se ne intendono; e ogni organo logico è il corollario di una teorica dottrinale. Il metodo pratico del Rinnovamento italiano dee dunque dedursi dalle sue dottrine; le quali vogliono attingersi dal senso retto, non dal volgare o comune; procedere dalla cognizione dei savi e non mica dalla fantasia degl'inesperti e delle sette; e però debbono essere democratiche, non demagogiche. Se la demagogia prevalesse nelle massime e nell'indirizzo (e il pericolo è grave per le ragioni che vedremo fra poco), non solo il Rinnovamento verrebbe meno, ma avrebbe un esito ancor più infelice del moto che lo precedette.</p>
<p>Questo sia il primo capo di ogni discorso che la nazionalità essendo il bene supremo e la base di tutti gli altri, essa dee antimettersi in ragione di tempo e d'importanza ad ogni altra considerazione. Ora la nazionalità consta di autonomia e di unione; perché senza di questa tu non sei un popolo, ma molti; senza di quella, tu non sei una nazione ma una greggia serva o vassalla dello straniero. Nell'ordine logico astratto l'autonomia va innanzi all'unione; ma nell'ordine logico pratico, una certa unione è necessaria ad acquistare l'indipendenza; benché l'unione compita e l'unità politica abbiano bisogno di questa e la presuppongano. Il Balbo errò a confondere l'unione perfetta coll'imperfetta; e postergando anche questa all'autonomia, fu causa che tutto precipitasse. Ora per conseguire il bene della nazionalità co' suoi due coefficienti, essendo più che mai necessario l'accordo degli animi e delle forze, si debbono metter da canto quei piati di minor momento che possono scemarle o dividerle. E perciò ogni qual volta avvenga che si possa ripigliare la causa dell'unione (considerata generalmente) e della indipendenza, chiunque sturbi la concordia, mettendo in campo intempestivamente quistioni meno importanti, farà segno di essere un cagnotto dell'Austria, o alla men trista di antiporre agl'interessi della patria quelli della sua fazione.</p>
<p>Mettendo per un momento da banda i vantaggi di minor rilievo (dico minore per comparazione), non si ha però da temere che lor si rechi alcun pregiudizio; poiché questo è anzi il solo modo di conseguirli e di assicurarli. Così, per cagion di esempio, il bene che più monta dopo i suddetti è il tenore democratico del reggimento. Ora egli è chiaro che un popolo non può essere democraticamente ordinato e in grado di mantenere questo suo assetto, se non ha essere di nazione una e indipendente; e però chi attende a procacciare la nazionalità coll'unione e coll'indipendenza, provvede alla democrazia, come chi getta le basi lavora per l'alzata dell'edifizio. Né vi ha da temere che creata la nazione, gl'instituti democratici sieno per mancarle; giacché il segno a cui la civiltà è giunta rende impossibile ogni altra forma di polizia. Nazione e popolo, libertà e democrazia sono oggi tutt'uno sostanzialmente. Ogni parte dell'Europa culta ubbidisce alle leggi che governano il tutto; e il supporre, verbigrazia, che quando la Francia sarà retta alla democratica, possa allignare un modo di cittadinanza essenzialmente diverso, è tal presupposto che non ha d'uopo di confutazione. Pongasi che un governo o una setta si ostini a tale impresa: chi non vede che quanto oggi le varie provincie italiane sono impotenti, perché divise, contro i soprusi dei loro rettori e delle fazioni, tanto sarà facile all'Italia una ed autonoma lo sterminare chi volesse imporle statuti e leggi contrarie ai bisogni e al genio del secolo? Lo stabilimento della nazionalità italiana porta dunque seco necessariamente quello degli ordini democratici; e però sarebbe follia l'anteporre la consecuzione di questi all'acquisto di quella.</p>
<p>Altrettanto dicasi della repubblica, ma però sotto certi limiti. Imperocché nel modo che la democrazia sottosta d'importanza all'essere nazionale, così la forma repubblicana men rileva degli ordini democratici; correndo fra loro questo divario che il trionfo della prima è certo, derivando da una legge, quello dei secondi è solo grandemente probabile, nascendo da una causa accidentale, cioè dalla corruzione insanabile del principato. D'altra parte i casi di Europa possono pigliare un tal corso, che in molti paesi si debba passare ancora per un periodo di monarchia civile prima di giungere allo stato popolare. Si dirà che il caso non è probabile. Sia pure; ma è possibile. Ora il senno politico dee ponderare tutte le contingenze e guardarsi di confondere la probabilità, eziandio che grande, colla certezza. Io fo adunque il seguente dilemma. O la forma repubblicana prevarrà prossimamente nella maggior parte di Europa o no. Nel primo caso, sarà tanto facile per l'Italia già resa una e autonoma, il recarsi a repubblica, quando l'essere democratica, per le ragioni dette di sopra. Nell'altro caso, ella non potrà né anco essere democratica, se prima non è una e franca dagli stranieri: laddove possedendo questi due beni fondamentali, il compimento della democrazia, cioè la repubblica, non le verrà tolto, ma differito solamente. Ma se gli eventi pigliano una tal piega, che debba indugiarsi lo stabilimento degli ordini popolari, ogni conato intempestivo per l'introduzione di essi impedirebbe l'acquisto dell'essere nazionale e democratico, o acquistato, lo spegnerebbe.</p>
<p>Nazionalità, democrazia, repubblica sono dunque tre termini indicanti tre assunti successivi e distinti per modo, che il volerli porre ad un piano, e confonderli insieme, è un nuocere a tutti ugualmente. Ma i puritani obbiettano a questa metodica, che la monarchia essendosi testé mostrata impotente a creare la nazionalità italica, non si dee più far capo ad essa, né merita la nostra fiducia; e che quindi l'impresa repubblicana dee precorrere, se non altro, come l'unico mezzo che ormai ci soccorra di fornire la democratica e la nazionale. Questo raziocinio acchiude un grave vizio; cioè quello di considerare soltanto la metà della quistione. Non si tratta di sapere se sia grande la fiducia possibile a riporsi nel principato civile; ma se sia maggiore di quella che milita per la repubblica. Le condizioni della patria nostra sono tali, che la sua redenzione in ogni modo è difficile; ma si cerca se sia più difficile col regno costituzionale o collo stato di popolo. Ora il problema posto in tal forma non è malagevole a sciogliere, sia che si guardi ai fatti recenti, sia che si abbia l'occhio alla ragione intrinseca delle cose. Imperocché se la monarchia diede mal saggio di sé in Italia, peggiore fu quello della repubblica. Gli errori di Carlo Alberto richiamarono i Tedeschi nell'Italia nordica: quelli dei repubblicani, oltre l'Austria, trassero la Spagna e la Francia, e diedero loro in preda il resto della penisola. La repubblica e i tentativi repubblicani di Roma e di Toscana ci ristabilirono e peggiorarono il dispotismo antico: il principato salvò in Piemonte la libertà. Se questa soppravvive e fiorisce tuttora in un angolo d'Italia, il merito è dovuto alla monarchia costituzionale e non alla repubblica; da cui non rimase che il vivere libero non sia stato spento sul Po superiore, come sull'inferiore, sul Sebeto, sull'Arno e sul Tevere. Si aggiunga che i cattivi successi e i traviamenti del principato in Lombardia, Toscana, Roma e Napoli, furono in gran parte aiutati e promossi dalla setta repubblicana; senza la quale gli errori dei principi e dei loro governi avrebbero avuto rimedio, né sarebbero stati si gravi da spegnere il Risorgimento per le ragioni che abbiamo dichiarate altrove.</p>
<p>La repubblica considerata in se medesima fu certo innocente di questi falli; non essendo cosa equa l'attribuire i trascorsi degli uomini alle forme governative. Ma queste, ancorché buone in se stesse, diventano viziose quando s'introducono fuor di proposito; come fecero coloro che piantando la repubblica in Roma e volendo stabilirla in Toscana, divisero l'Italia mentre conveniva unirla, e crearono un rivale al Piemonte e un nemico al principato quando gl'interessi comuni prescrivevano di accrescere le loro forze. Tuttavia i fondatori della romana repubblica furono degni di scusa, poiché ci vennero tratti a forza dal procedere del pontefice e dalla durezza implacabile dei governi gaetini. Se non che dall'essere una instituzione scusabile, e anco se si vuole giuridica, come ordine transitorio e provvisionale, all'avere quella legittimità che è propria dei governi stabili, l'intervallo è infinito. Laonde non senza gran maraviglia io lessi in uno scritto recente, che “<quote>il solo governo legittimo d'Italia è la repubblica romana, benché a tempo sospesa, e quelli che avranno il medesimo fondamento</quote><note place="foot"><p><bibl><title lang="fre">Comité démocratiquefrançaisespagnolitalien (le National, 29 août 1851).</title></bibl></p></note>”. O la dottrina della nazionalità è una chimera, o non vi ha stato fermo che sia legittimo se non è rogato formalmente o almeno consentito esplicitamente dalla nazione. Ora la repubblica di Roma non ebbe alcuno di questi titoli, poiché fu opera di una sola provincia, la sola Toscana la riconobbe, e fuori degli stati ecclesiastici non ebbe né l'approvazione dei savi (come quelli che prevedevano le calamità imminenti) né l'applauso delle popolazioni. Il principato sardo all'incontro sortì una ricognizione ancor più valida e gloriosa degli squittini e dei protocolli; poiché il suo capo fu levato a cielo da tutta Italia, come principe costituzionale, duce e liberatore. Era dunque legittimo nel quarantotto quando si accollava l'egemonìa patria fra le benedizioni dell'universale; era legittimo al principio del quarantanove, mentre si accingeva a una seconda campagna, e trattava amichevolmente con Toscana e con Roma per comporre le liti di quei popoli coi loro principi. O forse la sua legittimità venne meno per la repubblica bandita in Roma e per le armi prostrate a Novara? Ma quando una provincia si parte da un governo che ha in suo favore il voto dei più, questo e non quella è il potere autorevole; tanto che il dire che Carlo Alberto sia stato legittimo principe sino agli . di febbraio del 49, e che abbia in tal giorno cessato di essere, perché piacque a uno stato dell'Italia centrale di bandir la repubblica senza il consenso della nazione, è cosa squisitamente ridicola; oltre che un tal modo di connettere sconvolge le idee più elementari del giure e della giustizia. Che se i Tedeschi vincendo la monarchia sarda ne annullarono i diritti, la repubblica romana non può esserne erede, giacché anch'ella fu disfatta non dai soli Tedeschi, ma dai regnicoli, dai Francesi, dagli Spagnuoli. I fatti seguenti, non che debilitare la legittimità subalpina, la confermarono; poiché Vittorio Emanuele osserva religiosamente i patti da lui giurati. Qual potere è più sacro e inviolabile di quello che corrisponde fedelmente coi progressi alla bontà della sua origine? Né io nego che anche l'origine della repubblica romana sia stata <hi rend="italic">pura</hi><note place="foot"><p><bibl><foreign lang="fre">Comité démocratique françaisespagnolitalien (le National, 17 août 1851</foreign>)</bibl></p></note>, se si parla dei rettori e dei delegati che la promulgavano e non dei casi luttuosi che la precedevano; ma più puro ancora fu il regno piemontese, in cui lo statuto non fu preparato da un parricidio nefando, né applaudito da quelli che celebrarono il parricida.</p>
<p>Dai fatti adunque risulta senza replica che il principato civile di Sardegna, sia pei titoli che lo giustificano, sia per le prove che ha date, si è chiarito sinora più atto o vogliam dire meno inetto della repubblica all'impresa patria. La natura intrinseca delle cose conferma questa sentenza; giacché niuna nazionalità può sorgere e stabilirsi senza un principio egemonico di qualche sorta. Ora due soli seggi egemonici soccorrono oggi nella penisola; cioè Roma e il Piemonte. Uniti insieme, possono dar luogo a una egemonìa compiuta; ma divisi, corre fra loro questa differenza, che il Piemonte può molto anche senza Roma, dove Roma non può nulla senza il Piemonte. La ragione si è che questo è la sola provincia italiana che abbia in pronto una milizia numerosa, disciplinata, agguerrita, devota alla libertà e alla causa patria. Senza l'esercito subalpino (giacché del napoletano non accade discorrere), l'Italia è inerme o quasi inerme; quando per raccoglierne e disciplinarne un altro che lo somigli di esercizio e di valore, ci vorrebbe gran tempo e molta fatica. E non avendo armi, come cacciare i barbari? Come purgarne la bassa Italia, la Venezia, la Lombardia? Colla diversione forse? Ma che i moti oltramontani sieno tali da bastare per se soli a liberarci, è un presupposto difficile a verificare. Né la diversione sarebbe altro che a tempo, e se l'Italia è disarmata, ricadrebbe ben tosto in bocca al nemico, che in vece di perdere, amplierebbe la possessione. Coll'aiuto francese? Ma ciò torna a dire che in vece di egemonìa propria, avremmo una supremazia forestiera. Imperocché un'egemonìa che non sia patria e nazionale involge contraddizione; come quella che non può essere fattiva di nazionalità e di liberi ordini, ma di vassallaggio o di servitù. Coloro che credono di ovviare al male colla forma repubblicana e colle diete costituenti, quasi che tali mezzi sieno una guarentigia di autonomia quando si manca di armi proprie, dovrebbero ricordarsi delle repubbliche e assemblee italiane dell'età scorsa. Le armi straniere senza le proprie sono di poco onore e di molto pericolo; e un'indipendenza acquistata col solo braccio degli esterni non è tale che di nome. Anzi è più vergognosa del servaggio, perché chi è schiavo in tal modo e non se ne accorge, vedendo i lacci coperti o indorati e salve le apparenze, fa segno di essere tuttavia fanciullo e indegno di libertà.</p>
<p>Roma adunque e la romana repubblica non bastando da sé alla redenzione d'Italia, sarebbe follia il rigettare l'egemonìa sarda, quando ella abbia fatti gli apparecchi necessari a condurre l'impresa e conciliarsi la pubblica fiducia. I quali sono tre principalmente, cioè le armi, le riforme e gli uomini. Le armi non solo debbono eccedere la misura delle guerre ordinarie, ma corrispondere allo scopo; il quale essendo universale richiede un concorso universale; quando non si dà esempio di una guerra d'indipendenza vinta felicemente, senza una leva di tutti i cittadini. Il Piemonte dee agevolarla sin d'oggi, introducendo tali ordini di milizia che la rendano facile e spedita in tempo opportuno; affinché giunta l'ora, non gli tocchi di dire, io nol pensava. Niuno mi stimerà indiscreto s'io affermo che esso dee armare per la liberazione d'Italia quanto l'Austria per opprimerla, in proporzione alle sue forze; essendo troppo indegno che la misura dell'altrui odio superi quella del nostro amore. Ora l'Austria fa da due anni a tal effetto le prove più eroiche; e da laudarsi sarebbe il nostro governo, se in parte almen l'imitasse. Né lo sforzo dee durare a lungo; poiché il nodo intricato delle cose di Europa si scioglierà in breve, se non in modo definitivo, almeno per un certo tempo; e allora sarà lecito il disarmare quando i nemici ce ne daranno l'esempio. Ma se in vece il Piemonte si appagasse dei meschini provvedimenti di Carlo Alberto nel quarantotto, egli rinunzierebbe sin d'ora all'ufficio egemonico. Né quelli che si son fatti nei due ultimi anni bastano a gran pezza; non dico solo pel numero dei soldati, ma per l'intreccio delle varie parti dell'esercito, gli ordini di ciascuna di loro e la disciplina; intorno alla quale le schiere tedesche che stanziano nei campi lombardi sono troppo superiori alle nostre. Alcuni dei passati disastri nacquero dal cattivo servigio delle vettovaglie e delle ambulanze: altri da difetto di perizia e di amor patrio nei capi. Non so se siasi provveduto efficacemente a questi disordini: temo bene che siasi fatto poco o nulla; e odo dire che dei guerrieri segnalatisi nella difesa veneta niuno fu voluto accettare per vano sospetto delle loro opinioni; come se in ogni caso fosse minor peccato l'inclinare all'Austria che alla repubblica. Questi e altri fatti (che taccio per buon rispetto) mi mostrano che il municipalismo governa tuttavia in Piemonte non solo le cose civili, ma anco le militari, non ostante lo zelo sincero e operoso di Alfonso della Marmora; il che è un cattivo presagio per l'avvenire. Perciò temono gli uomini savi che quando la fortuna chiamasse di nuovo le nostre armi al cimento, esse non sieno per fare miglior prova che negli ultimi anni e con peggiore effetto; perché le prime disgrazie costarono al principe la corona e le ultime costerebbero al principato la vita. Un Piemonte debole al dì d'oggi non è materia da monarchia, ma da repubblica; e il maggior terrore dei puritani si è che l'esercito sardo possa rendersi nazionale.</p>
<p>Le riforme necessarie a compiere l'indipendenza laicale dello stato da Roma non patiscono indugio. Se il governo non ci dà opera, perderà il merito e il frutto della Siccardiana, e alienerà di nuovo da sé la parte liberale della nazione. Ma siccome il pensiero è la prima fonte dei progressi sociali; siccome il potere e il valere degli uomini e degli stati corrispondono al sapere; siccome l'ingegno, che è la cima del pensiero, non prova senza dottrina; siccome il suo predominio è il maggior bisogno del secolo e può solo impedire che la democrazia ordinata e legittima traligni in demagogia rovinosa; egli è chiaro che la riforma dell'insegnamento, non che cedere il luogo alle altre, dee premere più di tutte ai governi liberi. E il Piemonte tanto più ne abbisogna, quanto che gli ordini che vi regnano sono intrinsecamente viziosi; e se erano tollerabili un secolo fa, ripugnano affatto alle odierne condizioni del sapere. Ora che fecero i ministri per supplire a un bisogno così urgente? Nulla o quasi nulla. La legge proposta, se fosse vinta, in vece di ristorare gli studi, ne aiuterebbe la rovina. Due anni preziosi di pace vennero sciupati oziosamente; e Pietro Gioia continua (mi duole il dirlo) la vergognosa inerzia del Mameli. L'instruzione delle classi colte si collega coll'educazione delle due parti estreme della cittadinanza, che sono il principe e la plebe. Il principe va raramente d'accordo colle instituzioni liberali e le riforme democratiche, di cui dee essere il custode e il promotore, se non è civilmente allevato; né può esser tale, se la sua disciplina fu aulica o gesuitica. La causa principale, per cui da un mezzo secolo la monarchia costituzionale fa cattiva prova, e nei tempi anteriori l'assoluta si corruppe e si uccise da se medesima, si troverà, chi ben guardi, nel reo tirocinio dei principi; accresciuto, se non incominciato, da che la peste del Gesuitismo invase eziandio le reggie, recandosi in pugno la coscienza dei regnanti e l'instituzione de' lor successori. Perciò uno dei modi più efficaci con cui Vittorio Emanuele può conciliarsi la confidenza dei popoli risiede nell'elezion degli uomini assortiti a instruire e indirizzare i futuri eredi della sua potenza; perché niuno potrà dubitare che il padre non sia devoto alla causa italica, s'egli vuole che sin dagli anni teneri se ne instilli l'amore nel petto de' suoi figliuoli. L'instituzione del ceto inferiore non è men necessaria delle riforme economiche a creare una plebe civile. E siccome la plebe non può essere civile, se non è guerriera e atta nei gravi cimenti a difender la patria, gli esercizi militari dovrebbero esser comuni a tutta la gioventù e specialmente a quella dei campi e delle officine, e sottentrare agli oziosi trastulli, come costumavasi nella Svizzera e nelle città libere della Germania ai tempi del Machiavelli<note place="foot"><p><bibl><title>Arte della guerra</title>, 1, 2.</bibl></p></note>. Io vorrei che persino i giuochi e i balocchi dei fanciulli servissero di apparecchio disciplinare al soldato ed al cittadino; e non temerei coi fautori della pace universale<note place="foot"><p>Il nobile sogno della pace universale nacque nella gran testa dell'Alighieri, e si trova espresso nel primo della Monarchia. Ivi egli pone per principio che “<quote>l'ultima potenzia di tutta l'umanità,” <seg type="inciso">cioè</seg> “l'ultimo della potenzia umana è potenzia o virtù intellettiva. E perché questa potenzia per uno uomo o per alcuna particolare congregazione di uomini, tutta non può essere in atto ridotta, è necessario che sia moltitudine nella umana generazione, per la quale tutta la potenzia sua in uno atto si riduca</quote>.” (<bibl>Trad. del Ficino</bibl>). La sovranità del pensiero e l'unità mentale del genere umano non potrebbero significarsi in modo più accurato e preciso con qualsivoglia formola moderna. Da questa premessa con ovvio raziocinio Dante conchiude “<quote>che la universale pace tra tutte le cose è la più ottima a conseguitare l'umana beatitudine. Di qui avvenne che sopra a' pastori venne dal cielo uno suono che non disse: ricchezze, piaceri, onori, lunga vita, sanità, gagliardia, bellezza; ma disse pace; perché la celestiale compagnia cantò: <hi rend="italic">Sia gloria in cielo a Dio, e in terra agli uomini di buona volontà sia pace</hi>. E questa era ancora la propria salutazione del salvatore: <hi rend="italic">a voi sia pace</hi>; perché era conveniente al sommo salvatore una salutazione somma</quote>.”</p></note>, che la loro educazione morale ne scapitasse; perché gli spiriti guerreschi inclinano a generosità e mansuetudine, quando sono acconciamente contemperati dai civili. A ogni modo l'instituzione di una plebe patria è di gran momento per l'apparecchio egemonico, mercecché senza di esso il Piemonte non può avere un esercito patrio e una plebe italica, né allettare coll'esca dell'esempio e stringere alle proprie sorti il popolo minuto dell'altra penisola.</p>
<p>Finalmente siccome né le riforme possono farsi né le instituzioni fiorire senza gli uomini, l'elezione degli uffiziali è di massima importanza, non solo nella milizia, ma nei gradi civili. Fra i quali le ambascerie sono di gran rilievo; essendo esse il veicolo, per cui si opera di fuori e s'indirizza la politica generale; e buone non sono, se la qualità degli oratori non risponde all'indole del reggimento. Sotto il dominio assoluto tali cariche erano riservate ai nobili e spesso si dispensavano non al merito, ma al favore; tanto che il nipotismo dei ministri non era meno frequente di quello dei pontefici. Il regno legale vuole altro stile; e siccome i primi gradi ci si debbon dare all'ingegno e non alla nascita, così voglionsi disdire ai nemici degli ordini che rappresentano. Non è egli strano, per non dire assurdo, che uno stato libero abbia per interpreti gli odiatori delle sue franchigie? La diplomatica sarda, da pochi luoghi in fuori, non risponde di gran pezza a ciò che dovrebbe essere; e se i tempi divenissero più difficili, il Piemonte se ne accorgerebbe. Che se in un paese, dove la classe colta è disusata dalla vita pubblica non si può far sempre ottima scelta intorno ai capi; questa scusa non milita pei subalterni; dai quali pure dipende in gran parte il credito delle legazioni. E siccome i minori gradi sono scala e tirocinio ai maggiori, e il ben provvedervi non è difficile, chi lo trascura fa segno non di voler medicare al possibile i difetti del tempo, ma più tosto d'intendere a perpetuarli.</p>
<p>Tali sono le guarentigie principali che il Piemonte dovrà dare all'Italia, se vuole che la sua egemonìa abbia il consenso della nazione. Senza di esse gli uomini accorti, previdenti e amatori della patria non potrebbero starsene coll'animo riposato: i tristi e i faziosi ne piglierebbero animo ad insolentire: i repubblicani volgerebbero altrove le loro speranze: nascerebbe la divisione; e l'egemonìa sarda diverrebbe impossibile o sarebbe più di sconcio e di danno che di profitto. Ma se il governo subalpino entra nel buon sentiero, toccherà agli altri italiani il tenervelo e il confermarvelo. Imperocché i suoi apparecchi militari e civili, ancorché avessero quel maggior grado di perfezione onde sono capaci, non basterebbero all'intento senza il concorso delle varie popolazioni. O si tratti adunque di ridurre tutta Italia autonoma ed una, o i tempi non permettendolo, si possa almen fare verso tale scopo qualche passo notabile, uopo è che al primo levarsi della insegna liberatrice tutta l'Italia dalle Alpi al mare si raccolga intorno a Vittorio Emanuele e risponda al suo invito col grido patrio, colle opere, colle speranze. Che potenza inestimabile non tornerà al giovane principe da questo consenso universale! Che forza al governo e all'esercito piemontese! Gli austriaci e i puritani perderanno ogni vigore, perché le sciabole e le sette sono impotenti contro il voto pubblico. I fautori assennati e sinceri del governo di popolo che non intendono sotto questo nome il proprio dominio e che antepongono la dignità e l'autonomia nazionale ad ogni altra considerazione, non esiteranno tra un vessillo italiano e uno stendale forestiero, ancorché si affacciasse; e ameranno meglio di esser liberi per opera delle armi patrie che per grazia e limosina degli esterni.</p>

<p>Né ripugnerà loro che la bandiera sia regia; perché se il corso degli eventi di Europa non volgerà subito a stato popolare, l'egemonìa del principato metterà in salvo gli ordini liberi. Nel caso contrario, il regno sarà una dittatura a tempo; e come tale, non che nuocere, gioverà. Imperocché il potere dittatorio richiede due cose, cioè autorità grandissima di comando e sommo vigore di esecuzione. Ora queste due parti si trovano più facilmente in un principe che in un privato. Imperocché l'assunzione di un cittadino a tanto grado in un paese dove la gelosia e l'invidia possono assaissimo, desterebbe una folla di competenze, che non han luogo se l'eletto è persona pubblica e già investita di sommo imperio; perché il volgo è avvezzo a riconoscere nel principe un privilegio naturale; e <quote rend="italic">nel mondo non è se non volgo</quote>, come dice il segretario di Firenze<note place="foot"><p><bibl><title>Princ.</title>, 18.</bibl></p></note>. Anzi tale preoccupazione governa più o meno i sentimenti anco dei savi, benché il discorso l'abbia cacciata dal loro intelletto. L'efficacia delle operazioni in un magistrato qualunque dipende dalla bontà de' suoi ordini; i quali quando sono stabiliti e anticati provano assai meglio che essendo nuovi e abborracciati all'improvviso. Quale sarebbe un poter dittatorio che si creasse novellamente; il quale per difetto di ordito anteriore troverebbe nel suo esercizio mille ostacoli; dove che il principato sardo, organato da gran tempo e avente spedita alla mano una macchina governativa già in essere, differirebbe dall'altro, come un esercito di veterani da una milizia di cerne.</p>
<p>Potria bensì fare ostacolo alla libera e universale accettazione dell'egemonìa sarda, se il Piemonte si mostrasse risoluto a voler imporre lo stato monarchico a ogni costo, e qualunque sia per essere l'avviamento dei casi europei. Imperocché questa disposizione argomenterebbe nel principe e nel governo un'ambizione regia e un egoismo municipale, e farebbe credere che si muovano per proprio interesse, non per amore spassionato e generoso della patria comune. Né sarebbe conforme al bene stesso del principato; alienando da lui molti animi, e scemandogli non aggiungendogli forza, dove il vento gli fosse contrario. Il credere che il far pompa di ostinazione possa supplire agli altri appoggi per mantener la potenza, è vezzo dei municipali e conservatori volgari che non si guidano col senso retto. Leopoldo dei Belgi, benché contermino alla Francia, serbò il trono fra i bollori del quarantotto, perché disse ai popoli che, se voleano vivere a repubblica, egli di buon grado se ne sarebbe ito; ma se in vece si fosse impuntato a non cedere, probabilmente l'avrebbero cacciato. Niun principe può oggi adempier l'ufficio di liberatore se non è pronto a essere il Camillo e il Washington della sua patria, anzi che il Wasa e l'Orange. E qui si noti come la diversità dei tempi e degli aggiunti dee suggerire diversi consigli, e variare i pareri di chi ha il senso pratico e l'istinto della realtà. Il moto del Risorgimento essendo monarchico per natura e dovendo serbarsi tale per non rovinare, Carlo Alberto avrebbe fatto bene a bandirsi fin da principio re dei Lombardoveneti, e il lasciar le cose in pendente fu un tratto cavalleresco, ma sconsigliato ed inopportuno. Ora all'incontro la fede nei principi è scemata, la monarchia avvilita, la parte repubblicana cresciuta in Italia ed in tutta Europa; onde che non è più possibile il riuscire senza riconoscerla e venir seco a patti. Quando essa sia per prevalere universalmente, le proteste, le clausule, le convenzioni non avranno la menoma efficacia per salvare il regno e non serviranno che a disonorarlo e affrettarne la caduta. E però nel modo che quei repubblicani i quali contro i portati del tempo si ostinassero a voler la forma popolare, posponendole il riscatto d'Italia, si chiarirebbero per lancie occulte dell'Austria, ovvero per forsennati, la stessa nota toccherebbe a quei municipali che facessero dell'egemonìa una condizione di regno e immolassero la salute d'Italia a una forma di reggimento.</p>
<p>Ho detto essere l'egemonìa piemontese, se non assolutamente richiesta, almeno opportuna e migliore di ogni altro ripiego a salvar l'Italia; e ancor più necessaria a preservare la monarchia piemontese dalla ruina. Il che è evidente nel caso che avvenga una di quelle rivoluzioni universali che agevolano le opere straordinarie; perché se l'insegna dell'unità italica non fosse inalberata dal re sardo, ella cadrebbe in mano e darebbe una forza irrepugnabile a' suoi nemici. Ma la stessa necessità milita eziandio nel caso di commozioni men gravi; e ciò per una ragione di cui non ho ancora fatto parola. La spedizione romana ha posto la Francia in un gravissimo impaccio, che né il papa, né il governo francese, né gli stati d'Italia e del settentrione subodorarono nel chiederla, nel farla e nel promuoverla, ma che ora è visibile a tutto il mondo. Ritirare da Roma i propri soldati e lasciar che gli Austriaci succedano in luogo loro non è partito da porre in deliberazione, chi abbia menomamente a cuore la sicurezza e la dignità della Francia. Uscirne e impedire che altri v'entri, è quanto mettere i cittadini in rivolta e il papa in fuga; il quale non può reggersi come principe assoluto, se non col braccio de' forestieri. Mantenervi la guarnigione francese diverrà cosa impossibile quando gli ordini popolari di Francia non saranno più alle mani dei loro nemici. Come tosto sorgano un consesso e un governo sinceramente repubblicani, essi dovranno disfar l'operato, cancellare la solenne ingiustizia, soddisfare alla pubblica coscienza e al nazionale onor della Francia indegnamente offeso in quello della penisola. E ancorché i nuovi reggenti nol volessero, vi sarebbero costretti dall'opinione universale impossibile a vincere. Ma siccome non si può disfare un ordine politico senza rifarlo, egli è chiaro che la Francia sarà sforzata a costituire i domini ecclesiastici in un modo o in un altro e a difendere i nuovi statuti; e stante che in fatto di autonomia tanto vale la parte quanto il tutto, e che per la postura centrale e la santità della religione Roma colle sue dipendenze è la prima importanza d'Italia, la repubblica francese sarà arbitra delle cose nostre. Così la funesta spedizione e il presidio gallico sono un addentellato che si trae dietro l'egemonìa futura di un potente forestiero in Italia, con grave danno, anzi con certa rovina del civile decoro e dell'autonomia patria. Il Piemonte che vide tranquillo nel quarantanove la brutta violazione del giure italiano senza osar proferire una sillaba di richiamo, e che prima scagliava via come un peso incomodo la verga egemonica, non previde che verrebbe un giorno, in cui bramerebbe di ricuperarla per salvare la libertà e il principato; ma non potria farlo senza difficoltà somma, avendo per rivale una repubblica straniera, tremenda d'armi, d'influssi, di clientele, e accampata fatalmente nel cuore della penisola.</p>
<p>Quanto alle vie che la Francia potrà eleggere per riordinare l'Italia del centro, io non ne veggo se non tre, cioè la restituzione dello statuto, o la fondazione di un principato laicale o il ristabilimento della repubblica. Il primo partito è il più difficile a eseguire, atteso la pertinacia del pontefice e dei prelati; giacché quello per error d'intelletto e scrupolo di coscienza si reputa incompetente a ristringere la potestà propria e stima la forma costituzionale del regno nociva alla religione, inaccordabile colla natura del governo ecclesiastico, questi (dico la più parte), o per ignoranza credono altrettanto o per cupida ambizione ripugnano a spogliarsi delle profane preminenze a vantaggio ed onore dei secolari. Che se questi due ostacoli non erano insuperabili nel quarantanove, quando perduto il tutto, dovea parere buon conto alla santa sede il ricuperare una parte del suo potere ed era in balìa della Francia l'indurverla, assegnando al ristauro per condizione lo statuto: oggi il caso è diverso, trattandosi di disfare il fatto, menomare l'autorità racquistata a prezzo di brutture, di violenze e di sangue, rinunziare a un impegno accresciuto dalla paura, dalla rabbia e dal puntiglio. Egli è adunque poco probabile che il pontefice s'induca a ristabilire gli ordini liberi; e quando ci consentisse, e la milizia nazionale bastasse a mantener la quiete senza il rinforzo di esterne guarnigioni, non sarebbe questo che un impiastro di poca vita; essendo il nome di Pio contaminato, l'odio dei popoli accresciuto, spenta in tutti la fiducia, nato in molti il desiderio d'instituzioni più liberali, divenuto assai più difficile il congegnare la macchina parlamentare coll'ecclesiastica, e accesa in non pochi dalle enormezze clericali una sete immensa di riscossa e di rappresaglie.</p>
<p>Il secondo partito non è guari più probabile. Imperocché se la Francia sarà tanto ardita da esautorare civilmente il pontefice, non potrà essere tanto timida che vada in cerca di un principe nuovo o si risolva spontaneamente di aggregare i dominii vacanti a un altro stato italico, creando una forte monarchia nella penisola. Tutto adunque fa credere che si penserà a rimettere la romana repubblica; e che cotale spediente sarà giudicato tanto più ovvio, quanto che da un lato il restaurare ciò che fu iniquamente distrutto parrà il modo più naturale e onorevole di rifare il danno ed emendar l'ingiustizia, e dall'altro lato sembrerà più conforme agl'interessi e al decoro della Francia; la quale, reggendosi a popolo, ha bisogno di avere ai fianchi altri stati omogenei che la puntellino, e dee saperle più conveniente il restituir comizi che ampliare gli scettri e le corone. Non dico che tutti questi discorsi sieno fondati, avendo l'occhio alle condizioni nostre; perché l'appoggio di un'Italia improvvisata a repubblica sarebbe ottimo, purché durasse; di che può avere i suoi dubbi chi conosce i termini presenti della penisola. Ma questi non sono molto noti ai politici di oltralpe; e i fatti recenti e le disposizioni correnti (come vedremo fra poco) rendono grandemente probabile, se non certo, il presupposto di cui ragiono. Salvo che l'Austria si opponesse, facendone caso di guerra, e la Francia cedesse o fosse perditrice. Ma se quella non può opporsi o è disfatta, sussiste la mia ipotesi; e verificandosi l'ultima supposizione, il Piemonte si troverebbe verso la repubblica francese in uno stato simile a quello a cui fu ridotto verso il fine del passato secolo.</p>
<p>Ora qual sarà la sorte del Piemonte e dell'altra Italia con una repubblica al pelo e nel centro, instituita o dir vogliamo risuscitata (che è tutt'uno) dalla Francia, posta sotto il suo patrocinio e difesa dalle sue armi? La risposta non può esser dubbia, per chi non si pasce di frasche e di apparenze. L'Italia, in vece di acquistare la sua autonomia, diverrà una provincia francese, qualunque sieno per essere le dismostrazioni, le promesse, i patti, i vocaboli: sarà indipendente di paruta, ma serva in effetto. Il Piemonte poi in particolare perderà colla signoria di se stesso lo statuto e il principato; o questo gli avvenga per lenta e vergognosa consunzione, come nell'età scorsa, o per un impeto di battaglia. Il solo modo di salvezza che potria avere sarebbe, se <hi rend="italic">lasciando di essere uno stato secondario, si pareggiasse a quelli che tengono in Europa il primo grado di potenza</hi>. Ma come operare questo miracolo? Colla leva esterna, mediante l'egemonìa piemontese. Imperocché il primo apparecchio di questa risedendo in un giusto esercito d'intorno a centomila uomini, che possa facilmente montare a cenciquanta nel caso di guerra viva, è chiaro che una milizia di tal fatta ben disciplinata e fornita a dovizia di tutti i corredi necessari al buon esito delle fazioni, conferirebbe al Piemonte un'autorità di cui oggi non ha pure il vestigio. Vero è che ciò non basterebbe ancora; ma fate meco ragione. Non è egli chiaro che l'Italia unita sarebbe pari alla Francia ed all'Austria? Ora è in balìa degl'italiani il porre in atto questa unione per quanto è necessario a impedire che una potenza straniera si attribuisca l'egemonìa loro. Egli basta a tal effetto che si aderiscano al Piemonte, aggiugnendo alla forza che nasce dalle armi quella che proviene dal voto libero delle popolazioni. Tali due potenze divise sono deboli e impari a vincere gl'influssi e i contrasti esteriori: unite, diventano invitte. Qualunque sieno le disposizioni della Francia, ella sarà costretta di accondiscendere alla volontà del Piemonte armato e di Roma concorde al Piemonte. Imperocché con che color di giustizia potrebbe opporsi al suffragio dei popoli? Con che fiducia di successo oserebbe sfidare una milizia che in una guerra di semplice difesa sarebbe formidabile, non che alla Francia, ma a tutta Europa? L'unico modo adunque di sottrarre l'Italia all'egemonìa esterna e di mantenere la sua autonomia stà in questo concorso. Dal che si raccoglie vie meglio la somma importanza dei militari apparecchi; i quali richieggonsi, non solo per imprimere timore e rispetto agli esterni, ma fiducia ai nazionali; i quali non si risolveranno a riporre le loro sorti nelle mani del Piemonte, se esso non è in grado di proteggerle efficacemente.</p>
<p>L'esecuzione del disegno dipende da due doti (veramente assai rare in Italia); cioè da energia e prestezza. Quando vi ha gara nelle cose politiche, l'unico modo di riuscire consiste nel prevenire. L'egemonìa italiana toccherà a chi primo saprà afferrarla; e il Piemonte è spedito senza rimedio, se lascia che i suoi vicini gli entrino innanzi. Prevalendo adunque la democrazia nell'indirizzo della Francia, il re di Sardegna dee offerirlesi subito per alleato. Così egli avrà il modo di conoscere le intenzioni del nuovo governo; il quale, se sarà savio, assentirà di buon grado per le ragioni altrove discorse. E assentendo, il Piemonte partirà in apparenza colla Francia il disponimento dell'intera penisola; ma posto il consenso delle popolazioni, ne sarà solo arbitro in effetto. Il prefinire qual sia il miglior acconcio da proporre per le cose di Roma sarebbe oggi fuor di luogo; perché l'elezione del meglio dovrà essere determinata limiti del possibile; i quali varieranno, secondo le occorrenze. Il ristabilimento dello statuto sotto lo scettro del pontefice è caso poco probabile, ma può essere a tempo necessitato. La riunione al Piemonte o alla Toscana sono aggiustamenti migliori, ma non eseguibili fuori di certe congiunture propizie. Potrebbe anco darsi che assai più largo fosse il campo delle operazioni; e che si potesse operare in Lombardia o in Napoli; perché esosa è l'oppressione tedesca e tremenda la borbonica; e mutando essere l'Italia del mezzo, è difficile che si mantengano. Verificandosi il primo caso, dovranno i popoli circompadani ricordarsi che il voto libero dei popoli e del parlamento, con cui si fondava il trono dell'alta Italia, non fu annullato dalla violenza. A ogni modo l'instituzione di un regno settentrionale che comprendesse tutta la regione aquilonare della penisola, o quella di un regno centrale che maritasse le foci dell'Arno e del Tevere, sarebbero progressi fortunati a cose maggiori. Né è credibile che Vittorio Emanuele si lasci sfuggir l'occasione di vendicare sull'oste barbarica le sventure e la morte del padre. E chi può dubitare che se i napoletani abbisognano del suo braccio per riscuotersi, egli non sia per accorrere al loro grido, procacciandosi la gloria simboleggiata nell'antico Ercole che scorreva la patria per liberarla dai mostri e dai tiranni che la guastavano? E facendolo, non uscirebbe dall'ufficio egemonico; a cui si aspetta il redimere la nazione non solo dai nemici esterni, ma eziandio dai domestici, e preservarne la libertà non meno che l'indipendenza. Io tocco queste contingenze, perché bisogna prevedere tutti i casi e premeditare tutti i partiti possibili; ché quanto all'elezione, il Piemonte dovrà pigliar regola dalle circostanze; tenendo però fermo in ogni occorrenza questo punto capitale, che il nuovo assetto scemi le divisioni politiche; perché se in vece le accrescesse, avrebbe corta vita, peggiorerebbe le condizioni d'Italia e sarebbe di certo pregiudizio (non ostante i vantaggi apparenti) ai governi che ci partecipassero.</p>
<p>Quanto è verosimile che la Francia non s'indurrebbe a far buoni tali ordini, se il Piemonte proponendoli non fosse avvalorato dal voto energico delle popolazioni, tanto può parer dubbioso che queste sieno per resistere al vano attrattivo di repubblica. Ma io discorro così. Il forte delle popolazioni non è repubblicano in nessun lato d'Italia, pogniamo che i pessimi governi di Firenze, di Roma, di Napoli, abbiano accresciuta la parte che tiene per lo stato di popolo. Ma i più di quelli che antimettono (e chi può biasimarneli?) la repubblica alla tirannide, preporrebbero la monarchia civile alla repubblica, come più atta a servir di transito dall'antico stato al nuovo, più conforme al costume inveterato d'Italia, più accomodata a cancellare le sue divisioni e ad assicurarne l'indipendenza contro le impressioni e usurpazioni straniere, almeno per un certo tempo. Questa disposizione ha luogo massimamente nei popoli del dominio romano; presso i quali le idee politiche, qualunque forma abbiano in apparenza, non sono altro sostanzialmente che un'opposizione e protesta contro l'odiata signoria dei chierici. Perciò io tengo che di buon grado si acconcerebbero al principato laicale e civile, dove fossero capaci che possa aversi non in mostra, ma effettualmente. E il radicare in esse cotal persuasione è in facoltà del Piemonte, mostrandosi nazionale coi guerrieri appresti, progressivo e democratico colle nomine e colle riforme. Niun uomo di retto cuore e di mente sana (quanto che sia grande la sua predilezione per gli ordini popolari) esiterà fra <hi rend="italic">la salute d'Italia per via di una provincia e di un principe italico, e la salute d'Italia per opera degli esterni</hi>. Io dispererei della mia patria, se la propensione all'ultimo partito in molti annidasse. Vero è che si trova nei puritani; i quali, se mancano d'ingegno e di dottrina, hanno però un'attività grande e moveranno cielo e terra anzi che patire che l'Italia sia debitrice della sua salvezza alla monarchia. Ma i puritani son pochi di numero e scarsi di credito; onde le loro arti riusciranno vane, se l'altra parte non si lascerà vincere di ardire e di diligenza. Imperocché l'unico modo che avranno il Mazzini e i suoi aderenti di sconvolger l'Italia sarà quello di muover la Francia, ingannandola sui veri sensi delle nostre popolazioni. Così essi fecero nel quarantotto; per non ricordare simili esempi dell'altro secolo. Toccherà dunque ai costituzionali del centro il prevenire le sette interiori, come al Piemonte i governi forestieri. Dovranno dire ai Francesi: La vostra amicizia ci è cara e onorevole, e desideriamo che dia luogo a un'alleanza perpetua fra noi. Ma non possiamo accettar l'opera vostra, se ripugna alla nazionale: non possiamo abbracciare gli esterni e rimuovere i fratelli. Si tratta egli di guerra? Il Piemonte sarà il nostro duce. Di differenze domestiche o straniere? Il Piemonte sarà il nostro mediatore. Di convenzioni e di accordi pacifici? Il Piemonte sarà l'interprete dei nostri voti. Noi non avremo per buono alcun atto che si faccia a nostro riguardo senza il concorso del governo piemontese. E non potendo esser liberi se siamo inermi, vogliamo bensì un presidio che ci difenda, purché il nervo di esso sia composto di armi patrie. Amiamo meglio di essere costituzionali coll'aiuto di un principe italico, che repubblicani mediante la tutela di un popolo forestiero, quantunque amico e nobilissimo; perché nel primo caso avremo una libertà vera, e nel secondo ne avremmo una falsa, come priva di quell'autonomia che è il fondamento di ogni vivere civile. Vi apriamo alla libera i nostri sensi, come si dee parlando a un popolo generoso: ogni altro linguaggio sarebbe indegno di voi e di noi. Crederemmo di demeritare la stima vostra, se fossimo meno solleciti del patrio decoro, meno ricordevoli del nome italico e di quella fierezza che fu il privilegio dei nostri maggiori. Egli è indubitato che queste e simili dichiarazioni fatte in tempo opportuno a voce ed a stampa, esposte dai cittadini più autorevoli ed illustri della penisola e in modo che fosse chiaro rappresentarsi da esse il sentimento delle popolazioni, avrebbero l'effetto suo, quando fossero accompagnate e rinforzate da conforme procedere nel governo sardo. Ma è egli da sperare che abbia luogo cotal concorso? Io ne dubito assai. Nei casi del quarantotto e del quarantanove la parte conservatrice e costituzionale di Lombardia, di Roma, di Toscana, avrebbe potuto soffocar nella curia quella dei puritani e impedire i casi luttuosi che seguirono, se fosse stata sin da principio unita, attiva, animosa. Ma, non so per qual fato, egli è proprio dei conservatori (lasciando il luogo alle debite eccezioni) l'esser timidi, irresoluti, inerti; o starsi e nascondersi nei pericoli; od operare troppo tardi, rimessamente, e alla spicciolata senza un'intesa e un indirizzo comune. Quindi nasce la loro impotenza, benché sieno la parte più numerosa; quindi le facili vittorie delle sette estreme, che hanno concordia e cuore, e massime dei puritani. E siccome i governi piemontesi soggiacciono allo stesso vizio, ne segue che i due poteri, da cui dovrebbe uscire l'egemonìa nazionale d'Italia e la guardia della sua autonomia civile, sono i meno atti ad assumerle. E quando i costituzionali per poco indugino o molliscano e che il Piemonte non usi tutta l'energia e l'abilità richiesta, i puritani vinceranno; sia perché avvalorati dai liberali più ardenti cui verrà meno l'altra fiducia, e perché l'opera loro sarà secondata da una disposizione che oggi corre e può assai in Francia e nella penisola.</p>
<p>Voglio discorrere di quella tendenza, che porta molti a rifare il passato secolo. Il vezzo incominciò dal febbraio del quarantotto, atteso che la nuova repubblica francese era quasi un invito a riprendere gli andamenti dell'antica; perché i popoli son come gli uomini, i quali “<quote>alcuni più ed alcuni meno, quando non imitano gli altri, sono imitatori di se medesimi</quote><note place="foot"><p><bibl>Leopardi, <title>Opere</title>, t. II, p. 166.</bibl></p></note>”. E io avvertii sin d'allora il pericolo, biasimando quelli che aspiravano a “<quote>rinnovare le vili e calamitose scene che chiusero la storia italiana del secolo scorso, senza aver per iscusa l'inesperienza dei nostri padri e quel concorso di circostanze che resero allora quasi fatali le colpe e le sventure</quote><note place="foot"><p><bibl><title>Operette politiche</title>, t. II, p. 45.</bibl> “<quote>Guardiamoci da quelle stolte imitazioni che spensero in fiore tante belle speranze verso il fine del passato secolo</quote>.” (<bibl>Ibid. p. 37</bibl>).</p></note>”. Uno dei principali errori della politica francese di quei tempi fu di voler imporre per arte e quasi a forza la forma repubblicana all'Italia; sotto uno specioso pretesto di onestà e d'interesse. Pareva pietoso consiglio, stante la fratellanza che lega insieme i vari popoli, il dare agl'Italiani quelle instituzioni che sono o paiono più liberali; e utile cautela, il rincalzare gli ordini popolari di Francia cogli stati della penisola. Ma non si avvisò che tali due fini non si ottengono se gl'instituti di cui si tratta non sono un parto spontaneo del paese; ché le messe fattizie non allignano e meno ancora fioriscono e fruttano; onde non sono atte né a presidiare il popolo che le porge, né a felicitare quello che le riceve. L'opinione contraria è uno sbaglio prodotto dal senso volgare, ma riprovato dall'esperienza e combattuto dal senso retto. Siccome però quello prevale a questo nei più, così non è meraviglia, se oggi l'opinione passata ripullula; tanto più seduttiva, quanto che lusinga l'amor proprio nazionale; parendo un bel che alla Francia l'imprimere altrui la propria forma e propagare i modi del suo reggimento. Non per altro il signor Bastide astiava tre anni sono il regno dell'alta Italia e promovea tra i Lombardi la fazione repubblicana nemica di Carlo Alberto. Egli è tanto più da temere che questa falsa politica alla prima occasione si rinnovelli, quanto che ora ha uno specioso pretesto nelle cose di Roma e nel debito che corre alla Francia di ristorare l'offesa giustizia. Eccovi che alcuni chiari membri del consesso nazionale testé sentenziavano non esservi altro governo <hi rend="italic">legittimo</hi> in Italia, fuorché la repubblica di Roma; il che è una disfida manifesta al Piemonte e un bando risoluto contro ogni monarchia italica<note place="foot"><p><bibl><title lang="fre">Le National</title>, 17, 29 août 1851</bibl></p></note>. E siccome da un lato la loro politica concorre in sostanza su questo punto con quella del signor Bastide, dall'altro lato essi parlano in nome di alcuni Italiani che non seguono la bandiera del Mazzini, se ne deducono due conseguenze di rilievo. L'una, che tale opinione ha fautori nelle due sette principali, che dividono la parte repubblicana di Francia, benché differentissime; e che quindi un governo democratico, ancorché dissenziente, sarà forse obbligato a seguirla. L'altra, che il capriccio di rinnovare i traviamenti dell'età scorsa non è fra i nostri compatrioti proprio dei puritani.</p>
<p>Dico i traviamenti, senza paura d'ingannarmi o di offendere gli uomini onorandi, di cui biasimo la sentenza. Io amo la Francia e desidero quanto altri che gli ordini repubblicani vi mettano salda radice, perché la loro conservazione è necessaria alla libertà di Europa. Ma per ciò appunto io bramo che non si pongano in compromesso, non si disonorino, né si avviliscano; come avverrebbe senza fallo, se si ripetessero i tristi fatti del secolo passato. I quali a che riuscirono, se non a sterminare ogni ordine libero nei due paesi? La Francia., volendo imporre la repubblica all'Italia, la spense in casa propria; e quindici anni di dispotismo militare, trent'anni di giogo borbonico vendicarono il violato Piemonte, la tradita Venezia; e furono il degno suggello dei capitoli di Campoformio. Recentemente le stesse massime fecero gli stessi effetti; e il generale che in un lembo d'Italia favoriva la repubblica contro i popoli che volevano un regno civile, si apprestava a restituire un regno assoluto e spiacevole nel centro dove i popoli gridavano la repubblica; e la spedizione da lui ordita venne effettuata dal successore. E con che pro? Con quello di ammannire il trionfo ai retrivi e ai Gesuiti nella sua patria, ai tiranni ed ai barbari nella penisola.</p>
<p>Tal è la sorte delle repubbliche fondate in Italia sotto il patrocinio straniero; il quale ci toglie ai principi nazionali, per venderci o regalarci ai Tedeschi. Né con ciò io intendo di offendere la Francia, anzi di onorarla; perché solo fa torto alle nazioni chi non le distingue dai loro governi. E non reco menomamente in dubbio la lealtà e il generoso animo dei valentuomini testé allegati; ma essi certo non possono rendersi mallevadori di tutti coloro che un giorno comanderanno. Chi vuol fare diritta stima dei futuri probabili, non dee misurarli dall'onestà dei rettori, ma dall'interesse. Né dall'interesse vero fondato, durevole, che è tutt'uno col giusto, ma dall'apparente; il quale colla sua vistosità menzognera suol sedurre talvolta i popoli inesperti e quasi sempre coloro che reggono.</p>
<p>Nessun governo può fondar nuovi ordini contro l'essere intrinseco delle cose; il quale non comporta che l'avveniticcio faccia le veci e abbia i privilegi del naturale. Nessun governo può violare impunemente l'equo ed il giusto, comportandosi cogli stati civili e legittimi come fossero violenti ed usurpatori. Che giustizia sarebbe il combattere con trame occulte o con guerra aperta il re di Sardegna, finché egli osserva i suoi giuramenti e ha la stima, l'amore, la divozione de' suoi popoli? E che? Voi celebrate in massima la sovranità del popolo e non tenete alcun conto di quella dei Piemontesi? Non fate caso dell'altra Italia che ammira unanime la rettitudine del principe e invidia la sorte del Piemonte? E alla volontà d'infiniti uomini e si può dire delle popolazioni intere, anteponete il capriccio di un piccol numero di faziosi? Preferite una setta alla nazione? Una mano di congiuranti ai padri di famiglia e a tutte le classi di un paese? E volete sottrarre una provincia nobilissima alla quiete e felicità che gode presentemente, precipitandola nelle incertezze e nei pericoli di uno stato nuovo ed avventuroso, di cui niuno antivede la fine? Che logica e che moralità è la vostra? Voi inveite (e avete mille ragioni) contro i rettori dell'Italia inferiore e della Germania, che per opprimere i loro popoli violarono i patti giurati. Ma non vedete che i vostri biasimi cessano di essere autorevoli e diventano assurdi, se trattate allo stesso modo i principi teneri della loro parola? Se mettete in un fascio chi tiranneggia i suoi sudditi e chi li benefica? Se ragguagliate ad un piano i diritti di Vittorio e quelli di Ferdinando? Se siete disposti a farvi giuoco degli uni come degli altri indifferentemente, senza rossore e senza rimorso? Questo è uno sconvolgere tutte le ragioni dell'etica e della sana politica; un confondere insieme il bene e il male, la lode e l'infamia, i meriti e i demeriti. E se metteste in pratica cotal dottrina, che esito sortireste? Stimate forse che gl'Italiani sieno acconci a far buona una giustizia distributiva di questa sorte? I popoli non somigliano alle sette; e sono fedeli ai principi, finché i principi attengono le promesse fatte ai popoli. Credete che il cielo sia per benedire una brutta ed iniqua violenza? Oh nen lo sperate. La Francia pagherebbe di nuovo a prezzo di libertà e di sangue la violata autonomia d'Italia. E forse non vincereste né anco a tempo; perché quanti fra noi si trovano uomini teneri del patrio onore spargerebbero volentieri il loro sangue per la difesa di un principe, in cui sarebbe incarnata l'indipendenza e la dignità italica. Io, benché esule, mi stimerei fortunato consacrare a una tal causa questo piccolo avanzo di forze e di vita; né sarei mosso a farlo da interesse o da gratitudine per le ragioni che tutti sanno.</p>
<p>Io parlo ancor più per l'affetto che porto alla Francia che per amore della mia patria; giacché il minor danno sarebbe il nostro, se l'ingiustizia è un male più grave e più formidabile delle miserie civili. E voglio sperare che il tristo caso non sia per avverarsi, atteso l'indole propria della democrazia francese; e in ispecie della plebe; la quale è senza dubbio la più generosa, anzi (diciamolo pur francamente a onore del vero) la più savia di Europa. Fra que' medesimi che ora discorrendo in teorica e non ponderando abbastanza le cose, inclinerebbero al partito funesto, considerandolo da quel lato che ha dello specioso, molti forse rifuggirebbero da esso, venendo il caso di metterlo in pratica. Se i maggiori popolani sono gretti e imprevidenti, la massa dei minori è assai più generosa, oculata, capace dei generali, almeno per modo d'istinto e di sentimento. Le brutture del Direttorio, le violenze e le perfidie da lui usate verso l'Italia nel secolo scorso furono opera dei borghesi, non della plebe. Ma siccome l'uomo politico dee contemplare anco gli eventi meno probabili, che dovrà fare il Piemonte, quando la sua alleanza sia reietta, l'egemonìa usurpata, e offesa l'autonomia italica? Io dico che in tal presupposto il maggior rischio non sarebbe l'inimicizia francese, ma l'amicizia austrorussa. I potentati a cui ne cale farebbero ogni lor potere per indurvelo; e io temerei assai che non fosse per cedere alla lusinga delle offerte e delle persuasioni. Ché da un lato gli si prometteranno danari, uomini, armi, leghe potenti, parentadi cospicui, trattati vantaggiosi, aumenti territoriali; dall'altro si porranno in campo gli speciosi sofismi della vecchia politica, avvalorati dalle circostanze presenti e dal terrore. Molto accorgimento d'ingegno e non poca fermezza d'animo si richiede a conoscere la fallacia di tali argomenti, attesto la variata condizione dei tempi, per cui quello che altra volta era salute, oggi sarebbe infamia e ruina senza riparo.</p>

<p>La solitudine è migliore di una compagnia disonorevole; né il Piemonte, propriamente, sarebbe solo, poiché avrebbe l'amicizia inglese; la quale sarebbe tanto più fida e efficace per la rivalità della Francia e il minacciato bilico di Europa. Né questo è il solo caso, in cui egli potrà aiutarsene; giacché prima che si venga a tali strette, l'autorità di un potentato così illustre potrà corroborare quella del governo sardo e far inclinare dal suo canto la bilancia egemonica. Imperocché alla Gran Bretagna metterebbe per ogni verso più conto che l'indirizzo delle cose nostre sia in mano di un principe italico ed amico che di una repubblica emula e potente. In fine il Piemonte non sarà solo, se avrà buone armi; che sono la comitiva più fida e la guardia più sicura nei duri frangenti. Questo è in ogni modo il capo e il fondamento del tutto; perché gli stati deboli sono sempre a discrezione dei forti, e nei giorni critici non si trova amistà né tutela che basti a salvarli. Appoggiato all'alleanza inglese e ad un esercito proprio di centomila uomini, suscettivo in un rischio estremo di aumento notabile; forte della stima e dell'affetto dei popoli, mediante il dignitoso contegno, i patti osservati e le riforme democratiche; il Piemonte potrà stare a vedere, e usare i benefizi del tempo. Imperocché né la Francia entrata in una via fallace, né gli ordini repubblicani edificati nel cuor d'Italia a spese del decoro e dell'indipendenza, potrebbero promettersi successi lieti e durevoli. Ben tosto l'anarchia entrerebbe nel seno di quelli e forse anco dei nostri vicini: il governo repubblicano sarebbe contaminato, avvilito, renduto odioso dalla sua impotenza e da' suoi eccessi; e i due paesi correrebbero pericolo di tornare al dispotismo antico. Or chi non vede che il Piemonte quieto, armato, netto di ogni colpa, non macchiato da popolari licenze, né da lega tedesca, potrebbe essere di nuovo moderatore della penisola, preservare la libertà in Italia e fors'anco aiutarla ai nostri confini?</p>
<p>Ma se il Piemonte, in vece di essere il campione d'Italia, si rendesse mancipio dell'Austria con qualche patto occulto o palese; o se anche guardandosi da tanta vergogna, trascurasse gli apparecchi discorsi e perseverasse nella molle e improvida oscitanza a cui finora soggiacque; egli è chiaro che non sarebbe in grado di accettare o investirsi l'egemonìa patria; e i popoli si volgerebbero altrove. E quando venissero tali tempi che fosse sperabile di poter conseguire con popolare insegna quel bene a cui la regia rinunzierebbe, tutti i buoni Italiani non potrebbero esitare; e come il Correggio diceva, anch'io son pittore, così io griderei senza scrupolo, Io pure son repubblicano. Né altri potrebbe accusarmi d'incoerenza o di colpa; che anzi ripugnerei a' miei principi dottrinali e al debito cittadino, antiponendo una famiglia o una provincia alla patria. E si noti che in tal presupposto diverrebbe prudenza ciò che in ogni altro sarebbe temerità. Imperocché la liberazione d'Italia senza l'opera del Piemonte, benché non sia assolutamente impossibile, è piena di pericoli e di ostacoli gravissimi, come abbiamo veduto; laddove è assai più facile e sicura, mediante l'egemonìa sarda. Che se tale egemonìa è pur malagevole, v'ha tra i due casi questo divario essenziale; che nell'ultimo egli è bensì difficile che il Piemonte si risolva di provvedersi e abilitarsi all'incarico; ma poste le ovvie e debite provvisioni, il timore sarebbe soverchiato dalla speranza. Dove che nell'altra ipotesi, l'impedimento nasce da impotenza intrinseca, cioè dalla poca proporzione dei mezzi possibili a mettersi in opera verso il fine desiderato. Ora quando fra due partiti, l'uomo elegge volontariamente il meno acconcio a sortire il suo scopo, egli è temerario; e la temerità che nelle piccole cose è colpa, nelle gravi è malefizio; qual sarebbe il giocare la patria salvezza. Perciò finché v'ha qualche speranza che il Piemonte possa quando che sia servire efficacemente la causa italica, si dee fare ogni potere per animarvelo; e il respingerlo indietro, il ributtare i suoi servigi, lo sforzarlo colle ripulse e colle ingiurie, come usano i puritani, a cercare la sua salute nelle braccia dei comuni nemici, sarebbe politica da forsennato. Ma se avviene che questa via si chiuda, ogni valentuomo potrà entrare nell'altra con animo riposato; ché per quanto ella sia rischiosa, la coscienza non gli rimorderà di abbracciarla essendo l'unica che rimanga; e checché accada, non dovrà pentirsene; anzi, sentirà quella fiducia nella Providenza che prova chi non la tenta, e non si rivolge ai partiti meno sicuri, se non quando ci è costretto e non è arbitro dell'elezione.</p>
<p>Si raccolgano adunque tutti i buoni Italiani intorno al giovane principe, e dandogli prove di affetto, non già cieco e servile, ma oculato e generoso, lo animino, lo confortino, l'infiammino colle parole e colle opere alla redenzione patria. E per meglio riuscir nell'intento diano forza alla loro voce colla potenza dell'opinione; alla quale difficilmente si sottrae eziandio chi regna. Io non ho potuto altro che abbozzare assai rozzamente il concetto egemonico; il quale svolto e considerato nelle varie sue applicazioni e sotto ogni sua faccia (specialmente per ciò che riguarda i vari modi e casi possibili di esecuzione), è una cava feconda di ricerche teoretiche e di avvertenze pratiche degna di occupare gl'ingegni più valorosi. E siccome non può far frutto se non si distingue da quelle larve, con cui i municipali s'ingegnano di soppiantare l'idea vera, né questa è atta a penetrare anco nel popolo, se non vi è portata dalla stampa civile; qual tema più bello, più nobile e più accomodato ai tempi può immaginarsi per un'effemeride che l'egemonìa subalbina? Né i repubblicani dovrebbero essere schivi di favorire l'impresa, per accreditare la loro opinione; a cui nulla tanto nuoce quanto il sospetto di puritanismo. Giuseppe Mazzini ebbe un momento di lucido intervallo, invitando anco i principi o almeno lasciando loro aperto l'adito alla redenzione patria. Ma che? I suoi sudditi gridarono, tempestarono, minacciarono di ribellarsi; e il valentuomo per non perdere lo scettro fu obbligato a cantare la palinodia. Ora si tenga per fermo che una dottrina, che subordina assolutamente a una forma politica il patrio riscatto, che prepone all'autonomia e agli altri beni più capitali la repubblica, che non è acconcia a patteggiare in nessun caso col principato a costo di porre in compromesso e peggiorare le patrie sorti, e che colloca per ultimo nella stessa schiera i re buoni e i cattivi, gli osservatori e i rompitori della fede giurata, il principato civile e il tirannico, movendo guerra agli uni e agli altri egualmente, non avrà mai l'assenso del maggior numero degl'Italiani; sarà in abbominio dei savi e dei virtuosi: tanto ella offende il senso morale, ripugna ai veri interessi d'Italia e ha l'impronta indelebile del genio fazioso<note place="foot"><p>Io non vorrei scrivere parola che potesse spiacere ad uomini da me onorati e stimati altamente. Il comitato francese, italiano e spagnuolo di cui ho già fatto cenno, si propone (se sono ben ragguagliato) di fondare anco in Italia una scuola democratica indipendente e distinta da quella del Mazzini e dei puritani; i quali screditano in molti modi le idee liberali e ne allontanano i giudiziosi. L'intento è buono e degno di lode; perché nell'incertezza della piega speciale che piglieranno gli eventi e atteso la poca fiducia che (purtroppo) si può avere nell'energia del governo sardo, ogni qualvolta occorrano casi difficili e straordinari e vi sia modo di riassumere la causa italica, egli è bene che la repubblica abbia interpreti degni e autorevoli eziandio nella penisola. Ma chi voglia accreditare l'idea repubblicana dee anzi tutto evitarne le esagerazioni: chi voglia dividersi dal Mazzini e dai puritani, dee non solo biasimarne le esorbitanze pratiche, ma ripudiarne francamente le eresie dottrinali. Le quali si possono ridurre a quattro capi: 1° che la repubblica sia la sola forma legittima di governo; 2° che la sua introduzione debba sovrastare agl'interessi dell'unione, dell'indipendenza e di ogni altro bene civile; 3° che nel por mano al patrio riscatto, si debba rifiutare assolutamente l'aiuto del principato; 4° che la rivoluzione politica debba essere accompagnata da una rivoluzione religiosa contraria agli ordini cattolici. Ora se le parole del comitato s'intendono letteralmente, non veggo come escludano anzi non includano queste opinioni. Imperocché, come già abbiamo veduto, egli pronunzia che non vi ha in Italia governo legittimo fuori della repubblica romana; dal che segue che la monarchia civile e leale di Sardegna è tanto illegittima quanto l'assoluta e fedifraga di Pio, di Leopoldo e di Ferdinando. Ne segue ancora che si dee rifiutare ogni concorso del re sardo, ancorché fosse utile o necessario alla rigenerazione patria; e che anzi, potendo, gli si dovrà torre il regno; giacché i sovrani illegittimi non meritano altra sorte. Or non è questa a capello la dottrina dei puritani? Non è quella che Giuseppe Mazzini predica e pratica da tre lustri? Quanto alla religione, il comitato, posti a rassegna i vari culti di Europa, e fatta menzione speciale del cattolico, li ripudia tutti egualmente, conchiudendo con queste parole: “<quote lang="fre">Entre vos religions et notre religion que les peuples prononcent</quote>.” (<bibl><title lang="fre">Le National</title>, 17 août 1851</bibl>). La qual professione pare fuor di proposito, se coloro che la fanno fossero disposti a rispettare gl'instituti cattolici e a rimuovere dal moto italiano tutto ciò che può offenderli e dar ombra o sospetto ai loro amatori. Il Mazzini sarebbe pronto a soscrivere il detto articolo non meno che i precedenti; e in un giornale dichiarò di approvarli; dolendosi solo che gli si voglia torre l'indirizzo delle faccende. E in vero coloro che non conoscono le egregie intenzioni dei membri del comitato, vedendo la medesimezza delle dottrine, potranno suspicare che la lite politica sia una gara personale; e che si tratti solamente di sapere chi debba essere dittatore o presidente o almeno triumviro della futura repubblica italiana.</p></note>.</p>
<p>Il vero modo di diffondere e persuadere una dottrina si è quello di non inculcarla partigianamente, quasi che si voglia di forza introdurla negli animi e negl'intelletti; perché lo studio fazioso mette in guardia gli uomini, e l'intolleranza gli sdegna; anzi gl'inclina alle opinioni contrarie a quelle che si vogliono introdurre. Perciò il dire, come alcuni fanno, o repubblica o niente, è il miglior modo di alienare i più dalla repubblica. Né si medica il male, protestando di non volere far violenza a nessuno e di rapportarsene al parere dei più; tali proteste non essendo credute a chi reca nelle sue opinioni un ardore fanatico, e il fanatismo permettendo solo il dissenso quando non è in suo potere d'impedirlo. Oltre che agli spiriti liberi spiace non pure la forza materiale, ma eziandio la morale che altri usa a loro riguardo; e ragionevolmente; poiché le dottrine non allignano e non fruttano quando vengono artatamente recate di fuori e quasi traposte, in vece di essere un portato spontaneo dello spirito. Altrove io dissi che se lo stato popolare dee anche stabilirsi in Italia, l'indugio, non che nuocere, sarà di profitto, e ora aggiungo che poco meno gli pregiudicherebbe un apostolato troppo caldo e precoce. Peggio poi se la repubblica si rappresentasse come una tratta esterna, e che i forestieri premessero per intrometterla; imperocché in tal caso tutti gli animi fieri e ricordevoli del patrio decoro si rivolterebbero contro di essa<note place="foot"><p>Questa considerazione sfuggì alla mente degli egregi uomini del comitato anzidetto; il quale soscrivendo i suoi atti con nomi francesi e non italiani, e affermando che “<quote lang="fre">il n'est pas simplement utile, mais souverainement nécessaire d'unir la révolution italienne à la révolution française, principe générateur et moteur de la révolution européenne à la fois politique el sociale</quote>” (<bibl><title lang="fre">le National</title>, 17 et 29 août 1851</bibl>), darà luogo a molti di credere che l'indirizzo delle cose italiane debba venir dalla Francia. So che questa non è l'intenzione degl'illustri soscritti; i quali favellano in nome di alcuni Italiani, a cui le condizioni dei tempi non permettono di palesarsi. Ma altri chiederà se in tal caso non era meglio tacersi; e se sia dignità il parlare alla macchia e per bocca dei forestieri, quando si tratta di mutar le sorti del proprio paese. I Francesi e gl'Inglesi ci consentirebbero forse in qualunque infortunio? Non credo. Tanto è il senso che hanno del decoro nazionale. Il qual senso è pur troppo indebolito in Italia; ma è vivacissimo nella Spagna; cosicché il miglior modo per far ripulsare la repubblica dagli Spagnuoli si è il darle per lingua e inspiratrice la Francia.</p></note>. A questa tentazione sono esposti naturalmente i fuorusciti; onde con tanta più cura deggiono guardarsene. E se ne guarderanno, se si persuadono che la rigenerazione di un paese non dipende mai dagli esuli, ma si dagli stanziali, voglio dire dal forte delle popolazioni. Gli esuli son sempre pochi verso di queste, epperò deboli; e se per fortificarsi, si rincalzano coi forestieri, il rimedio è peggior del male. Gli esuli, essendo pochi, se vogliono operare, diventano una setta, e pigliano aspetto di cospiratori; laonde per lo più falliscono l'intento o la loro riuscita succede per via di sorpresa e di estrinseco aiuto; e come tale non dura e non prospera, perché non ha nella patria le sue radici. Dal che però non segue che gli usciti debbano oziare e che operando non possano giovare al paese natìo. Ma in che modo? Colle idee sole. L'opera loro, per far profitto, dee essere individuale, non collettizia; né dee versare in altro che nei libri; i quali quando son meditati e frutto di lunghe fatiche, giovano sempre e in certi casi possono accendere e trasformare una nazione. E a tal ufficio sono forse ancora più idonei gli esulanti che gli accasati per le ragioni che ho toccate in altro luogo. Giuseppe Mazzini non ha mai voluto capir questo vero; e va sciupando il suo tempo in congreghe secrete o pubbliche, e in bandi puerili e poetici, che rimestando e ripetendo nauseosamente le generalità e le forme medesime, le screditano nell'opinione e le rendono ridicole nel parere dei più.</p>
<p>La scuola di quest'uomo, siccome quando è fuori di casa, prepara la salute d'Italia coi <hi rend="italic">comitati</hi> e coi <hi rend="italic">programmi</hi>, così ripatriando vuole effettuarla coi <hi rend="italic">circoli</hi>, coi <hi rend="italic">giornali</hi> e colle <hi rend="italic">costituenti</hi>. Certo al dì d'oggi il riordinamento civile di una nazione a principe od a popolo, non può passarsi di una dieta, tale essendo il vezzo dei tempi; ma non si vuol dimenticare che il capo principale di tali assunti è sempre il magistrato esecutivo; dalla cui sapienza o imperizia, dipenderà in ogni caso il buono o reo esito dell'impresa. Il qual magistrato dovrà essere investito di un potere più o men dittatorio, secondo le occorrenze. E siccome lo scopo primario di esso versa nell'acquisto della nazionalità (cioè dell'autonomia e della unione considerata generalmente), la quale non è materia sottoposta all'arbitrio degli uomini, e bisognosa di consulte, di squittini, di assemblee deliberative, egli è chiaro che la dittatura ristretta fra questi termini non contraddice alla sovranità universale. Il voto di questa dee bensì intervenire in appresso per determinare la forma specifica e definitiva dell'assetto nazionale; ma non che richiedersi per dar l'essere alla nazione, sarebbe fuor di proposito, potendo attraversare all'opera mille ostacoli e pericoli colla sua lentezza. E siccome in caso di necessità estrema ogni membro è autorizzato a salvare l'intero corpo, così ogni città o provincia che possa giovare ai prefati acquisti, è abile a farlo anche senza espresso mandato della nazione, come sarebbe, se avesse il taglio di unirsi ad altra provincia o città; ché ogni union parziale è un passo fatto verso l'unione generale.</p>
<p>Per la stessa ragione tutto ciò che si fa contro l'unione e l'indipendenza, è per natura irrito e nullo. Perciò se una città provincia è già congiunta politicamente ad un'altra, cotal unione non si può infrangere per sostituirle una semplice lega; giacché il vincolo federativo che è progresso verso la disgiunzione assoluta, è in vece regresso verso il nodo statuale. E la nazione ha diritto di opporsi a ogni atto che scemi e debiliti i legami nazionali; ancorché le sia d'uopo far capo alle armi; secondo l'esempio di Francia nel secolo scorso. Similmente niuna città o provincia ha il diritto di fermare i suoi ordini definitivi senza il consenso della nazione; giacché, facendolo, obbligherebbe gli altri luoghi a imitarla o introdurrebbe una disformità inaccordabile coll'armonia nazionale. È assurdo l'aggiudicare i diritti politici a una parte senza il concorso del tutto; o riconoscendoli per comuni, il dividere la polizia. E però ogni qualvolta avvenga che una parte d'Italia si sottragga dal dispotismo interno o straniero, ella non dee eleggere altra maniera di governo che provvisionale e di transito; riservando alla dieta lo stanziare la forma definitiva; altrimenti si renderebbe usurpatrice del gius nazionale. Né si rimedia a questo inconveniente col protestare che gli ordini eletti non sono stabili; perché se il nome loro importa l'idea contraria, si mettono i fatti in contraddizione colle parole. A che pro, verbigrazia, chiamar repubblica l'ordine instituito, se l'hai per transitorio? Il nome di repubblica dà ai più il concetto di uno stato fermo; e quando questo concetto è entrato negli animi, il cambiamento della forma introdotta diventa difficile, e la balìa riservata alla nazione di mutarla, più illusoria che effettiva. Caddero in questo errore Venezia e Roma nel quarantotto; e se esso fu causato da un concorso di casi che lo resero scusabile, tanto più è da lodare la riserva prudente dei Parmigiani, dei Modanesi e dei Lombardi che se ne astennero. Se ad una città fosse lecito l'appropriarsi i privilegi della comune patria, Roma sarebbe dessa, per la grandezza del nome e delle memorie. Ma perciò appunto gli altri Italiani non possono consentire che quella separi la sua causa; avendo essi bisogno di una Roma che sia italiana e non latina; e troppo essendo il rischio che nelle future contingenze probabili una Roma semplicemente latina in gallica si trasformi.</p>
<p>Gli ordini nazionali essendo un diritto comune dei popoli, la nazionalità di questi è in solido una sola, e non può essere offesa o vantaggiata in uno di essi senza che tutti ne soffrano o se ne giovino. L'ignoranza di questa verità capitale cooperò non poco alla gran disfatta democratica del quarantanove: e se le nazioni estranee non ebbero a dolersi di noi per tal rispetto, fu più caso che merito; perché quei municipali sardi, che per incapacità, per ignavia, per gelosia, per avarizia abbandonarono la Lombardia e Venezia ai Tedeschi, Roma e Toscana ai perturbatori, ai Tedeschi, ai Francesi, e non che muovere le armi a difendere popolazioni sorelle, non si curarono di antivenire il male colle pratiche né di medicare lo scandalo almeno colle proteste, sarebbero stati certo ancor più disposti a disaiutare e tradire gli esterni, se ne avessero avuto occasione. Ciò che essi erano acconci a fare, la Germania e l'Ungheria lo fecero; e io il rammento, non mica per improverare a quelle inclite nazioni un errore di cui in appresso generosamente si ripentirono, ma per inferirne quanto importi lo spargere e l'inculcare ai dì nostri l'armonia e comunità degl'interessi dei vari popoli, per cui si compie la nazionalità considerata generalmente. Il fatto mostra che non pure nel volgo, ma in molte menti privilegiate la seconda dottrina è disgiunta dalla prima; benché avendo l'occhio alla natura delle cose, tanto sia ragionevole lo scompagnarle quanto il dividere le conseguenze dalle premesse; e come sarebbe, verbigrazia, nell'economia pubblica il separare l'uso libero dell'industria da quello del traffico. Certo niuno sentì ed espresse più vivamente e si adoperò con più vigore a ristorare la nazionalità della sua patria di quel Luigi Kossuth, il cui nome, indiviso da quello degli Ungheri, è divenuto un simbolo di fierezza civile e di libertà. E pure egli fu causa principale colla sua facondia che la dieta magiarica concedesse all'Austria i sussidi richiesti per opprimere l'Italia; quasi che l'autorizzare la potenza imperiale a manomettere sul Po i diritti più sacri non fosse un abilitarla a fare altrettanto sopra il Danubio. Laonde gli uomini più antiveggenti cominciarono fin da quel punto a disperare delle sorti ungheresi; perché una causa che ebbe per principio un fallo sì enorme non poteva riuscire ad un lieto fine. Bisogna dunque predicare e persuadere universalmente la comunione dei diritti e interessi nazionali; la quale è un corollario di quella politica che si fonda nella leva esterna, e muove com'essa da questo principio rilevantissimo, che sia nel mondo civile come nel naturale la stabilità e la perfezione dei corpi misti non dipende solo dal loro stato intrinseco, ma dalle relazioni<note place="foot"><p>Il principio di cui discorro è antichissimo in Italia ed è uno dei fondamenti della dottrina pitagorica.</p></note>. E quando verrà l'ora del riscatto desiderata, il principio dovrà essere posto da noi in esecuzione senza il menomo indugio; introducendo per prima cosa e in quei termini che le circostanze comporteranno, pratiche ed accordi colle altre nazioni partecipi o pronte a partecipare nel moto del Rinnovamento; e ovviando così ai dissapori e alle scissure che le sette municipali ed illiberali non mancherebbero di suscitare se tal cautela i trasandasse. Imperocché l'unico scampo che l'Austrorussia potrà ancora promettersi, sarà la discordia dei popoli e delle nazioni; facendo verso l'Italia e le sue consorti di riscatto (ma con minore scusa) quel voto che un antico italiano esprimeva per salvare il cadente imperio di Roma dai popoli boreali<note place="foot"><p>“<quote lang="lat">Maneat, quaeso, duretque gentibus, si non amor nostri, at certe odium sui; quando urgentibus imperii fatis, nihil jam praestare fortuna majus potest, quam hostium discordiam</quote>.” (<bibl>Tac. <title>Germ.</title> 33</bibl>).</p></note>.</p>
<p>Ma né la dieta né la signoria assortite a guidare le cose nostre potranno abbracciare questa oculata e generosa politica, se non avranno le dovute parti. E però non istimo di poter meglio conchiudere questa mia scrittura che accennando brevemente quali dovranno essere le disposizioni e le qualità in universale degli uomini politici, e in particolare di quelli che verranno eletti all'indirizzo delle cose pubbliche. La prima condizione e la più necessaria pel buon successo sarà l'unione dei democratici e dei conservatori; il che torna a dire che ciascuna delle due parti dovrà appropriarsi i pregi dell'altra, purgati dei difetti; giacché tanto è lungi cotali pregi escludersi a vicenda, che anzi l'accoppiamento si richiede alla perfezione loro. Imperocché nessuna parte può fondare e stabilire un nuovo ordine di cose senza due condizioni; cioè il numero ed il credito. Se manca il numero, gli ordini nuovi si possono difficilmente introdurre; e dato pure che per un caso di fortuna o un tratto di audacia s'introducano, è impossibile che durino, perché la parte avversa essendo la più numerosa perviene tosto o tardi di forza o legalmente ad alterarli o a distruggerli. Come si è veduto e si vede in Francia, dove i democratici non poterono nel quarantotto mantenere la repubblica conforme a' suoi principii, perché si divisero dai conservatori; e oggi i conservatori sono impotenti, perché disgiunti dai democratici. Ma il numero non basta a governare pacificamente senza il credito, perché la quantità non prova senza la qualità, non solo nelle cose umane, ma anche nel giro della natura corporea. Il credito civile dipende dal possesso delle idee e dalla pratica degli affari; cioè dal genio speculativo che vale nei generali e dal genio positivo che riesce nei particolari. La vera politica abbisogna di tali due parti; giacché senza la prima non si dà idealità, né quindi patria, indipendenza, unione, libertà, fratellanza, carità, giustizia; non si dà cognizione né affetto dei diritti, dei doveri e degl'interessi universali di una nazione, e delle varie nazioni; quindi si viene a mancare delle molle più attuose dei rivolgimenti e degli statuti civili. Senza la seconda, si ha difetto di realtà, e le idee sono sterili ed inutili, rimanendo nel campo ozioso e vuoto delle astrazioni, o venendo male applicate e prive dei loro frutti. Insomma la notizia speculativa può sola dare l'energia e l'impulso; la scienza pratica può sola porgere la regola e l'indirizzo; tanto che fuori del loro concorso vano è l'aspirare a quel realismo politico che si collega da un lato col vero idealismo e dall'altro abbraccia la cognizione e l'usanza sperimentale degli empirici. Ora la prima di queste condizioni prevale manifestamente nei democratici, e la seconda nei conservatori; e però amendue le parti son necessarie all'azione. Al divorzio dei conservatori e dei democratici fu debitore il Risorgimento del suo primo sviarsi e della final rovina: la loro unione e concordia potrà sola menare a buon termine il Rinnovamento.</p>
<p>Taluno mi obbietterà che la parte popolana non è pari di numero né di credito all'altra, almeno in alcune provincie italiche, come, per esempio, in Piemonte. Io lo concedo; come gli opponenti concederanno a me che il Piemonte non è l'Italia, e meno ancora l'Europa o il globo terracqueo. Vezzo dei politici subalpini si è il misurare tutto il mondo dal loro paese; e deridere e sfatare quelle generalità che si adattano forse men bene a cotal contrada che alle altre della penisola. Il giogo non tollerabile che opprime Lombardia, Venezia, i ducati, Toscana, Roma, Napoli, ci ha accresciuto smisuratamente la fazione democratica; che è la sola progressiva di sua natura; stante i conservatori che ripulsano le idee popolari vanno indietro; laddove i democratici vanno innanzi; pogniamo che per riuscir nell'intento abbiano d'uopo dei loro compagni. Perciò questa parte, che oggi è già ragguardevole, sarà assai più grande nel periodo di cui parliamo; cioè nel corso del Rinnovamento, dalle cui condizioni probabili si vuol pigliar la misura del suo apparecchio. E anche dato che i democratici non sovrastessero di numero e di riputazione in Italia, ci prevarranno di ardire e di forze; essendo spalleggiati dall'opinione predominante e dai moti di tutta Europa. Laonde se i conservatori piemontesi si affidassero di poter essi soli condurre in quei frangenti la cosa pubblica, come oggi fanno, si troverebbero ingannati; e però se bramano di preservare almeno in parte il loro potere, non hanno altro modo di riuscirvi che quello di una lega sincera coi democratici. Le stesse considerazioni fanno pei democratici là dove sin d'oggi credono di soprastare; giacché per quanto essi abbiano o sieno per avere il sopravvento, se non si allegheranno coi conservatori, il loro regno sarà breve e darà luogo più o manco alla riscossa di quelli. Né li salverà il consenso degli altri paesi; perché ciò che avverrà in Italia succederà pure nell'altra Europa; dove il trionfo della democrazia sarà solo momentaneo, come fu nel quarantotto, se essa ripudierà il concorso delle classi conservatrici. Brevemente, l'altalena delle due parti politiche che affligge da tanto tempo il mondo civile non avrà fine, se non si risolvono ad unirsi l'una coll'altra. E l'unione dee premere ad entrambe ugualmente, perché senza di essa il loro dominio è passeggero e sfuggevole; anzi più apparente ch effettivo; quando le riscosse democratiche sogliono conferire la potenza ai demagoghi, e le conservatrici ai retrogradi. Il che è inevitabile; perché ogni riscossa, essendo violenta o almeno illegale, tende per natura a favorire le parti eccessive e sofistiche piuttosto che le dialettiche e ben temperate.</p>
<p>Ma l'accordo delle due sette è egli possibile e di facile esecuzione? Facile no; possibile sì. Sarebbe in sé facilissimo, perché niente ci si oppone dal canto delle dottrine; le quali, non che ripugnarsi essenzialmente, abbisognano l'una dell'altra. Ma il difetto di cognizione, di perspicacia, di previdenza da un lato, le avversioni personali, i puntigli, le gelosie, le invidie, le abitudini e preoccupazioni faziose dall'altro lato, ci frappongono gravissimi ostacoli. Tuttavia il superare tali impedimenti non è impossibile; e si può sperar che succeda quando le due sette si rendano ben capaci che il connubio è loro parimente utile, anzi necessario; atteso che il vincolo più efficace degli uomini è la comunione degli interessi. E l'esempio di tal concordia dovrebbe esser dato dal Piemonte; s'egli aspira veramente alla gloria del grado egemonico. La cosa vi è tanto più facile quanto che il paese essendo libero, ogni setta ci può dire le sue ragioni, e mancano, se non tutte, molte di quelle cause accidentali che seminano nelle altre provincie gli sdegni, i rancori e le diffidenze. E si avverta che quando io parlo di comunella fra i conservatori e i democratici, distinguo assolutamente i primi dai municipali e i secondi dai puritani. Imperocché quanto l'unione delle due parti dialettiche è conforme a natura, tanto sarebbe contro natura quella dei conservatori coi puritani, o dei municipali coi democratici. I municipali dicono: o il regno o niente. I puritani gridano: perisca l'Italia più tosto che la repubblica. Ben vedete che con questa gente non si può avere intesa né far patto di sorta. Il caso delle due altre opinioni è diverso; poiché se bene i democratici sieno più inclinati alla repubblica che alla monarchia, e i conservatori alla monarchia che alla repubblica; essi però convengono nell'antiporre alla forma speciale del governo e allo stato la nazione; che è quanto dire l'indipendenza, l'unione e la libertà in generale, qualunque sia per essere il loro assetto particolare. Ora tra questi due pareri l'accordo non è malagevole; e si può esprimere con questa formola, che <hi rend="italic">i conservatori e i democratici sieno disposti ad abbracciare e sostenere lealmente la repubblica o la monarchia civile, secondo che i casi futuri renderanno l'una o l'altra di queste due forme di stato più opportuna a porre in essere, tutelare e conservare la nazionalità italica</hi>. Il che si riduce, come io dissi nel primo libro, a riunire le due parti nell'idea nazionale; mediante la quale ciascuna di esse, deposto il carattere di fazione e di setta, s'immedesima colla nazione.</p>
<p>Il risolvere, giunta l'ora, l'arduo problema e determinare con fermo senno a qual via debbano appigliarsi gl'Italiani, dipenderà in primo luogo dal corso degli eventi e dal valore degli uomini che guideranno la cosa pubblica. Il qual valore, vano è il prometterselo nei più; ma può ben rinvenirsi nei pochi, e però quando non si trova nei magistrati esecutivi, la colpa non è dei tempi ma dell'elezione. Tre sono le parti principali che debbono avere i buoni rettori, qualunque sia la forma dello stato; cioè capacità politica, moralità pubblica e privata e dignità civile. Il requisito della capacità dee escludere non solo gl'ignoranti, ma eziandio i dilettanti; perché se questi non si accettano nelle discipline teoretiche di qualche rilievo, come si potranno far buoni nella pratica più difficile qual si è quella di reggere glistati e le nazioni? Egli è singolare che si ammetta in politica una presunzione che sarebbe ridicola in ogni altro genere di uffici e di esercizi. Chi vorrebbe abitare, per cagion di esempio, in una casa fabbricata da un semplice dilettante di architettura e da un capomastro estemporaneo? Niuno sicuramente; perché le case di tal fatta corrono grave rischio di far pelo, poi corpo, e in fine di cadere sul capo di chi ci abita. Anche nelle professioni e nei mestieri più umili si richiede abilità e tirocinio. Né la capacità politica versa, come molti credono, nella scienza delle leggi, delle armi, della finanza, dell'agricoltura, del traffico, dell'instruzione, dell'edilizia, perché altri può valere in tutte queste cose e nondimeno essere inabile a ben governare. E quantunque elle sieno necessarie, vi ha tra loro e la dote di cui discorro questo divario, che se chi regge è inesperto intorno ai detti capi, può valersi della scienza e dell'opera dei subalterni; laddove alla capacità politica nulla può supplire, se in proprio non si possiede. E in che versa la capacità politica? In una sola cosa; cioè nell'antiveggenza. Chi antivede i successi, le occasioni, i beni, i mali, i pericoli probabili dell'avvenire, è impossibile che non provvegga con senno alle cose che occorrono. Se i ministri piemontesi della mediazione avessero preveduta la repubblica romana e l'invasione gallotedesca, avrebbero essi rifiutato il soccorso francese e la lega italica? Se quelli di Novara avessero reveduta la ruina di ogni libertà civile in tutta la penisola inferiore e il ritorno dei Lombardoveneti al giogo imperiale, avrebbero essi disdetto l'intervento sardo? I governi che preconoscono il futuro sono arbitri del presente, perché hanno il benefizio del tempo; quando i mali violenti e malagevoli a medicare nel loro colmo sono di facile guarigione, se si curano nei rimi loro principii, mentre è tenue il disordine e abbondano i mezzi e l'agio per ripararvi.</p>
<p>L'antiveggenza presuppone alcune doti che sono parte naturali ed ingenite, parte acquisite ed artificiali. Non può penetrare le probabilità avvenire chi non ha un'adequata contezza del presente e del passato, mediante l'esperienza e la storia; né basta il sapere le condizioni del proprio paese, se s'ignorano quelle dell'altro mondo civile, e se i fatti si conoscono solo all'empirica senza la notizia delle leggi che li governano. Ma a che serve la suppellettile scientifica, se non si ha da natura quel giudizio sicuro, quel tatto fino, quel senso pratico del reale e del positivo, che solo può fare equa stima degli uomini e delle cose loro? Il quale, niun libro lo contiene, niuna scuola l'insegna, niun maestro può comunicarlo. E senza di esso le cose non si veggono come sono in effetto, ma come paiono; e si tien dietro ai dettami del senso comune o volgare, non a quelli del senso retto. Dall'accoppiamento di queste due parti nasce l'ampiezza dei concetti, la bontà dei giudicati, la copia dei partiti, la saviezza nella loro scelta, la facoltà di abbracciare i generali e di apprendere i particolari; e si evitano i difetti opposti dei municipali e dei puritani; i primi dei quali non sanno elevarsi alle nozioni universali di patria, d'indipendenza, di unione, di egemonìa e simili, e i secondi sono incapaci di eleggere i mezzi più acconci a colorirle.</p>
<p>L'intelletto non può essere facoltà pratica senza il concorso dell'arbitrio; la cui efficacia importa attività e risoluzione. L'attività accresce in un certo modo le forze dell'individuo, moltiplicando col buon uso il capitale del tempo e accelerando le operazioni. In tutte le cose umane il tempo è di un pregio inestimabile, ma in quelle specialmente, dove il buon successo dipende dall'occasione, che suol essere sfuggevole di sua natura. Vero è che quanto si vuol esser pronto a pigliarla, tanto si dee essere paziente ad attenderla; e perciò la longanimità sapiente è il correlativo naturale dell'altra dote. Dal loro conserto nasce la risolutezza; la quale pondera i partiti pacatamente, ma avvisato il migliore, non esita nell'elezione, e non indugia né ammolla nell'esecuzione. Gli uomini forniti di questa parte, cominciano con senno animoso e compiono con perseveranza; e sono <hi rend="italic">amatori delle conclusioni</hi>, come il Cellini dicea di se stesso<note place="foot"><p><bibl><title>Ricordi</title>, 19.</bibl></p></note>. E laddove essi hanno la padronanza di se medesimi, gli spiriti irresoluti e ondeggianti fra gli opposti pareri, sono sempre in balìa degli altri. I rettori di questa fatta non possono essere autonomi; e vengono del continuo aggirati e menati pel naso dai minori uffiziali, dai clienti, dagli adulatori, dalle sette, dalle donne, dalle corti, dai diplomatici, ancorché non se ne avveggano, e si credano arbitri dei propri moti.</p>
<p>La capacità che risulta dal complesso di tali parti è richiesta al credito politico, ma non basta per se sola a procacciarlo e mantenerlo; e però è d'uopo che la sufficienza sia rifiorita dalla virtù. La virtù è il compimento dell'ingegno; che senza di essa è manco, mutilo, imperfetto, prova nel male più che nel bene e non risponde di gran pezza alla sua vocazione. Ella ha molte parti così note, che sarebbe superfluo il riandarle; ma due ve ne hanno, di cui oggi si fa poco caso, e meritano pertanto una speciale avvertenza. Ciò sono la lealtà del procedere e la dirittura dell'intenzione. Vezzo dei tristi e dei mediocri si è di credere che la perizia versi nell'astuzia; essendo questo uno di quegli errori volgari che si fondano nell'apparenza. E siccome presso i popoli guasti, che Cristo dinota col nome di <hi rend="italic">mondo</hi>, e nelle età corrotte, che Tacito distingue col nome di secolo<note place="foot"><p>“<quote lang="lat">Corrumpere et corrumpi, saeculum vocatur</quote>.” (<bibl><title>Germ.</title>, 19.</bibl>) Il Leopardi dice che “<quote>l'idea generale dinotata da Gesù Cristo col nome di mondo non si trova sotto una voce unica o sotto una forma precisa in alcun filosofo gentile</quote>.” (<bibl><title>Opere</title>, t. II, p. 168.</bibl>) Ma il <hi rend="italic">secolo</hi> di Tacito ha molta convenienza col <hi rend="italic">mondo</hi> dell'evangelio; e si riscontra con un'altra locuzione di questo, il quale chiama <hi rend="italic">secolo</hi> lo spazio di tempo assegnato al mondo antico prima che sorga il mondo nuovo; cosicché le due parole vengono a significare la stessa idea nel suo doppio rispetto verso il luogo e la durata. E però fin dai primi tempi <hi rend="italic">secolo</hi> e <hi rend="italic">mondo</hi> corrono promiscuamente nella lingua degli scrittori cristiani; e frequentissime presso gli spirituali sono le locuzioni di <hi rend="italic">amare, odiare il secolo, rinunziare, tornare al secolo, ritirarsi dal secolo</hi>, e simili; dove <hi rend="italic">secolo</hi> è manifestamente sinonimo di <hi rend="italic">mondo</hi> nel senso evangelico e ha sottosopra la medesima sigrificanza che nel passo di Tacito testé allegato. Quindi è che le voci di <hi rend="italic">laico</hi> e di <hi rend="italic">secolare</hi> furono in origine significative d'ignoranza e di corruzione; e quelle di <hi rend="italic">uomo mondano</hi> e di <hi rend="italic">femmina di mondo</hi> suonano anche oggi sinistramente.</p></note>, i mediocri e i tristi prevalgono; così in tali tempi la saviezza si confonde colla malizia<note place="foot"><p>Cicerone combatte questo errore negli Uffizi (<bibl>II, 3</bibl>).</p></note>, e l'arte di governare gli uomini con quella d'ingannarli. Di questa subdola e bieca politica i Gesuiti sono vecchi maestri; e siccome la vivente generazione italiana o fu educata da loro o almeno per indiretto ne ricevette le impressioni, così non è meraviglia se l'uso della doppiezza invalga quasi generalmente; aiutato eziandio dal predominio dei curiali nei governi parlamentari. Né il male è proprio d'Italia; perché se non fosse sparso, né Maurizio di Talleyrand né Giuseppe Fouché, uomini mediocri e sprezzabili da ogni lato, avrebbero ottenuto fama, come fecero, di solenni politici per tutta Europa<note place="foot"><p>Vedi su questi due personaggi la Storia del Vaulabelle (<bibl>t. I, II, pass.</bibl>) e sul Talleyrand in particolare ciò che dice lo stesso autore (<bibl>t. II, p. 94, 95</bibl>).</p></note>.</p>
<p>E pure la pratica di cui discorro ha contro di sé non solo la coscienza, ma l'esperienza; la quale dimostra che i suoi danni sono maggiori degli utili, e che in fine ella torna esiziale agli operatori. L'opinione contraria nasce da difetto d'antiveggenza; perché gl'ingegni mediocri, incollati e confitti nel presente, non hanno avviso né fanno stima delle conseguenze lontane delle loro azioni; e misurandone l'utilità dall'istante che corre, scambiano facilmente il danno colla salute. Imperocché è fuor di dubbio che in mille casi una bugia, una calunnia, un'impostura, una frode, una perfidia, un tradimento possono liberare altrui da gravi impacci o procurargli alcuni vantaggi momentanei; come è non meno certo che in processo di tempo il pro è contrabbilanciato e superato dal pregiudizio, e se non altro dalla perdita della riputazione, che è il primo e più prezioso dei beni civili. Perché quantunque la menzogna sia ben congegnata<note place="foot"><p>“<quote lang="fre">Le mesonge est une arme à double tranchant, el tôt ou tard celui qui s'en sert en est luimême blessé</quote>.” (<bibl>Deflotte, <title lang="fre">La souveraineté du peuple</title>, Paris, 1851, p. 28, 29.</bibl>)</p></note>, e il malefizio sia fatto secretamente e non si sappia subito, tuttavia in fine trapela; ed è un'illusione degli uomini malvagi o mediocri il credere di poterlo occultare durevolmente. “<quote>Prendi,” <seg type="inciso">dice il Leopardi,</seg> “fermamente questa regola: le cose che tu non vuoi che si sappia che tu abbi fatte, non solo non le ridire, ma non le fare. E quelle che non puoi fare che non sieno o che non sieno state, abbi per certo che si sanno, quando bene tu non te ne avvegga</quote><note place="foot"><p><bibl><title>Opere</title>, t. II, p. 121.</bibl></p></note>”. Nel che l'esperienza umana si accorda a capello colla parola evangelica<note place="foot"><p><bibl>Matth. I, 26; Marc. IV, 22; Luc. VIII, 17.</bibl></p></note>. Certo quei municipali del Piemonte che usarono tre anni sono le vie più oblique ed indegne per rovinar gli opponenti, recarsi in pugno la cosa pubblica e far prevalere le loro opinioni; e quei democratici che poco appresso gl'imitarono; credettero per qualche tempo di aver vinta la prova; confidandosi che la storia avrebbe ignorate o almeno taciute le loro brutture. Ma forse oggi la pensano ancora allo stesso modo? Forse potendo, non disfarebbero il fatto a qualunque costo? Forse che taluno di loro non muterebbe volentieri la sua fortuna con quella dell'avversario, benché egli abbia sortito gli onori e le cariche in pena dei falli, e questi in premio dei meriti le ingiurie, e l'esilio?</p>
<p>Dicono i moralisti che l'occhio della coscienza dee essere purgato e limpido, e che la sua limpidezza consiste nella rettitudine dell'intenzione. Altrimenti non vede le cose come sono, ma tinte di quel colore che corrisponde all'affetto suo. Ora in politica la dirittura dell'intenzione consiste nell'amare il bene pel bene, la patria per la patria, e non mica per se medesimo e per la setta a cui altri appartiene. Se l'egoismo individuale e fazioso fa velo alla vista, gli oggetti pigliano quell'aspetto che lusinga il desiderio e si veggono travisati; tanto che governandosi nella pratica con tal falsa apparenza, si dà negli errori meno escusabili. Con tutta la loro ignoranza delle cose civili, egli è indubitato che né i puritani né i municipali sarebbero incorsi in tanti scappucci come fecero, se avessero avuto per guida il solo amore d'Italia e non gl'interessi della loro fazione. Ma quanti oggi si trovano che amino l'Italia per l'Italia e non per se stessi? Quanti sono che piglino la pura considerazione del bene universale per norma dei loro atti e criterio delle loro opinioni? I più di quelli che si gridano costituzionali o repubblicani, sono tali perché mette loro conto di essere; secondo che hanno interesse a mantenere o ad innovare, e temono di perdere gli onori e gli utili o agognano di acquistarli. Biagio Pascal si doleva che il grado di lunghezza meridiana o di altezza polare determini spesso nell'etica le regole del giusto e dell'ingiusto; ma se oggi risuscitasse, dovrebbe muovere in politica le stesse e maggiori querele. Imperocché tale, verbigrazia, che è monarchico, perché graduato o favorito dal regno, diverrebbe repubblicano, se la disgrazia lo trabalzasse; e tale vuol la repubblica, esule in Francia, che ricco e potente in Italia, terrebbe dal principato. Il desiderio di arricchire e godere nei più ignobili, quello di potere e di comandare in chi ha spiriti più elevati, sono il principio determinativo del maggior numero così nella scelta delle dottrine, come nella vita e nei portamenti; non dico solo fra le sette sofistiche dei retrogradi, dei municipali e dei puritani, ma eziandio in quelle dei conservatori e dei democratici.</p>
<p>Ora nessuna causa può vincere e trionfare, se muove da tal fini ed è informata da tali spiriti. L'immoralità e la corruzione misero in fondo, come vedemmo, il Risorgimento italiano, e faranno lo stesso servigio al Rinnovamento, se il male non si tronca dalla radice. Siccome gli uomini eletti ad indirizzarlo, dovranno uscire principalmente dalla parte democratica, uopo è che que sta fin d'oggi si migliori e si purghi; considerando la moralità come la prima condizione richiesta a meritare ed avere nome e credito di liberale. Chi non ha per tal rispetto un nome illibato, sia escluso inesorabilmente da ogni compagnia e maneggio civile; quanta che sia d'altro lato la sua sufficienza e la bontà dei principi politici di cui fa professione. Per riuscir valentuomo nella vita pubblica uopo è anzi tutto essere galantuomo nella privata; e specialmente avere quella lealtà specchiata di parole e di opere, che è la base della rettitudine nell'uomo e nel cittadino. La democrazia italiana ebbe finora poco credito, perché trascurò questa importante avvertenza nell'elezione dei membri, degl'interpreti e dei capi; badando solo alle opinioni loro, in vece di attendere sovrattutto ai fatti e alla vita. Come se anche le opinioni fossero sincere e degne di fiducia quando non hanno per fondamento la bontà e la dirittura dell'animo e del costume. Incredibile è l'autorità, la riputazione e quindi la potenza, che ella acquisterebbe, procedendo a questa riforma, e facendo in modo che d'ora innanzi la parte popolare sia il fiore dei galantuomini; e che la sua divisa rappresenti a ciascuno la virtù e l'onore, cioè le due cose che assommano e compiono tutti i beni civili. In tal maniera la democrazia italica potrà essere un semenzaio di valorosi e porgere alla cadente patria chi possa rilevarla e redimerla. Né perciò vuolsi escludere assolutamente da tanto onore chi l'ha disservita in addietro; dovendosi equamente perdonare qualche cosa alla civile inesperienza e alle foghe politiche del quarantotto. Ma fra coloro che peccarono in tale occasione quelli soli avranno diritto alla pubblica fiducia che cancelleranno coi meriti gli antichi torti, porgendo non dubbie prove di migliorate opinioni e di sufficienza. Gli altri non dovranno dolersi di essere lasciati addietro; perché anzi si farà loro servigio, rimovendoli dal pericolo di essere artefici alla patria di nuove sciagure e di macchiare un'altra volta la propria riputazione. Rispetto poi a chi diede prove iterate di abitudini faziose e di arti subdole, si dovrà essere inesorabile; perché poco gioverebbe al Piemonte l'esser libero dai Gesuiti, se eleggesse per condottieri quelli che gl'imitano; e mal pro farebbe all'Italia l'avere per avvocati coloro che rovinano gli amici e la causa che abbracciano.</p>
<p>La dote finalmente che dee suggellare tutte le altre nei buoni rettori è il decoro civile. Il quale consta di due parti, essendo pubblico e privato; perché non può mantenere la dignità patria chi trasanda quella della propria persona. Questa dote è rara nei popoli moderni per la cattiva educazione; la quale, parte con massime false e usanze frivole, parte cogl'insegnamenti di una religione e spiritualità mal intesa, avvezza gli uomini a far poco caso del decoro proprio e comune. Soli in questa viltà universale gl'Inglesi, gli Americani del norte e gli Spagnuoli rendono ancor qualche immagine della fierezza dei popoli antichi. La qual fierezza non è superbia, come alcuni credono; poichè anche quando si riferisce all'individuo, essa si fonda nel rispetto verso l'uomo e la natura umana in generale, e nel senso vivo dell'uguaglianza nativa e civile; onde non regna se non presso quelle genti, in cui l'istinto di essa uguaglianza è radicato e gagliardo. Laddove la superbia si ferma nell'individuo e lo sequestra dagli altri; onde essa non cerca l'onore, ma gli onori, non la dignità, ma le dignità particolari; e quindi ama le distinzioni, i privilegi, i gradi, i nastri, le divise, per cui un uomo si differenzia dagli altri uomini. E però non di rado si accoppia coll'avvilimento civile; come si vede in quei patrizi e cortigiani degli stati dispotici che mentre reputano, verbigrazia, <quote rend="italic">il vendere cosa più ridicola che il comperare</quote><note place="foot"><p><bibl>Manzoni, <title>I Promessi Sposi</title>, 4.</bibl></p></note>, e vilipendono le arti meccaniche, stimano cosa nobile l'inginocchiarsi e condiscendere a tutte le voglie e ai capricci di un signore, purché in contraccambio ne sieno abilitati a schiacciare impunemente i cittadini. L'onore non è cosa vana né ingiusta, come i privilegi nominali o lesivi della parità civile, essendo un bene accessibile a ciascuno, e fondamento di tutti gli altri; e in politica è di tal rilievo che per molti rispetti più importa dell'oro e degli eserciti. Onde gli uomini insigni di stato (come il Richelieu, Arrigo quarto, Oliviero Cromwell, Guglielmo Pitt) ne sono gelosi e solleciti oltre modo. Ma questa qualità non è frequente nelle nazioni moderne; e se in una delle più illustri e potenti, dopo Casimiro Perier non se n'è veduto alcun segno, qual meraviglia che nell'Italia serva, inferma, divisa ne manchi ogni vestigio da molti secoli? I nostri repubblicani del medio evo la conoscevano e la praticavano poco meglio dei puritani odierni; i quali hanno tal senso e concetto della dignità cittadina, che antipongono la servitù sotto i barbari alla libertà con un principe italico. Si può immaginare un contegno più vile di quello dei Veneziani dopo la sconfitta di Ghiaradadda? O un parlare più abbietto di quello dei Vicentini al principe di Anault (l'Haynau di quei tempi), e dei Giustiniani all'imperatore<note place="foot"><p><bibl>Guicciardini, <title>Stor.</title> VIII, 2; IX,1.</bibl></p></note>? Niuno dee stupirsi che l'aringa <hi rend="italic">miserabile</hi>, come la chiama il Guicciardini, ricevesse una risposta atroce, piena di <hi rend="italic">crudeltà tedesca</hi> e di <hi rend="italic">barbara insolenza</hi><note place="foot"><p><bibl><hi rend="italic">Ibid.</hi> IX, 1.</bibl></p></note>; imperocché altra sorte non meritano i governi ed i popoli che si perdono d'animo e si avviliscono nell'infortunio. Né le brutte vergogne sono finite ai dì nostri. Quasi che non bastassero quelle che già abbiamo veduto, eccovi che i ministri sardi spediscono un cortigiano a ossequiare l'oppressore d'Italia su quel suolo medesimo cui testé consacravano i sudori di Carlo Alberto e il sangue de' suoi prodi. A che pro il vituperio? Temete forse che rifiutando di adorare il rampollo imperiale, egli assalga il Piemonte? Né io già oso riprendere un tal procedere, dappoiché si è gridata la guerra impossibile. Ma arrossisco che mentre i Milanesi, benché sudditi ed esposti alle vendette del barbaro, lo costrinsero col loro contegno (il cielo li benedica) a ritirarsi quasi in fuga, i ministri di un re libero e italiano facciano atto di vassallaggio. Oh esempi magnanimi dei nostri antichi padri, dove siete voi? E se non ci dà il cuore d'imitarvi nelle cose piccole, come potremo nelle grandissime? Ma non può procurare e mantenere la dignità patria chi antipone la salvezza all'onore e alla fama. Gli antichi erano in vita generosi ed invitti, perché sapevano esser tali eziandio in sul morire. Pompeo Magno non mise un sol grido né disse una parola a colui che lo feriva<note place="foot"><p>“<quote lang="lat">Nullo gemitu consensit ad ictum</quote>.” (<bibl>Luc. <title>Phars</title> VIII, 618.</bibl>)</p></note>; e il suo grande avversario, abbandonando il proprio corpo agli uccisori, ebbe cura di comporlo e atteggiarlo con verecondia. Tanto quei gloriosi erano teneri del decoro! Se l'Italia non si risolve a mutar costume, il suo cadavere non avrà pure gli onori funebri né il compianto delle nazioni; e un obbrobrio eterno senza speranza sottentrerà in breve ai voti e agli auguri del Rinnovamento.</p></div2>
<trailer>FINE DEL SECONDO LIBRO E DELL'OPERA.</trailer>

</div1></body></text></TEI.2>
