<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il Galateo</title>
      <author>Giovanni Della Casa</author>
    </titleStmt>
    <extent>148 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000619</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Galateo, overo De' costumi</title>
        <author>Della Casa, Giovanni</author>
        <editor id="ed">Scarpa, Emanuela</editor>
        <publisher>Panini</publisher>
        <pubPlace>Modena</pubPlace>
        <date>1990</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>858.408 - SCRITTI MISCELLANEI ITALIANI. 1542-1585. Scritti in prosa</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2003-10-22T00:00:00.000+02:00</date>
      <respStmt>
        <name>Daniele Masini</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-11-17T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>IL GALATEO OVERO DE' COSTUMI</head>
<p>Con ciò sia cosa che tu incominci pur ora quel viaggio del
quale io ho la maggior parte, sì come tu vedi, fornito, cioè
questa vita mortale, amandoti io assai, come io fo, ho
proposto meco medesimo di venirti mostrando quando un luogo
e quando altro, dove io, come colui che gli ho sperimentati,
temo che tu, caminando per essa, possi agevolmente o cadere
o, come che sia, errare: acciò che tu, ammaestrato da me,
possi tenere la diritta via con la salute dell'anima tua e
con laude et onore della tua orrevole e nobile famiglia.
E perciò che la tua tenera età non sarebbe sufficiente a
ricevere più prencipali e più sottili ammaestramenti,
riserbandogli a più convenevol tempo, io incomincierò da
quello, che per aventura potrebbe a molti parer frivolo:
cioè quello che io stimo che si convenga di fare per potere,
in comunicando et in usando con le genti, essere costumato e
piacevole e di bella maniera: il che non di meno è o virtù o
cosa molto a virtù somigliante.

E come che l'esser liberale o constante o magnanimo sia per
sé sanza alcun fallo più laudabil cosa e maggiore che non è
l'essere avenente e costumato, non di meno forse che la
dolcezza de' costumi e la convenevolezza de' modi e delle
maniere e delle parole giovano non meno a' possessori di
esse che la grandezza dell'animo e la sicurezza altresì a'
loro possessori non fanno: perciò che queste si convengono
essercitare ogni dì molte volte, essendo a ciascuno
necessario di usare con gli altri uomini ogni dì et ogni dì
favellare con esso loro; ma la giustitia, la fortezza e le
altre virtù più nobili e maggiori si pongono in opera più di
rado; né il largo et il magnanimo è astretto di operare ad
ogni ora magnificamente, anzi non è chi possa ciò fare in
alcun modo molto spesso; e gli animosi uomini e sicuri
similmente rade volte sono constretti a dimostrare il valore
e la virtù loro con opera.

Adunque, quanto quelle di grandezza e quasi di peso vincono
queste, tanto queste in numero et in ispessezza avanzano
quelle: e potre'ti, se egli stesse bene di farlo, nominare
di molti, i quali, essendo per altro di poca stima, sono
stati, e tuttavia sono, apprezzati assai per cagion della
loro piacevole e gratiosa maniera solamente; dalla quale
aiutati e sollevati, sono pervenuti ad altissimi gradi,
lasciandosi lunghissimo spatio adietro coloro che erano
dotati di quelle più nobili e più chiare virtù che io ho
dette.


E come i piacevoli modi e gentili hanno forza di eccitare la
benivolenza di coloro co' quali noi viviamo, così per lo
contrario i zotichi e rozzi incitano altrui ad odio et a
disprezzo di noi.


Per la qual cosa, quantunque niuna pena abbiano ordinata le
leggi alla spiacevolezza et alla rozzezza de' costumi (sì
come a quel peccato che loro è paruto leggieri, e certo egli
non è grave), noi veggiamo non di meno che la natura istessa
ce ne castiga con aspra disciplina, privandoci per questa
cagione del consortio e della benivolenza degli uomini: e
certo, come i peccati gravi più nuocono, così questo
leggieri più noia o noia almeno più spesso; e sì come gli
uomini temono le fiere salvatiche e di alcuni piccioli
animali, come le zanzare sono e le mosche, niuno timore
hanno, e non di meno, per la continua noia che eglino
ricevono da loro, più spesso si ramaricano di questi che di quelli
non fanno, così adiviene che il più delle persone odia
altrettanto gli spiacevoli uomini et i rincrescevoli quanto i
malvagi, o più.


Per la qual cosa niuno può dubitare che a chiunque si
dispone di vivere non per le solitudini o ne' romitorii, ma
nelle città e tra gli uomini, non sia utilissima cosa il
sapere essere ne' suoi costumi e nelle sue maniere gratioso
e piacevole; sanza che le altre virtù hanno mestiero di più
arredi, i quali mancando, esse nulla o poco adoperano; dove
questa, sanza altro patrimonio, è ricca e possente, sì come
quella che consiste in parole et in atti solamente.


Il che acciò che tu più agevolmente apprenda di fare, dèi
sapere che a te convien temperare et ordinare i tuoi modi
non secondo il tuo arbitrio, ma secondo il piacer di coloro
co' quali tu usi, et a quello indirizzargli; e ciò si vuol
fare mezzanamente, perciò che chi si diletta di troppo
secondare il piacere altrui nella conversatione e nella
usanza, pare più tosto buffone o giucolare, o per aventura
lusinghiero, che costumato gentiluomo.

Sì come, per lo contrario, chi di piacere o di dispiacere
altrui non si dà alcun pensiero è zotico e scostumato e
disavenente.

Adunque, con ciò sia che le nostre maniere sieno allora
dilettevoli, quando noi abbiamo risguardo all'altrui e non
al nostro diletto, se noi investigheremo quali sono quelle
cose che dilettano generalmente il più degli uomini, e quali
quelle che noiano, potremo agevolmente trovare quali modi
siano da schifarsi nel vivere con esso loro e quali siano da
eleggersi.

Diciamo adunque che ciascuno atto che è di noia ad alcuno
de' sensi, e ciò che è contrario all'appetito, et oltre a
ciò quello che rappresenta alla imaginatione cose male da
lei gradite, e similmente ciò che lo 'ntelletto have a
schifo, spiace e non si dèe fare.

Perciò che non solamente non sono da fare in presenza degli
uomini le cose laide o fetide o schife o stomachevoli, ma il
nominarle anco si disdice; e non pure il farle et il
ricordarle dispiace, ma etiandio il ridurle nella
imaginatione altrui con alcuno atto suol forte noiar le
persone.

E perciò sconcio costume è quello di alcuni che in palese si
pongono le mani in qual parte del corpo vien loro voglia.

Similmente non si conviene a gentiluomo costumato
apparecchiarsi alle necessità naturali nel conspetto degli
uomini; né, quelle finite, rivestirsi nella loro presenza;
né pure, quindi tornando, si laverà egli per mio consiglio
le mani dinanzi ad onesta brigata, con ciò sia che la
cagione per la quale egli se le lava rappresenti nella
imagination di coloro alcuna bruttura.

E per la medesima cagione non è dicevol costume, quando ad
alcuno vien veduto per via (come occorre alle volte) cosa
stomachevole, il rivolgersi a' compagni e mostrarla loro.

E molto meno il porgere altrui a fiutare alcuna cosa
puzzolente, come alcuni soglion fare con grandissima
instantia, pure accostandocela al naso e dicendo: — Deh,
sentite di gratia come questo pute! —; anzi doverebbon dire:
— Non lo fiutate, perciò che pute —.

E come questi e simili modi noiano quei sensi a' quali
appartengono, così il dirugginare i denti, il sufolare, lo
stridere e lo stropicciar pietre aspre et il fregar ferro
spiace agli orecchi, e dèesene l'uomo astenere più che può.

E non sol questo; ma dèesi l'uomo guardare di cantare,
specialmente solo, se egli ha la voce discordata e difforme;
dalla qual cosa pochi sono che si riguardino, anzi, pare che
chi meno è a ciò atto naturalmente più spesso il faccia.

Sono ancora di quelli che, tossendo o starnutendo, fanno sì
fatto lo strepito che assordano altrui; e di quelli che, in
simili atti, poco discretamente usandoli, spruzzano nel viso
a' circonstanti; e truovasi anco tale che, sbadigliando, urla
o ragghia come asino; e tale con la bocca tuttavia aperta
vuol pur dire e seguitare suo ragionamento e manda fuori
quella voce (o più tosto quel romore) che fa il mutolo
quando egli si sforza di favellare: le quali sconce maniere
si voglion fuggire come noiose all'udire et al vedere

Anzi dèe l'uomo costumato astenersi dal molto sbadigliare,
oltra le predette cose, ancora perciò che pare che venga da
un cotal rincrescimento e da tedio, e che colui che così
spesso sbadiglia, amerebbe di esser più tosto in altra parte
che quivi, e che la brigata, ove egli è, et i ragionamenti
et i modi loro gli rincrescano.

E certo, come che l'uomo sia il più del tempo acconcio a
sbadigliare, non di meno, se egli è soprapreso da alcun
diletto o da alcun pensiero, egli non ha mente di farlo; ma,
scioperato essendo et accidioso, facilmente se ne ricorda; e
perciò, quando altri sbadiglia colà dove siano persone
ociose e sanza pensiero, tutti gli altri, come tu puoi aver
veduto far molte volte, risbadigliano incontinente, quasi
colui abbia loro ridotto a memoria quello che eglino
arebbono prima fatto, se essi se ne fossino ricordati.

Et ho io sentito molte volte dire a' savi letterati che
tanto viene a dire in latino «sbadigliante» quanto
‘neghittoso’ e ‘trascurato’.

Vuolsi adunque fuggire questo costume, spiacevole — come io
ho detto — agli occhi et all'udire et allo appetito; perciò
che, usandolo, non solo facciamo segno che la compagnia con
la qual dimoriamo ci sia poco a grado, ma diamo ancora
alcuno indicio cattivo di noi medesimi, cioè di avere
addormentato animo e sonnacchioso; la qual cosa ci rende
poco amabili a coloro co' quali usiamo.

Non si vuole anco, soffiato che tu ti sarai il naso, aprire
il moccichino e guatarvi entro, come se perle o rubini ti
dovessero esser discesi dal cielabro, che sono stomachevoli
modi et atti a fare, non che altri ci ami, ma che se alcuno
ci amasse si dis<add resp="ed">inn</add>amori: sì come testimonia lo spirito
del <emph>Labirinto</emph> (chi che egli si fosse), il quale, per
ispegnere l'amore onde messer Giovanni Boccaccio ardea di
quella sua male da lui conosciuta donna, gli racconta come
ella covava la cenere sedendosi in su le calcagna e tossiva
et isputava farfalloni.

Sconvenevol costume è anco, quando alcuno mette il naso in
sul bicchier del vino che altri ha a bere, o su la vivanda
che altri dèe mangiare, per cagion di fiutarla; anzi non
vorre' io che egli fiutasse pur quello che egli stesso dèe
bersi o mangiarsi, poscia che dal naso possono cader di quelle
cose che l'uomo ave a schifo, etiandio che allora non
caggino.

Né per mio consiglio porgerai tu a bere altrui quel
bicchier di vino al quale tu arai posto bocca et
assaggiatolo, salvo se egli non fosse teco più che
domestico; e molto meno si dèe porgere pera o altro frutto
nel quale tu arai dato di morso.

E non guardare perché le sopra dette cose ti paiano di
picciolo momento, perciò che anco le leggieri percosse, se
elle sono molte, sogliono uccidere.

E sappi che in Verona ebbe già un Vescovo molto savio di
scrittura e di senno naturale, il cui nome fu messer
Giovanni Matteo Giberti, il quale fra gli altri suoi
laudevoli costumi si fu cortese e liberale assai a' nobili
gentiluomini che andavano e venivano a lui, onorandogli in
casa sua con magnificenza non soprabondante, ma mezzana,
quale conviene a cherico.

Avenne che, passando in quel tempo di là un nobile uomo,
nomato Conte Ricciardo, egli si dimorò più giorni col
Vescovo e con la famiglia di lui, la quale era per lo più di
costumati uomini e scientiati.

E perciò che gentilissimo cavaliere parea loro e di
bellissime maniere, molto lo commendarono et apprezzarono;
se non che un picciolo difetto avea ne' suoi modi; del quale
essendosi il Vescovo — che intendente signore era — aveduto
et avutone consiglio con alcuno de' suoi più domestichi,
proposero che fosse da farne aveduto il Conte, come che
temessero di fargliene noia.

Per la qual cosa, avendo già il Conte preso commiato e
dovendosi partir la matina vegnente, il Vescovo, chiamato un
suo discreto famigliare, gli impose che, montato a cavallo
col Conte, per modo di accompagnarlo, se ne andasse con esso
lui alquanto di via; e, quando tempo gli paresse, per dolce
modo gli venisse dicendo quello che essi aveano proposto tra
loro.

Era il detto famigliare uomo già pieno d'anni, molto
scientiato et oltre ad ogni credenza piacevole e ben
parlante e di gratioso aspetto, e molto avea de' suoi dì
usato alle corti de' gran signori: il quale fu (e forse
ancora è) chiamato m<add resp="ed">esser</add> a petition del quale e
per suo consiglio presi io da prima a dettar questo presente
trattato.

Costui, cavalcando col Conte, lo ebbe assai tosto messo in
piacevoli ragionamenti; e di uno in altro passando, quando
tempo gli parve di dover verso Verona tornarsi, pregandonelo
il Conte et accommiatandolo, con lieto viso gli venne
dolcemente così dicendo: — Signor mio, il Vescovo mio
signore rende a V<add resp="ed">ostra</add> S<add resp="ed">ignoria</add> infinite gratie
dell'onore che egli ha da voi ricevuto; il quale degnato vi
siete di entrare e di soggiornar nella sua picciola casa.

Et oltre a ciò, in riconoscimento di tanta cortesia da voi
usata verso di lui, mi ha imposto che io vi faccia un dono
per sua parte, e caramente vi manda pregando che vi piaccia
di riceverlo con lieto animo; et il dono è questo.

Voi siete il più leggiadro et il più costumato gentiluomo
che mai paresse al Vescovo di vedere; per qual cosa, avendo
egli attentamente risguardato alle vostre maniere et
essaminatole partitamente, niuna ne ha tra loro trovata che
non sia sommamente piacevole e commendabile, fuori solamente
un atto difforme che voi fate con le labra e con la bocca,
masticando alla mensa con un nuovo strepito molto spiacevole
ad udire.

Questo vi manda significando il Vescovo e pregandovi che voi
v'ingegniate del tutto di rimanervene e che voi prendiate in
luogo di caro dono la sua amorevole riprensione et
avertimento; perciò che egli si rende certo niuno altro al
mondo essere che tale presente vi facesse —.

Il Conte, che del suo difetto non si era ancora mai aveduto,
udendoselo rimproverare, arrossò così un poco, ma, come
valente uomo, assai tosto ripreso cuore, disse: — Direte al
Vescovo che, se tali fossero tutti i doni che gli uomini si
fanno infra di loro, quale il suo è, eglino troppo più
ricchi sarebbono che essi non sono.

E di tanto sua cortesia e liberalità verso di me
ringratiatelo sanza fine, assicurandolo che io del mio
difetto sanza dubbio per innanzi bene e diligentemente mi
guarderò; et andatevi con Dio —.

Ora, che crediamo noi che avesse il Vescovo e la sua nobile
brigata detto a coloro che noi veggiamo talora a guisa di
porci col grifo nella broda tutti abbandonati non levar mai
alto il viso e mai non rimuover gli occhi, e molto meno le
mani, dalle vivande? E con amendue le gote gonfiate, come se
essi sonassero la tromba o soffiassero nel fuoco, non
mangiare, ma trangugiare:

i quali, imbrattandosi le mani poco meno che fino al gomito,
conciano in guisa le tovagliuole che le pezze degli
agiamenti sono più nette? Con le quai tovagliuole anco molto
spesso non si vergognano di rasciugare il sudore che, per lo
affrettarsi e per lo soverchio mangiare, gocciola e cade
loro dalla fronte e dal viso e d'intorno al collo, et anco
di nettarsi con esse il naso, quando voglia loro ne viene?

Veramente questi così fatti non meritarebbono di essere
ricevuti, non pure nella purissima casa di quel nobile
Vescovo, ma doverebbono essere scacciati per tutto là dove
costumati uomini fossero. Dèe adunque l'uomo costumato
guardarsi di non ugnersi le dita sì che la tovagliuola ne
rimanga imbrattata, perciò che ella è stomachevole a vedere;
et anco il fregarle al pane che egli dèe mangiare, non pare
polito costume.

I nobili servidori, i quali si essercitano nel servigio
della tavola, non si deono per alcuna conditione grattare il
capo né altrove dinanzi al loro signore quando e' mangia, né
porsi le mani in alcuna di quelle parti del corpo che si
cuoprono, né pure farne sembiante, sì come alcuni trascurati
famigliari fanno, tenendosele in seno, o dirieto nascoste
sotto a' panni; ma le deono tenere in palese e fuori d'ogni
sospetto, et averle con ogni diligenza lavate e nette, sanza
avervi sù pure un segnuzzo di bruttura in alcuna parte.
E quelli che arrecano i piattelli o porgono la coppa,
diligentemente si astenghino in quell'ora da sputare, da
tossire e, più, da starnutire, perciò che in simili atti
tanto vale, e così noia i signori, la sospettione, quanto la
certezza; e perciò procurino i famigliari di non dar cagione
a' padroni di sospicare, perciò che quello che poteva
adivenire così noia come se egli fosse avenuto.
E se talora averai posto a scaldare pera d'intorno al
focolare, o arrostito pane in su la brage, tu non vi dèi
soffiare entro (perché egli sia alquanto ceneroso), perciò
che si dice che mai vento non fu sanza acqua; anzi tu lo dèi
leggiermente percuotere nel piattello o con altro argomento
scuoterne la cenere.
Non offerirai il tuo moccichino (come che egli sia di
bucato) a persona: perciò che quegli a cui tu lo proferi nol
sa, e potrebbelsi avere a schifo.
Quando si favella con alcuno, non se gli dèe l'uomo
avicinare sì che se gli aliti nel viso, perciò che molti
troverai che non amano di sentire il fiato altrui,
quantunque cattivo odore non ne venisse.
Questi modi et altri simili sono spiacevoli e vuolsi
schifargli, perciò che posson noiare alcuno de' sentimenti
di coloro co' quali usiamo, come io dissi di sopra.
Facciamo ora mentione di quelli che, sanza noia d'alcuno
sentimento, spiacciono allo appetito delle più persone
quando si fanno.
Tu dèi sapere che gli uomini naturalmente appetiscono più
cose e varie, perciò che alcuni vogliono sodisfare all'ira,
alcuni alla gola, altri alla libidine et altri alla avaritia
et altri ad altri appetiti; ma, in comunicando solamente
infra di loro, non pare che chiegghino, né possano chiedere
né appetire, alcuna delle sopradette cose, con ciò sia che
elle non consistano nelle maniere o ne' modi e nel favellar
delle persone, ma in altro.
Appetiscono adunque quello che può conceder loro questo atto
del comunicare insieme; e ciò pare che sia benivolenza,
onore e sollazzo, o alcuna altra cosa a queste simigliante.
Per che non si dèe dire né fare cosa per la quale altri dia
segno di poco amare o di poco apprezzar coloro co' quali si
dimora.
Laonde poco gentil costume pare che sia quello che molti
sogliono usare, cioè di volentieri dormirsi colà dove onesta
brigata si segga e ragioni, perciò che, così facendo,
dimostrano che poco gli apprezzino e poco lor caglia di loro
e de' loro ragionamenti, sanza che chi dorme, massimamente
stando a disagio, come a coloro convien fare, suole il più
delle volte fare alcuno atto spiacevole ad udire o a vedere:
e bene spesso questi cotali si risentono sudati e bavosi.
E per questa cagione medesima il drizzarsi ove gli altri
seggano e favellino e passeggiar per la camera pare noiosa
usanza.
Sono ancora di quelli che così si dimenano e scontorconsi e
prostendonsi e sbadigliano, rivolgendosi ora in su l'un lato
et ora in su l'altro, che pare che gli pigli la febre in
quell'ora: segno evidente che quella brigata con cui sono
rincresce loro.
Male fanno similmente coloro che ad ora ad ora si traggono
una lettera della scarsella e la leggono; peggio ancora fa
chi, tratte fuori le forbicine, si dà tutto a tagliarsi le
unghie, quasi che egli abbia quella brigata per nulla e però
si procacci d'altro sollazzo per trapassare il tempo.
Non si deono anco tener quei modi che alcuni usano: cioè
cantarsi fra' denti o sonare il tamburino con le dita o
dimenar le gambe; perciò che questi così fatti modi mostrano
che la persona sia non curante d'altrui.
Oltre a ciò, non si vuol l'uom recare in guisa che egli
mostri le spalle altrui, né tenere alto l'una gamba sì che
quelle parti che i vestimenti ricuoprono si possano vedere:
perciò che cotali atti non si soglion fare, se non tra
quelle persone che l'uom non riverisce.
Vero è che se un signor ciò facesse dinanzi ad alcuno de'
suoi famigliari, o ancora in presenza d'un amico di minor
conditione di lui, mostrerebbe non superbia, ma amore e
dimestichezza.
Dèe l'uom recarsi sopra di sé e non appoggiarsi né
aggravarsi addosso altrui; e, quando favella, non dèe
punzecchiare altrui col gomito, come molti soglion fare ad
ogni parola, dicendo: — Non dissi io vero? — — Eh, voi? — —
Eh, messer tale? — (e tuttavia vi frugano col gomito).
Ben vestito dèe andar ciascuno, secondo sua conditione e
secondo sua età, perciò che, altrimenti facendo, pare che
egli sprezzi la gente: e perciò solevano i cittadini di
Padova prendersi ad onta quando alcun gentiluomo vinitiano
andava per la loro città in saio, quasi gli fosse aviso di
essere in contado.
E non solamente vogliono i vestimenti essere di fini panni,
ma si dèe l'uomo sforzare di ritrarsi più che può al costume
degli altri cittadini, e lasciarsi volgere alle usanze; come
che forse meno commode o meno leggiadre che le antiche per
aventura non erano, o non gli parevano a lui.
E se tutta la tua città averà tonduti i capelli, non si vuol
portar la zazzera, o, dove gli altri cittadini siano con la
barba, tagliarlati tu: perciò che questo è un contradire
agli altri, la qual cosa (cioè il contradire nel costumar
con le persone) non si dèe fare, se non in caso di
necessità, come noi diremo poco appresso, imperò che questo
innanzi ad ogni altro cattivo vezzo ci rende odiosi al più
delle persone.
Non è adunque da opporsi alle usanze comuni in questi cotali
fatti, ma da secondarle mezzanamente, acciò che tu solo non
sii colui che nelle tue contrade abbia la guarnaccia lunga
fino in sul tallone, ove tutti gli altri la portino
cortissima poco più giù che la cintura.
Perciò che, come aviene a chi ha il viso forte ricagnato,
che altro non è a dire che averlo contra l'usanza, secondo
la quale la natura gli fa ne' più, che tutta la gente si
rivolge a guatar pur lui; così interviene a coloro che vanno
vestiti non secondo l'usanza de' più, ma secondo l'appetito
loro, e con belle zazzere lunghe, o che la barba hanno
raccorciata o rasa, o che portano le cuffie o certi
berrettoni grandi alla tedesca; ché ciascuno si volge a
mirarli e fassi loro cerchio, come a coloro i quali pare che
abbiano preso a vincere la pugna incontro a tutta la
contrada ove essi vivono.
Vogliono essere ancora le veste assettate e che bene stiano
alla persona, perché coloro che hanno le robe ricche e
nobili, ma in maniera sconcie che elle non paiono fatte a
lor dosso, fanno segno dell'una delle due cose: o che eglino
niuna consideratione abbiano di dover piacere né dispiacere
alle genti, o che non conoscano che si sia né gratia né
misura alcuna.
Costoro adunque co' loro modi generano sospetto negli animi
delle persone con le quali usano che poca stima facciano di
loro; e perciò sono mal volentier ricevuti nel più delle
brigate, e poco cari avutivi.
Sono poi certi altri che più oltra procedono che la sospettione,
anzi vengono a' fatti et alle opere sì che con esso loro non
si può durare in guisa alcuna, perciò che eglino sempre sono
l'indugio, lo sconcio et il disagio di tutta la compagnia, i
quali non sono mai presti, mai sono in assetto né mai a lor
senno adagiati.
Anzi, quando ciascuno è per ire a tavola e sono preste le
vivande e l'acqua data alle mani, essi chieggono che loro
sia portato da scrivere o da orinare o non hanno fatto
essercitio, e dicono: — Egli è buon'ora! — — Ben potete
indugiare un poco sì — — Che fretta è questa stamane? — e
tengono impacciata tutta la brigata, sì come quelli che
hanno risguardo solo a sé stessi et all'agio loro, e
d'altrui niuna consideratione cade loro nell'animo.
Oltre a ciò, vogliono in ciascuna cosa essere avantaggiati
dagli altri, e coricarsi ne' miglior letti e nelle più belle
camere, e sedersi ne' più comodi e più orrevoli luoghi, e
prima degli altri essere serviti et adagiati; a' quali niuna
cosa piace già mai, se non quello che essi hanno divisato, a
tutte l'altre torcono il grifo, e par loro di dovere essere
attesi a mangiare, a cavalcare, a giucare, a sollazzare.
Alcuni altri sono sì bizzarri e ritrosi e strani, che niuna
cosa a lor modo si può fare, e sempre rispondono con mal
viso, che che loro si dica, e mai non rifinano di garrire a'
fanti loro e di sgridargli, e tengono in continua
tribolatione tutta la brigata:
 — A bell'ora mi chiamasti stamane! — — Guata qui, come tu
nettasti ben questa scarpetta! — Et anco: — Non venisti meco
alla chiesa; bestia, io non so a che io mi tenga che io non
ti rompa cotesto mostaccio! —; modi tutti sconvenevoli e
dispettosi, i quali si deono fuggire come la morte, perciò
che, quantunque l'uomo avesse l'animo pieno di umiltà, e
tenesse questi modi non per malitia, ma per trascuraggine e
per cattivo uso, non di meno, perché egli si mostrerebbe
superbo negli atti di fuori, converrebbe ch'egli fosse
odiato dalle persone, imperò che la superbia non è altro che
il non istimare altrui, e (come io dissi da principio)
ciascuno appetisce di essere stimato, ancora che egli no 'l
vaglia.
Egli fu, non ha gran tempo, in Roma un valoroso uomo e
dotato di acutissimo ingegno e di profonda scienza, il quale
ebbe nome m<add resp="ed">esser</add> Ubaldino Bandinelli.
Costui solea dire che qualora egli andava o veniva da
palagio, come che le vie fossero sempre piene di nobili
cortigiani e di prelati e di signori e parimente di poveri
uomini e di molta gente mezzana e minuta, non di meno a lui
non parea d'incontrar mai persona che da più fosse, né da
meno, di lui: e sanza fallo pochi ne potea vedere che quello
valessero che egli valea, avendo risguardo alla virtù di
lui, che fu grande fuor di misura; ma tuttavia gli uomini
non si deono misurare in questi affari con sì fatto braccio,
e deonsi più tosto pesare con la stadera del mugnaio che con
la bilancia dell'orafo; et è convenevol cosa lo esser presto
di accettarli non per quello che essi veramente vagliono,
ma, come si fa delle monete, per quello che corrono.
Niuna cosa è adunque da fare nel conspetto delle persone
alle quali noi desideriamo di piacere, che mostri più tosto
signoria che compagnia, anzi vuole ciascun nostro atto avere
alcuna signification di riverenza e di rispetto verso la
compagnia nella quale siamo.
Per la qual cosa, quello che fatto a convenevol tempo non
è biasimevole, per rispetto al luogo et alle persone è
ripreso: come il dir villania a' famigliari e lo sgridargli
(della qual cosa facemmo di sopra mentione) e molto più il
battergli, con ciò sia cosa che ciò fare è un imperiare et
essercitare sua giuridittione; la qual cosa niuno suol fare
dinanzi a coloro ch'egli riverisce, sanza che se ne
scandaleza la brigata e guastasene la conversatione, e
maggiormente se altri ciò farà a tavola, che è luogo
d'allegrezza e non di scandalo.
Sì che cortesemente fece Currado Gianfigliazzi di non
moltiplicare in novelle con Chichibio per non turbare i suoi
forestieri, come che egli grave castigo avesse meritato,
avendo più tosto voluto dispiacere al suo signore che alla
Brunetta; e se Currado avesse fatto ancora meno schiamazzo
che non fece, più sarebbe stato da commendare, ché già non
conveniva chiamar messer Domenedio che entrasse per lui
mallevadore delle sue minaccie, sì come egli fece.
Ma, tornando alla nostra materia, dico che non istà bene che
altri si adiri a tavola, che che si avenga; et adirandosi
no 'l dèe mostrare, né del suo cruccio dèe fare alcun segno,
per la cagion detta dinanzi, e massimamente se tu arai
forestieri a mangiar con esso teco, perciò che tu gli hai
chiamati a letitia, et ora gli attristi; con ciò sia che,
come gli agrumi che altri mangia, te veggente, allegano i
denti anco a te, così il vedere che altri si cruccia turba
noi.
Ritrosi sono coloro che vogliono ogni cosa al contrario
degli altri, sì come il vocabolo medesimo dimostra; ché
tanto è a dire «a ritroso» quanto «a rovescio». Come sia
adunque utile la ritrosia a prender gli animi delle persone
et a farsi ben volere, lo puoi giudicare tu stesso
agevolmente, poscia che ella consiste in opporsi al piacere
altrui, il che suol fare l'uno inimico all'altro, e non gli
amici infra di loro.
Per che, sforzinsi di schifar questo vitio coloro che
studiano di essere cari alle persone, perciò che egli genera
non piacere né benivolenza, ma odio e noia: anzi conviensi
fare dell'altrui voglia suo piacere, dove non ne segua danno
o vergogna, et in ciò fare sempre e dire più tosto a senno
d'altri che a suo.
Non si vuole essere né rustico né strano, ma piacevole e
domestico, perciò che niuna differenza sarebbe dalla mortine
al pungitopo, se non fosse che l'una è domestica e l'altro
salvatico.
E sappi che colui è piacevole i cui modi sono tali
nell'usanza comune, quali costumano di tenere gli amici
infra di loro, là dove chi è strano pare in ciascun luogo
«straniero», che tanto viene a dire come «forestiero»; sì
come i domestici uomini, per lo contrario, pare che siano
ovunque vadano conoscenti et amici di ciascuno. Per la qual
cosa conviene che altri si avezzi a salutare e favellare e
rispondere per dolce modo e dimostrarsi con ogniuno quasi
terrazzano e conoscente.
Il che male sanno fare alcuni che a nessuno mai fanno buon
viso e volentieri ad ogni cosa dicon di no e non prendono in
grado né onore né carezza che loro si faccia, a guisa di
gente, come detto è, straniera e barbara: non sostengono di
essere visitati et accompagnati e non si rallegrano de'
motti né delle piacevolezze, e tutte le proferte rifiutano.
— Messer tale m'impose dianzi che io vi salutassi per sua
parte — — Che ho io a fare de' suoi saluti? — e — Messer
cotale mi dimandò come voi stavate — — Venga, e sì mi cerchi
il polso! —: sono adunque costoro meritamente poco cari
alle persone.
Non istà bene di esser maninconoso né astratto là dove tu
dimori; e come che forse ciò sia da comportare a coloro che
per lungo spatio di tempo sono avezzi nelle speculationi
delle arti che si chiamano, secondo che io ho udito dire,
liberali, agli altri sanza alcun fallo non si dèe
consentire: anzi, quelli stessi, qualora vogliono pensarsi,
farebbono gran senno a fuggirsi dalla gente.
L'esser tenero e vezzoso anco si disdice assai, e
massimamente agli uomini, perciò che l'usare con sì fatta
maniera di persone non pare compagnia, ma servitù: e certo
alcuni se ne truovano che sono tanto teneri e fragili, che
il vivere e dimorar con esso loro niuna altra cosa è che
impacciarsi fra tanti sottilissimi vetri: così temono essi
ogni leggier percossa, e così conviene trattargli e
riguardargli.
I quali così si crucciano, se voi non foste così presto e
sollecito a salutargli, a visitargli, a riverirgli et a
risponder loro, come un altro farebbe di una ingiuria
mortale; e se voi non date loro così ogni titolo appunto, le
querele asprissime e le inimicitie mortali nascono di
presente:
— Voi mi diceste «messere» e non «signore»! — e — Perché non
mi dite voi «V<add resp="ed">ostra</add> S<add resp="ed">ignoria</add>»? Io chiamo pur voi il
«signor tale», io! — et anco — Non ebbi il mio luogo a
tavola — et — Ieri non vi degnaste di venir per me a casa,
come io venni a trovar voi l'altr'ieri: questi non sono modi
da tener con un mio pari —.
Costoro veramente recano le persone a tale che non è chi gli
possa patir di vedere, perciò che troppo amano sé medesimi
fuor di misura et, in ciò occupati, poco di spatio avanza
loro di potere amare altrui.
Sanza che, come io dissi da principio, gli uomini
richieggono che nelle maniere di coloro co' quali usano sia
quel piacere che può in cotale atto essere; ma il dimorare
con sì fatte persone fastidiose, l'amicitia delle quali sì
leggiermente, a guisa d'un sottilissimo velo, si squarcia,
non è usare, ma servire, e perciò non solo non diletta, ma
ella spiace sommamente: questa tenerezza adunque e questi
vezzosi modi si voglion lasciare alle femine.
Nel favellare si pecca in molti e varii modi, e
primieramente nella materia che si propone, la quale non
vuole essere frivola né vile, perciò che gli uditori non vi
badano e perciò non ne hanno diletto, anzi scherniscono i
ragionamenti et il ragionatore insieme.
Non si dèe anco pigliar tema molto sottile né troppo
isquisito, perciò che con fatica s'intende da i più. Vuolsi
diligentemente guardare di far la proposta tale che niuno
della brigata ne arrossisca o ne riceva onta. Né di alcuna
bruttura si dèe favellare, come che piacevole cosa paresse
ad udire, perciò che alle oneste persone non istà bene
studiar di piacere altrui, se non nelle oneste cose.
Né contra Dio né contra' Santi, né dadovero né motteggiando
si dèe mai dire alcuna cosa, quantunque per altro fosse
leggiadra e piacevole: il qual peccato assai sovente commise
la nobile brigata del nostro messer Giovan Boccaccio ne'
suoi ragionamenti, sì che ella merita bene di esserne
agramente ripresa da ogni intendente persona.
E nota che il parlar di Dio gabbando non solo è difetto di
scelerato uomo et empio, ma egli è ancora vitio di
scostumata persona, et è cosa spiacevole ad udire: e molti
troverai che si fuggiranno di là dove si parli di Dio
sconciamente.
E non solo di Dio si convien parlare santamente, ma in ogni
ragionamento dèe l'uomo schifare quanto può che le parole
non siano testimonio contra la vita e le opere sue, perciò
che gli uomini odiano in altrui etiandio i loro vitii
medesimi.
Simigliantemente si disdice il favellare delle cose molto
contrarie al tempo et alle persone che stanno ad udire,
etiandio di quelle che, per sé et a suo tempo dette,
sarebbono e buone e sante.
Non si raccontino adunque le prediche di frate Nastagio alle
giovani donne, quando elle hanno voglia di scherzarsi, come
quel buono uomo che abitò non lungi da te, vicino a San
Brancatio, faceva.
Né a festa né a tavola si raccontino istorie maninconose, né
di piaghe né di malatie né di morti o di pestilentie, né di
altra dolorosa materia si faccia mentione o ricordo: anzi,
se altri in sì fatte rammemorationi fosse caduto, si dèe per
acconcio modo e dolce scambiargli quella materia e mettergli
per le mani più lieto e più convenevole soggetto.
Quantunque, secondo che io udii già dire ad un valente uomo
nostro vicino, gli uomini abbiano molte volte bisogno sì di
lagrimare come di ridere: e per tal cagione egli affermava
essere state da principio trovate le dolorose favole che si
chiamarono tragedie, acciò che, raccontate ne' teatri (come
in quel tempo si costumava di fare), tirassero le lagrime
agli occhi di coloro che aveano di ciò mestiere; e così
eglino, piangendo, della loro infirmità guarissero.
Ma, come ciò sia, a noi non istà bene di contristare gli
animi delle persone con cui favelliamo, massimamente colà
dove si dimori per aver festa e sollazzo, e non per
piagnere: ché, se pure alcuno è che infermi per vaghezza di
lagrimare, assai leggier cosa fia di medicarlo con la
mostarda forte, o porlo in alcun luogo al fumo.
Per la qual cosa in niuna maniera si può scusare il nostro
Filostrato della proposta che egli fece piena di doglia e di
morte a compagnia di nessuna altra cosa vaga che di letitia:
conviensi adunque fuggire di favellare di cose maninconose,
e più tosto tacersi.
Errano parimente coloro che altro non hanno in bocca già mai
che i loro bambini e la donna e la balia loro: — Il
fanciullo mio mi fece ieri sera tanto ridere! Udite: — Voi
non vedeste mai il più dolce figliuolo di Momo mio! — — La
donna mia è cotale... — — La Cecchina disse... Certo voi
no 'l credereste del cervello ch'ella ha! —. Niuno è sì
scioperato che possa né rispondere né badare a sì fatte
sciocchezze, e viensi a noia ad ogniuno.
Male fanno ancora quelli che tratto tratto si pongono a
recitare i sogni loro con tanta affettione e facendone sì
gran maraviglia che è uno isfinimento di cuore a sentirli;
massimamente ché costoro sono per lo più tali che perduta
opera sarebbe lo ascoltare qualunque s'è la loro maggior
prodezza, fatta etiandio quando vegghiarono!
Non si dèe adunque noiare altrui con sì vile materia come i
sogni sono, spetialmente sciocchi, come l'uom gli fa
generalmente.
E come che io senta dire assai spesso che gli antichi savi
lasciarono ne' loro libri più e più sogni scritti con alto
intendimento e con molta vaghezza, non perciò si conviene a
noi idioti, né al comun popolo, di ciò fare ne' suoi
ragionamenti.
E certo di quanti sogni io abbia mai sentito riferire (come
che io a pochi soffera di dare orecchie), niuno me ne parve
mai d'udire che meritasse che per lui si rompesse silentio,
fuori solamente uno che ne vide il buon messer Flaminio
Tomarozzo, gentiluomo romano, e non mica idiota né
materiale, ma scientiato e di acuto ingegno.
Al quale, dormendo egli, pareva di sedersi nella casa di un
ricchissimo spetiale suo vicino, nella quale poco stante,
qual che si fosse la cagione, levatosi il popolo a romore,
andava ogni cosa a ruba, e chi toglieva un lattovaro e chi
una confettione, e chi una cosa e chi altra, e mangiavalasi
di presente; sì che in poco d'ora né ampolla né pentola né
bossolo né alberello vi rimanea che vòto non fosse e
rasciutto.
Una guastadetta v'era assai picciola, e tutta piena di un
chiarissimo liquore, il quale molti fiutarono, ma assaggiare
non fu chi ne volesse.
E non istette guari che egli vide venire un uomo grande di
statura, antico e con venerabile aspetto, il quale,
riguardando le scatole et il vasellamento dello spetial
cattivello e trovando quale vòto e quale versato e la
maggior parte rotto, gli venne veduto la guastadetta che io
dissi: per che, postalasi a bocca, tutto quel liquore si
ebbe tantosto bevuto, sì che gocciola non ve ne rimase; e
dopo questo se ne uscì quindi, come gli altri avean fatto:
della qual cosa pareva a m<add resp="ed">esser</add> Flaminio di maravigliarsi
grandemente.
Per che, rivolto allo spetiale, gli addimandava: — Maestro,
questi chi è? e per qual cagione sì saporitamente l'acqua
della guastadetta bevve egli tutta, la quale tutti gli altri
aveano rifiutata? — A cui parea che lo spetiale rispondesse:
— Figliuolo, questi è messer Domenedio; e l'acqua da lui
solo bevuta, e da ciascun altro, come tu vedesti, schifata e
rifiutata, fu la Discretione, la quale, sì come tu puoi aver
conosciuto, gli uomini non vogliono assaggiare per cosa del
mondo —.
Questi così fatti sogni dico io bene potersi raccontare e
con molta dilettatione e frutto ascoltare, perciò che più si
rassomigliano a pensiero di ben desta che a visione di
addormentata mente o virtù sensitiva che dir debbiamo; ma
gli altri sogni sanza forma e sanza sentimento, quali la
maggior parte de' nostri pari gli fanno (perciò che i buoni
e gli scientiati sono, etiandio quando dormono, migliori e
più savi che i rei e che gl'idioti), si deono dimenticare e
da noi insieme col sonno licentiare.
E quantunque niuna cosa paia che si possa trovare più vana
de' sogni, egli ce n'ha pure una ancora più di loro
leggiera, e ciò sono le bugie: però che di quello che l'uomo
ha veduto nel sogno pure è stato alcuna ombra e quasi un
certo sentimento, ma della bugia né ombra fu mai né imagine
alcuna.
Per la qual cosa meno ancora si richiede tenere impacciati
gli orecchi e la mente di chi ci ascolta con le bugie che
co' sogni, come che queste alcuna volta siano ricevute per
verità; ma a lungo andare i bugiardi non solamente non sono
creduti, ma essi non sono ascoltati, sì come quelli le parole
de' quali niuna sustanza hanno di sé, né più né meno come
s'eglino non favellassino, ma soffiassino.
E sappi che che tu troverai di molti che mentono, a niun
cattivo fine tirando né di proprio loro utile, né di danno o
di vergogna altrui, ma perciò che la bugia per sé piace
loro, come chi bee non per sete, ma per gola del vino.
Alcuni altri dicono la bugia per vanagloria di sé stessi,
milantandosi e dicendo di avere le maraviglie e di essere
gran baccalari.
Puossi ancora mentire tacendo, cioè con gli atti e con
l'opere; come tu puoi vedere che alcuni fanno, che, essendo
essi di mezzana conditione o di vile, usano tanta solennità
ne' modi loro e così vanno contegnosi e con sì fatta
prorogativa parlano, anzi parlamentano, ponendosi a sedere
<foreign lang="lat" rend="italic">pro tribunali</foreign> e pavoneggiandosi, che egli è una pena mortale
pure a vedergli.
Et alcuni si truovano, i quali (non essendo però di roba più
agiati degli altri) hanno d'intorno al collo tante collane
d'oro e tante anella in dito e tanti fermagli in capo e su
per li vestimenti appiccati di qua e di là, che si
disdirebbe al Sire di Castiglione: le maniere de' quali sono
piene di scede e di vanagloria, la quale viene da superbia,
procedente da vanità; sì che queste si deono fuggire come
spiacevoli e sconvenevoli cose.
E sappi che in molte città — e delle migliori — non si
permette per le leggi che il ricco possa gran fatto andare
più splendidamente vestito che il povero, perciò che a'
poveri pare di ricevere oltraggio quando altri, etiandio
pure nel sembiante, dimostra sopra di loro maggioranza; sì
che diligentemente è da guardarsi di non cadere in queste
sciocchezze.
Né dèe l'uomo di sua nobiltà né di suoi onori né di
ricchezza e molto meno di senno vantarsi; né i suoi fatti o
le prodezze sue o de' suoi passati molto magnificare, né ad
ogni proposito annoverargli, come molti soglion fare: perciò
che pare che egli in ciò significhi di volere o contendere
co' circonstanti, se eglino similmente sono o presumono di
essere gentili et agiati uomini e valorosi, o di
soperchiarli, se eglino sono di minor conditione, e quasi
rimproverar loro la loro viltà e miseria: la qual cosa
dispiace indifferentemente a ciascuno.
Non dèe adunque l'uomo avilirsi, né fuori di modo
essaltarsi, ma più tosto è da sottrarre alcuna cosa de' suoi
meriti che punto arrogervi con parole; perciò che ancora il
bene, quando sia soverchio, spiace.
E sappi che coloro che aviliscono sé stessi con le parole
fuori di misura e rifiutano gli onori che manifestamente
loro s'appartengono, mostrano in ciò maggiore superbia che
coloro che queste cose, non ben bene loro dovute, usurpano.
Per la qual cosa si potrebbe per aventura dire che Giotto
non meritasse quelle commendationi che alcun crede per aver
egli rifiutato di essere chiamato maestro, essendo egli non
solo maestro, ma, sanza alcun dubbio, singular maestro,
secondo quei tempi.
Ora, che che egli o biasimo o loda si meritasse, certa cosa è
che chi schifa quello che ciascun altro appetisce mostra che
egli in ciò tutti gli altri o biasimi o disprezzi; e lo
sprezzar la gloria e l'onore, che cotanto è dagli altri
stimato, è un gloriarsi et onorarsi sopra tutti gli altri,
con ciò sia che niuno di sano intelletto rifiuti le care
cose, fuori che coloro i quali delle più care di quelle stimano
avere abondanza e dovitia.
Per la qual cosa né vantare ci debbiamo de' nostri beni, né
farcene beffe, ché l'uno è rimproverare agli altri i loro
difetti, e l'altro schernire le loro virtù; ma dèe di sé
ciascuno, quanto può, tacere, o se la oportunità ci sforza a
pur dir di noi alcuna cosa, piacevol costume è di dirne il
vero rimessamente, come io ti dissi di sopra.
E perciò coloro che si dilettano di piacere alla gente si
deono astenere ad ogni poter loro da quello che molti hanno
in costume di fare, i quali sì timorosamente mostrano di
dire le loro openioni sopra qual si sia proposta, che egli è
un morire a stento il sentirgli, massimamente se eglino sono
per altro intendenti uomini e savi.
— Signor, V<add resp="ed">ostra</add> S<add resp="ed">ignoria</add> mi perdoni se io no 'l saprò
così dire: io parlerò da persona materiale come io sono e,
secondo il mio poco sapere, grossamente, e son certo che
la S<add resp="ed">ignoria</add> V<add resp="ed">ostra</add> si farà beffe di me; ma pure, per
ubidirla... —; e tanto penano e tanto stentano che ogni
sottilissima quistione si sarebbe diffinita con molto manco
parole et in più brieve tempo: perciò che mai non ne vengono
a capo.
Tediosi medesimamente sono e mentono con gli atti nella
conversatione et usanza loro alcuni che si mostrano infimi e
vili; et essendo loro manifestamente dovuto il primo luogo
et il più alto, tuttavia si pongono nell'ultimo grado; et è
una fatica incomparabile a sospingerli oltra, però che
tratto tratto sono rinculati a guisa di ronzino che aombri.
Perché con costoro cattivo partito ha la brigata alle mani
qualora si giugne ad alcuno uscio, perciò che eglino per
cosa del mondo non voglion passare avanti, anzi sì
attraversano e tornano indrieto, e sì con le mani e con le
braccia si schermiscono e difendono che ogni terzo passo è
necessario ingaggiar battaglia con esso loro e turbarne ogni
sollazzo e talora la bisogna che si tratta.
E perciò le cirimonie, le quali noi nominiamo, come tu odi,
con vocabolo forestiero, sì come quelli che il nostrale non
abbiamo, però che i nostri antichi mostra che non le
conoscessero, sì che non poterono porre loro alcun nome; le
cirimonie, dico, secondo il mio giudicio, poco si scostano
dalle bugie e da' sogni, per la loro vanità, sì che bene le
possiamo accozzare insieme et accoppiare nel nostro
trattato, poiché ci è nata occasione di dirne alcuna cosa.
Secondo che un buon uomo mi ha più volte mostrato, quelle
solennità che i cherici usano d'intorno agli altari e negli
ufficii divini e verso Dio e verso le cose sacre si chiamano
propriamente cirimonie: ma, poi che gli uomini cominciaron
da principio a riverire l'un l'altro con artificiosi modi,
fuori del convenevole, et a chiamarsi «padroni» e «signori»
fra loro, inchinandosi e storcendosi e piegandosi in segno
di riverenza, e scoprendosi la testa e nominandosi con
titoli isquisiti, e basciandosi le mani come se essi le
avessero, a guisa di sacerdoti, sacrate, fu alcuno che, non
avendo questa nuova e stolta usanza ancora nome, la chiamò
«cirimonia», credo io per istratio, sì come il bere et il
godere si nominano per beffa «trionfare».
La quale usanza sanza alcun dubbio a noi non è originale, ma
forestiera e barbara, e da poco tempo in qua, onde che sia,
trapassata in Italia: la quale, misera, con le opere e con
gli effetti abbassata et avilita, è cresciuta solamente et
onorata nelle parole vane e ne' superflui titoli.
Sono adunque le cirimonie, se noi vogliamo aver risguardo
alla intention di coloro che le usano, una vana
signification di onore e di riverenza verso colui a cui essi
le fanno, posta ne' sembianti e nelle parole, d'intorno a'
titoli et alle proferte.
Dico vana, in quanto noi onoriamo in vista coloro i quali in
niuna riverenza abbiamo, e talvolta gli abbiamo in
dispregio; e non di meno, per non iscostarci dal costume
degli altri, diciamo loro «lo Ill<add resp="ed">ustrissi</add>mo signor tale» e
«lo Ecc<add resp="ed">ellentissi</add>mo signor cotale», e similmente ci
proferiamo alle volte a tale per deditissimi servidori, che
noi ameremmo di diservire più tosto che servire.
Sarebbono adunque le cirimonie non solo bugie, sì come io
dissi, ma etiandio sceleratezze e tradimenti; ma, perciò che
queste sopra dette parole e questi titoli hanno perduto il
loro vigore, e guasta, come il ferro, la tempera loro per lo
continuo adoperarli che noi facciamo, non si dèe aver di
loro quella sottile consideratione che si ha delle altre
parole, né con quel rigore intenderle.
E che ciò sia vero lo dimostra manifestamente quello che
tutto dì interviene a ciascuno, perciò che, se noi
riscontriamo alcuno mai più da noi non veduto, al quale per
qualche accidente ci convenga favellare, sanza altra
consideratione aver de' suoi meriti, il più delle volte, per
non dir poco, diciamo troppo, e chiamiamolo gentiluomo e
signore a tal ora che egli sarà calzolaio o barbieri, solo
che egli sia alquanto in arnese.
E sì come anticamente si solevano avere i titoli determinati
e distinti per privilegio del Papa o dello 'mperadore (i
quai titoli tacer non si potevano sanza oltraggio et
ingiuria del privilegiato, né per lo contrario attribuire
sanza scherno a chi non avea quel cotal privilegio), così
oggidì si deono più liberalmente usare i detti titoli e le
altre significationi d'onore a' titoli somiglianti, perciò
che l'usanza, troppo possente signore, ne ha largamente gli
uomini del nostro tempo privilegiati.
Questa usanza adunque, così di fuori bella et appariscente,
è di dentro del tutto vana, e consiste in sembianti sanza
effetto et in parole sanza significato, ma non pertanto a
noi non è lecito di mutarla: anzi, siamo astretti, poiché
ella non è peccato nostro, ma del secolo, di secondarla; ma
vuolsi ciò fare discretamente.
Per la qual cosa è da aver consideratione che le cirimonie
si fanno o per utile o per vanità o per debito; et ogni
bugia che si dice per utilità propria è fraude e peccato e
disonesta cosa, come che mai non si menta onestamente; e
questo peccato commettono i lusinghieri, i quali si
contrafanno in forma d'amici, secondando le nostre voglie,
quali che elle si siano, non acciò che noi vogliamo, ma acciò
che noi facciamo lor bene, e non per piacerci, ma per
ingannarci.
E quantunque sì fatto vitio sia per aventura piacevole nella
usanza, non di meno, perciò che verso di sé è abominevole e
nocivo, non si conviene agli uomini costumati, però che non
è lecito porger diletto nocendo: e se le cirimonie sono,
come noi dicemmo, bugie e lusinghe false, quante volte le
usiamo a fine di guadagno, tante volte adoperiamo come
disleali e malvagi uomini: sì che per sì fatta cagione niuna
cirimonia si dèe usare.
Restami a dire di quelle che si fanno per debito e di quelle
che si fanno per vanità. Le prime non istà bene in alcun
modo lasciare che non si facciano, perciò che chi le lascia
non solo spiace, ma egli fa ingiuria; e molte volte è
occorso che egli si è venuto a trar fuori le spade solo per
questo, che l'un cittadino non ha così onorato l'altro per
via, come si doveva onorare, perciò che le forze della
usanza sono grandissime, come io dissi, e voglionsi avere
per legge in simili affari.
Per la qual cosa chi dice «voi» ad un solo, purché colui non
sia d'infima conditione, di niente gli è cortese del suo,
anzi, se gli dicesse «tu», gli torrebbe di quello di lui e
farebbegli oltraggio et ingiuria, nominandolo con quella
parola con la quale è usanza di nominare i poltroni e i
contadini.
E se bene altre nationi et altri secoli ebbero in ciò altri
costumi, noi abbiamo pur questi, e non ci ha luogo il
disputare quale delle due usanze sia migliore, ma convienci
ubidire non alla buona, ma alla moderna usanza, sì come noi
siamo ubidienti alle leggi etiandio meno che buone per fino
che il Comune o chi ha podestà di farlo non le abbia mutate.
Laonde bisogna che noi raccogliamo diligentemente gli atti e
le parole con le quai l'uso et il costume moderno suole e
ricevere e salutare e nominare nella terra ove noi
dimoriamo ciascuna maniera d'uomini, e quelle in comunicando
con le persone osserviamo.
E non ostante che l'Ammiraglio, sì come il costume de' suoi
tempi per aventura portava, favellando col re Pietro
d'Aragona gli dicesse molte volte «tu», diremo pur noi a'
nostri re «Vostra Maestà» e «La Serenità V<add resp="ed">ostra</add>», così a
bocca come per lettere: anzi, sì come egli servò l'uso del
suo secolo, così debbiamo noi non disubidire a quello del
nostro.
E queste nomino io cirimonie debite, con ciò sia che elle
non procedono dal nostro volere né dal nostro arbitrio
liberamente, ma ci sono imposte dalla legge, cioè
dall'usanza comune; e nelle cose che niuna sceleratezza
hanno in sé, ma più tosto alcuna apparenza di cortesia, si
vuole, anzi si conviene ubidire a' costumi comuni e non
disputare né piatire con esso loro.
E quantunque il basciare per segno di riverenza si convenga
dirittamente solo alle reliquie de' santi corpi e delle
altre cose sacre, non di meno, se la tua contrada arà in uso
di dire nelle dipartenze: — Signore, io vi bascio la mano —
o — Io sono vostro servidore — o ancora — Vostro  schiavo in
catena —, non dèi esser tu più schifo degli altri, anzi, e
partendo e scrivendo, dèi e salutare et accommiatare non come
la ragione, ma come l'usanza vuole che tu facci; e non come
si soleva o si doveva fare, ma come si fa.
E non dire: — E di che è egli signore? — o — È costui forse
divenuto mio parrochiano, che io li debba così basciar le
mani? —; perciò che colui che è usato di sentirsi dire
«signore» dagli altri, e di dire egli similmente «signore»
agli altri, intende che tu lo sprezzi e che tu gli dica
villania, quando tu il chiami per lo suo nome, o che tu gli
di' «messere» o gli dài del «voi» per lo capo.
E queste parole di signoria e di servitù e le altre a queste
somiglianti, come io di sopra ti dissi, hanno perduta gran
parte della loro amarezza; e, sì come alcune erbe
nell'acqua, si sono quasi macerate e rammorbidite dimorando
nelle bocche degli uomini, sì che non si deono abominare,
come alcuni rustici e zotichi fanno, i quali vorrebbon che
altri cominciasse le lettere che si scrivono agl'imperadori
et ai re a questo modo, cioè: «Se tu e' tuoi figliuoli siate
sani, bene sta; anch'io son sano», affermando che cotale era
il principio delle lettere de' latini uomini scriventi al
Comune loro di Roma, alla ragion de' quali chi andasse
drieto, si rincondurrebbe passo passo il secolo a vivere di
ghiande.
Sono da osservare etiandio in queste cirimonie debite alcuni
ammaestramenti, acciò che altri non paia né vano né superbo.
E prima si dèe aver risguardo al paese dove l'uom vive,
perciò che ogni usanza non è buona, in ogni paese, e forse
quello che s'usa per li Napoletani, la città de' quali è
abondevole di uomini di gran legnaggio e di baroni d'alto
affare, non si confarebbe per aventura né a' Lucchesi né a'
Fiorentini, i quali per lo più sono mercatanti e semplici
gentiluomini, sanza aver fra loro né prencipi né marchesi né
barone alcuno.
Sì che le maniere di Napoli, signorili e pompose,
trapportate a Firenze, come i panni del grande messi indosso
al picciolo sarebbono soprabondanti e superflui, né più né
meno come i modi de' Fiorentini alla nobiltà de' Napoletani —
e forse alla loro natura — sarebbono miseri e ristretti.
Né perché i gentiluomini Vinitiani si lusinghino fuor di
modo l'un l'altro per cagion de' loro ufficii e de' loro
squittini, starebbe egli bene che i buoni uomini di Rovigo o
i cittadini d'Asolo tenessero quella medesima solennità in
riverirsi insieme per nonnulla; come che tutta quella
contrada (s'io non m'inganno) sia alquanto trasandata in
queste sì fatte ciancie, sì come scioperata o forse avendole
apprese da Vinegia, loro donna, imperò che ciascuno
volentieri sèguita i vestigii del suo signore, ancora sanza
saper perché.
Oltre a ciò, bisogna avere risguardo al tempo, all'età, alla
conditione di colui con cui usiamo le cirimonie et alla
nostra, e con gli infaccendati mozzarle del tutto o almeno
accorciarle più che l'uom può, e più tosto accennarle che
isprimerle (il che i cortigiani di Roma sanno ottimamente
fare), ma in alcuni altri luoghi le cirimonie sono di grande
sconcio alle faccende e di molto tedio.
— Copritevi — dice il giudice impacciato, al quale manca il
tempo; e colui, fatte prima alquante riverenze, con grande
stropiccio di piedi, rispondendo adagio, dice: — Signor mio,
io sto ben così. — Ma pur dice il giudice: — Copritevi! — E
quegli, torcendosi due e tre volte per ciascun lato e
piegandosi fino in terra con molta gravità, risponde: —
Priego V<add resp="ed">ostra</add> S<add resp="ed">ignoria</add> che mi lasci fare il debito
mio...—, e dura questa battaglia tanto, e tanto tempo si
consuma, che 'l giudice in poco più arebbe potuto sbrigarsi
di ogni sua faccenda quella matina.
Adunque, benché sia debito di ciascun minore onorare i
giudici e l'altre persone di qualche grado, non di meno,
dove il tempo no 'l sofferisce, divien noioso atto e dèesi
fuggire o modificare.
Né quelle medesime cirimonie si convengono a' giovani,
secondo il loro essere, che agli attempati fra loro; né alla
gente minuta e mezzana si confanno quelle che i grandi usano
l'un con l'altro.
Né gli uomini di grande virtù et eccellenza soglion farne
molte, né amare o ricercare che molte ne siano fatte loro,
sì come quelli che male possono impiegar in cose vane il
pensiero.
Né gli artefici e le persone di bassa conditione si deono
curare di usar molto solenni cirimonie verso i grandi uomini
e signori, che le hanno da loro a schifo anzi che no, perciò
che da loro pare che essi ricerchino et aspettino più tosto
ubidienza che onore.
E per questo erra il servidore che proferisce il suo
servigio al padrone, perciò che egli se lo reca ad onta e
pargli che il servidore voglia metter dubbio nella sua
signoria, quasi a lui non istia l'imporre et il commandare.
Questa maniera di cirimonie si vuole usare liberalmente,
perciò che quello che altri fa per debito è ricevuto per
pagamento e poco grado se ne sente a colui che 'l fa; ma chi
va alquanto più oltra di quello che egli è tenuto pare che
doni del suo et è amato e tenuto magnifico.
E vammi per la memoria di avere udito dire che un solenne
uomo greco, gran versificatore, soleva dire che chi sa
carezzar le persone con picciolo capitale fa grosso
guadagno: tu farai adunque delle cirimonie come il sarto fa
de' panni, che più tosto gli taglia vantaggiati che scarsi,
ma non però sì che, dovendo tagliare una calza, ne riesca un
sacco né un mantello.
E se tu userai in ciò un poco di convenevole larghezza verso
coloro che sono da meno di te, sarai chiamato cortese; e se
tu farai il somigliante verso i maggiori, sarai detto
costumato e gentile; ma chi fosse in ciò soprabondante e
scialacquatore, sarebbe biasimato, sì come vano e leggiere,
e forse peggio gli averrebbe ancora, ché egli sarebbe avuto
per malvagio e per lusinghiero e (come io sento dire a
questi letterati) per adulatore: il qual vitio i nostri
antichi chiamarono, se io non erro, piaggiare, del qual
peccato niuno è più abominevole né che peggio stia ad un
gentiluomo.
E questa è la terza maniera di cirimonie, la qual procede
pure dalla nostra volontà e non dalla usanza. Ricordiamoci
adunque che le cirimonie, come io dissi da principio,
naturalmente non furono necessarie, anzi si poteva
ottimamente fare sanza esse, sì come la nostra natione, non
ha però gran tempo, quasi del tutto faceva, ma le altrui
malatie hanno ammalato anco noi e di questa infermità e di
molte altre.
Per la qual cosa, ubidito che noi abbiamo all'usanza, tutto
il rimanente in ciò è superfluità et una cotal bugia lecita;
anzi, pure da quello innanzi non lecita, ma vietata, e
perciò spiacevole cosa e tediosa agli animi nobili, che non
si pascono di frasche e di apparenze.
E sappi che io, non confidandomi della mia poca scienza,
stendendo questo presente trattato, ho voluto il parere di
più valenti uomini scientiati; e truovo che un re il cui
nome fu Edipo, essendo stato cacciato di sua terra, andò già
ad Atene al re Teseo, per campare la persona (ché era
seguitato da' suoi nimici), e dinanzi a Teseo pervenuto,
sentendo favellare una sua figliuola et alla voce
riconoscendola (perciò che cieco era), non badò a salutar
Teseo, ma, come padre, si diede a carezzare la fanciulla; e,
ravedutosi poi, volle di ciò con Teseo scusarsi, pregandolo
gli perdonasse.
Il buono e savio re non lo lasciò dire, ma disse egli: —
Confortati, Edipo, perciò che io non onoro la vita mia con
le parole d'altri, ma con le opere mie —: la qual sentenza
si dèe avere a mente; e come che molto piaccia agli uomini
che altri gli onori, non di meno, quando si accorgono di
essere onorati artatamente, lo prendono a tedio, e più oltre
lo hanno anco a dispetto.
Perciò che le lusinghe (o adulationi che io debba dire) per
arrota alle altre loro cattività e magagne hanno questo
difetto ancora: che i lusinghieri mostrano aperto segno di
stimare che colui cui essi carezzano sia vano et arrogante
et, oltre a ciò, tondo e di grossa pasta e semplice sì che
agevole sia d'invescarlo e prenderlo.
E le cirimonie vane et isquisite e soprabondanti sono
adulationi poco nascose, anzi palesi e conosciute da
ciascuno, in modo tale che coloro che le fanno a fine di
guadagno, oltra quello che io dissi di sopra della loro
malvagità, sono etiandio spiacevoli e noiosi.
Ma ci è un'altra maniera di cirimoniose persone, le quali di
ciò fanno arte e mercantatia, e tengonne libro e ragione:
alla tal maniera di persone un ghigno, et alla cotale un
riso; et il più gentile sedrà in su la seggiola et il meno
su la panchetta: le quai cirimonie credo che siano state
trapportate di Spagna in Italia, ma il nostro terreno le ha
male ricevute e poco ci sono allignate, con ciò sia che
questa distintione di nobiltà così appunto a noi è noiosa e
perciò non si dèe alcuno far giudice a dicidere chi è più
nobile o chi meno.
Né vendere si deono le cirimonie e le carezze a guisa che le
meretrici fanno, sì come io ho veduto molti signori fare
nelle corti loro, sforzandosi di consegnarle agli sventurati
servidori per salario.
E sicuramente coloro che si dilettano di usar cirimonie
assai fuora del convenevole, lo fanno per leggierezza e per
vanità, come uomini di poco valore, e perciò che queste
ciancie s'imparano di fare assai agevolmente, e pure hanno
un poco di bella mostra, essi le apprendono con grande
studio; ma le cose gravi non possono imparare, come deboli a
tanto peso, e vorrebbono che la conversatione si spendesse
tutta in ciò, sì come quelli che non sanno più avanti e che
sotto quel poco di polita buccia niuno sugo hanno e a
toccarli sono vizzi et mucidi, e perciò amerebbono che l'usar
con le persone non procedesse più adentro di quella prima
vista: e di questi troverai tu grandissimo numero.
Alcuni altri sono che soprabondano in parole et in atti
cortesi per supplire al difetto della loro cattività e della
villana e ristretta natura loro, avisando, se eglino fossero
sì scarsi e salvatichi con le parole come sono con le opere,
gli uomini non dovergli poter sofferire.
E nel vero così è, che tu troverai che per l'una di queste
due cagioni i più abondano di cirimonie superflue, e non per
altro: le quali generalmente noiano il più degli uomini,
perciò che per loro s'impedisce altrui il vivere a suo
senno, cioè la libertà, la quale ciascuno appetisce innanzi
ad ogni altra cosa.
D'altrui né delle altrui cose non si dèe dir male, tutto che
paia che a ciò si prestino in quel punto volentieri le
orecchie, mediante la invidia che noi per lo più portiamo al
bene et all'onore l'un dell'altro; ma poi alla fine ogniuno
fugge il bue che cozza, e le persone schifano l'amicitia de'
maldicenti, facendo ragione che quello che essi dicono
d'altri a noi, quello dichino di noi ad altri.
Et alcuni, che si oppongono ad ogni parola e quistionano e
contrastano, mostrano che male conoscano la natura degli
uomini, ché ciascuno ama la vittoria e lo esser vinto odia,
non meno nel favellare che nello adoperare: sanza che il
porsi volentieri al contrario ad altri è opera di nimistà e
non d'amicitia.
Per la qual cosa colui che ama di essere amichevole e dolce
nel conversare non dèe aver così presto il — Non fu così — e
lo — Anzi sta come vi dico io —, né il metter sù de' pegni,
anzi si dèe sforzare di essere arrendevole alle openioni
degli altri d'intorno a quelle cose che poco rilevano.
Perciò che la vittoria in sì fatti casi torna in danno, con
ciò sia che vincendo la frivola quistione si perde assai
spesso il caro amico e diviensi tedioso alle persone, sì
che non osano di usare con esso noi, per non essere ogni ora
con esso noi alla schermaglia; e chiamanci per sopranome
«M<add resp="ed">esser</add> Vinciguerra», o «Ser Contraponi», o «Ser
Tuttesalle», e talora «il Dottor Sottile».
E se pure alcuna volta aviene che altri disputi invitato
dalla compagnia, si vuol fare per dolce modo e non si vuol
essere sì ingordo della dolcezza del vincere che l'uomo se
la trangugi, ma conviene lasciarne a ciascuno la parte sua;
e, torto o ragione che l'uomo abbia, si dèe consentire al
parere de' più o de' più importuni e loro lasciare il campo,
sì che altri e non tu sia quegli che si dibatta e che sudi e
trafeli:
che sono sconci modi e sconvenevoli ad uomini costumati, sì
che se ne acquista odio e malavoglienza; et, oltre a ciò,
sono spiacevoli per la sconvenevolezza loro, la quale per sé
stessa è noiosa agli animi ben composti, sì come noi faremo
per aventura mentione poco appresso.
Ma il più della gente invaghisce sì di sé stessa, che ella
mette in abbandono il piacere altrui: e, per mostrarsi
sottili et intendenti e savii, consigliano e riprendono e
disputano et inritrosiscono a spada tratta, et a niuna
sentenza s'accordano, se none alla loro medesima.
Il proferire il tuo consiglio non richiesto niuna altra cosa
è che un dire di esser più savio di colui cui tu consigli,
anzi un rimproverargli il suo poco sapere e la sua
ignoranza.
Per la qual cosa non si dèe ciò fare con ogni conoscente, ma
solo con gli amici più stretti e verso le persone il governo
e regimento delle quali a noi appartiene, o veramente quando
gran pericolo soprastesse ad alcuno, etiandio a noi
straniero; ma nella comune usanza si dèe l'uomo astenere di
tanto dar consiglio e di tanto metter compenso alle bisogne
altrui: nel quale errore cadono molti, e più spesso i meno
intendenti.
Perciò che agli uomini di grossa pasta poche cose si volgon
per la mente, sì che non penano guari a diliberarsi, come
quelli che pochi partiti da essaminare hanno alle mani; ma,
come ciò sia, chi va proferendo e seminando il suo consiglio
mostra di portar openione che il senno a lui avanzi et ad
altri manchi.
E fermamente sono alcuni che così vagheggiano questa loro
saviezza che il non seguire i loro conforti non è altro che
un volersi azzuffare con esso loro, e dicono: — Bene sta; il
consiglio de' poveri non è accettato — et — Il tale vuol
fare a suo senno — et — Il tale non mi ascolta —; come se il
richiedere che altri ubidisca il tuo consiglio non sia
maggiore arroganza che non è il voler pur seguire il suo
proprio.
Simil peccato a questo commettono coloro che imprendono a
correggere i difetti degli uomini et a riprendergli; e d'ogni
cosa vogliono dar sentenza finale, e porre a ciascuno la
legge in mano: — La tal cosa non si vuol fare — e — Voi
diceste la tal parola — e — Stoglietevi dal così fare e dal
così dire — <add resp="ed">e</add> —'l vino che voi beete non vi è sano, anzi vuole
esser vermiglio — e — Dovereste usare del tal lattovaro e
delle cotali pillole —; e mai non finano di riprendere, né
di correggere.
E lasciamo stare che a talora si affaticano a purgare l'altrui
campo, che il loro medesimo è tutto pieno di pruni e di
ortica; ma egli è troppo gran seccaggine il sentirgli.
E sì come pochi o niuno è cui soffera l'animo di fare la sua
vita col medico o col confessore e molto meno col giudice
del maleficio, così non si truova chi si arrischi di avere
la costoro domestichezza, perciò che ciascuno ama la
libertà, della quale essi ci privano, e parci essere col
maestro.
Per la qual cosa non è dilettevol costume lo esser così
voglioso di correggere e di ammaestrare altrui; e dèesi
lasciare che ciò si faccia da' maestri e da' padri, da'
quali pure perciò i figliuoli et i discepoli si scantonano
tanto volentieri quanto tu sai che e' fanno!
Schernire non si dèe mai persona, quantunque inimica, perché
maggior segno di dispregio pare che si faccia schernendo che
ingiuriando, con ciò sia che le ingiurie si fanno o per
istizza o per alcuna cupidità, e niuno è che si adiri con
cosa (o per cosa) che egli abbia per niente, o che appetisca
quello che egli sprezza del tutto: sì che dello ingiuriato
si fa alcuna stima e dello schernito niuna o picciolissima.
Et è lo scherno un prendere la vergogna che noi facciamo
altrui a diletto sanza pro alcuno di noi, per la qual cosa
si vuole nella usanza astenersi di schernire nessuno: in che
male fanno quelli che rimproverano i difetti della persona a
coloro che gli hanno, o con parole, come fece messer Forese
da Rabatta, delle fattezze di maestro Giotto ridendosi, o
con atti, come molti usano, contrafacendo gli scilinguati o
zoppi o qualche gobbo.
Similmente chi si ride d'alcuno sformato o mal fatto o
sparuto o picciolo, o di sciocchezza che altri dica fa la
festa e le risa grandi, e chi si diletta di fare arrossire
altrui: i quali dispettosi modi sono meritamente odiati.
Et a questi sono assai somiglianti i beffardi, cioè coloro
che si dilettano di far beffe e di uccellare ciascuno, non
per ischerno, né per disprezzo, ma per piacevolezza.
E sappi che niuna differenza è da schernire a beffare, se
non fosse il proponimento e la intentione che l'uno ha
diversa dall'altro, con ciò sia che le beffe si fanno per
sollazzo e gli scherni per istratio, come che nel comune
favellare e nel dettare si prenda assai spesso l'un vocabolo
per l'altro: ma chi schernisce sente contento della vergogna
altrui e chi beffa prende dello altrui errore non contento,
ma sollazzo, là dove della vergogna di colui medesimo, per
aventura, prenderebbe cruccio e dolore.
E come che io nella mia fanciullezza poco innanzi procedessi
nella grammatica, pur mi voglio ricordare che Mitione, il
quale amava cotanto Eschine che egli stesso avea di ciò
maraviglia, non di meno prendea talora sollazzo di beffarlo,
come quando e' disse seco stesso: — Io vo' fare una beffa a
costui.
— Sì che quella medesima cosa a quella medesima persona
fatta, secondo la intention di colui che la fa, potrà essere
beffa e scherno: e perciò che il nostro proponimento male
può esser palese altrui, non è util cosa nella usanza il
fare arte così dubbiosa e sospettosa.
E più tosto si vuol fuggire che cercare di esser tenuto
beffardo, perché molte volte interviene in questo come nel
ruzzare o scherzare, che l'uno batte per ciancia e l'altro
riceve la battitura per villania, e di scherzo fanno zuffa;
così quegli che è beffato per sollazzo e per dimestichezza
si reca talvolta ciò ad onta et a disonore e prendene
sdegno, sanza che la beffa è inganno, et a ciascuno
naturalmente duole di errare e di essere ingannato.
Sì che per più cagioni pare che chi procaccia di esser ben
voluto et avuto caro non debba troppo farsi maestro di
beffe.
Vera cosa è che noi non possiamo in alcun modo menare questa
faticosa vita mortale del tutto sanza sollazzo né sanza
riposo: e perché le beffe ci sono cagione di festa e di riso
e, per conseguente, di ricreatione, amiamo coloro che sono
piacevoli e beffardi e sollazzevoli.
Per la qual cosa pare che sia da dire in contrario, cioè che
pur si convenga nella usanza beffare alle volte e similmente
motteggiare.
E sanza fallo coloro che sanno beffare per amichevol modo e
dolce sono più amabili che coloro che no 'l sanno né possono
fare; ma egli è di mestiero avere risguardo in ciò a molte
cose; e, con ciò sia che la intention del beffatore è di
prendere sollazzo dello errore di colui di cui egli fa
alcuna stima, bisogna che l'errore nel quale colui si fa
cadere sia tale che niuna vergogna notabile né alcun grave
danno gliene segua: altrimenti mal si potrebbono conoscere
le beffe dalle ingiurie.
E sono ancora di quelle persone con le quali, per l'asprezza
loro, in niuna guisa si dèe motteggiare, sì come Biondello
poté sapere da messer Filippo Argenti nella loggia de'
Caviccioli.
Medesimamente non si dèe motteggiare nelle cose gravi, e
meno nelle vituperose opere, perciò che pare che l'uomo,
secondo il proverbio del comun popolo, si rechi la cattività
a scherzo, come che a madonna Filippa da Prato molto
giovassino le piacevoli risposte da lei fatte intorno alla
sua disonestà!
Per la qual cosa non credo io che Lupo degli Uberti
alleggerisse la sua vergogna, anzi la aggravò, scusandosi
per motti della cattività e della viltà da lui dimostrata,
ché, potendosi tenere nel castello di Laterina, vedendosi
steccare intorno e chiudersi, incontinente il diede, dicendo
che nullo Lupo era uso di star rinchiuso; perché, dove non
ha luogo il ridere, quivi si disdice il motteggiare et il
cianciare.
E dèi oltre a ciò sapere che alcuni motti sono che mordono
et alcuni che non mordono; de' primi voglio che ti basti il
savio ammaestramento che Lauretta ne diede, cioè che i motti
come la pecora morde deono così mordere l'uditore, e non
come il cane: perciò che, se come il cane mordesse, il motto
non sarebbe motto ma villania; e le leggi quasi in ciascuna
città vogliono che quegli che dice altrui alcuna grave
villania sia gravemente punito; e forse che si conveniva
ordinar similmente non leggieri disciplina a chi mordesse
per via di motti oltra il convenevole modo; ma gli uomini
costumati deono far ragione che la legge che dispone sopra
le villanie si stenda etiandio a' motti, e di rado e
leggiermente pungere altrui.
Et oltre a tutto questo, sì dèi tu sapere che il motto, come
che morda o non morda, se non è leggiadro e sottile gli
uditori niuno diletto ne prendono, anzi ne sono tediati, o,
se pur ridono, si ridono non del motto, ma del motteggiatore.
E perciò che niuna altra cosa sono i motti che inganni, e lo
ingannare, sì come sottil cosa et artificiosa, non si può
fare se non per gli uomini di acuto e di pronto avedimento,
e spetialmente improviso, perciò non convengono alle
persone materiali e di grosso intelletto, né pure ancora a
ciascuno il cui ingegno sia abondevole e buono, sì come per
aventura non convennero gran fatto a messer Giovan
Boccaccio; ma sono i motti spetiale prontezza e leggiadria e
tostàno movimento d'animo.
Per la qual cosa gli uomini discreti non guardano in ciò
alla volontà, ma alla disposition loro, e, provato che essi
hanno una e due volte le forze del loro ingegno invano,
conoscendosi a ciò poco destri, lasciano stare di pur voler
in sì fatto essercitio adoperarsi, acciò che non avenga loro
quello che avenne al cavaliero di madonna Orretta.
E se tu porrai mente alle maniere di molti, tu conoscerai
agevolmente ciò che io ti dico esser vero: cioè che non istà
bene il motteggiare a chiunque vuole, ma solamente a chi
può.
E vedrai tale avere ad ogni parola apparecchiato uno, anzi
molti, di quei vocaboli che noi chiamiamo <emph>bisticcichi</emph>, di
niun sentimento; e tale scambiar le sillabe ne' vocaboli per
frivoli modi e sciocchi; et altri dire o rispondere
altrimenti che non si aspettava, sanza alcuna sottigliezza o
vaghezza: — Dove è il signore ? — Dove egli ha i piedi! — e
— Gli fece ugner le mani con la grascia di San Giovan
Boccadoro — e — Dove mi manda egli? — — Ad Arno! —; — Io mi
voglio radere — — E' sarebbe meglio rodere! —; — Va chiama
il barbieri — — E perché non il barba ... domani?! —: i
quali, come tu puoi agevolmente conoscere, sono vili
modi e plebei; cotali furono, per lo più, le piacevolezze et
i motti di Dioneo.
Ma della più bellezza de' motti e della meno non fia nostra
cura di ragionare al presente, con ciò sia che altri
trattati ce ne abbia, distesi da troppo migliori dettatori e
maestri che io non sono, et ancora perciò che i motti hanno
incontinente a larga e certa testimonianza della loro
bellezza e della loro spiacevolezza, sì che poco potrai
errare in ciò, solo che tu non sii soverchiamente abbagliato
di te stesso, perciò che dove è piacevol motto ivi è
tantosto festa e riso et una cotale maraviglia.
Laonde, se le tue piacevolezze non saranno approvate dalle
risa de' circonstanti, sì ti rimarrai tu di più motteggiare,
perciò che il difetto fia pur tuo, e non di chi t'ascolta,
con ciò sia cosa che gli uditori, quasi solleticati dalle
pronte o leggiadre o sottili risposte o proposte, etiandio
volendo, non possono tener le risa, ma ridono mal lor
grado; da' quali, sì come da diritti e legitimi giudici, non
si dèe l'uomo appellare a sé medesimo, né più riprovarsi.
Né per far ridere altrui si vuol dire parole né fare atti
vili né sconvenevoli, storcendo il viso e contrafacendosi,
ché niuno dèe, per piacere altrui, avilire sé medesimo, che
è arte non di nobile uomo, ma di giocolare e di buffone.
Non sono adunque da seguitare i volgari modi e plebei di
Dioneo («madonna Aldruta, alzate la coda...»), né fingersi
matto, né dolce di sale, ma, a suo tempo, dire alcuna cosa
bella e nuova e che non caggia così nell'animo a ciascuno,
chi può, e chi non può, tacersi: perciò che questi sono
movimenti dello 'ntelletto, i quali, se sono avenenti e
leggiadri, fanno segno e testimonianza della destrezza
dell'animo e de' costumi di chi gli dice, la qual cosa piace
sopra modo agli uomini e rendeci loro cari et amabili, ma,
se essi sono al contrario, fanno contrario effetto, perciò
che pare che l'asino scherzi, o che alcuno forte grasso e
naticuto danzi o salti spogliato in farsetto.
Un'altra maniera si truova di sollazzevoli modi pure posta
nel favellare: cioè quando la piacevolezza non consiste in
motti, che per lo più sono brievi, ma nel favellar disteso e
continuato, il quale vuole essere ordinato e bene espresso e
rappresentante i modi, le usanze, gli atti et i costumi di
coloro de' quali si parla, sì che all'uditore sia aviso non
di udir raccontare, ma di veder con gli occhi fare quelle
cose che tu narri: il che ottimamente seppono fare gli
uomini e le donne del Boccaccio, come che pure talvolta (se
io non erro) si contrafacessero più che a donna o a
gentiluomo non si sarebbe convenuto, a guisa di coloro che
recitan le comedie.
Et a voler ciò fare, bisogna aver quello accidente, o
novella o istoria, che tu pigli a dire bene raccolta nella
mente, e le parole pronte et apparecchiate, sì che non ti
convenga tratto tratto dire: — Quella cosa... — e — Quel
cotale... — o — Quel... come si chiama? — o — Quel lavorio —
né — Aiutatemelo a dire — e — Ricordatemi come egli ha nome —;
perciò che questo è appunto il trotto del cavalier di
madonna Orretta! E se tu reciterai uno avenimento nel quale
intervenghino molti, non dèi dire — Colui disse... — e —
Colui rispose... —, perciò che tutti siamo «colui», sì che
chi ode facilmente erra: conviene adunque che chi racconta
ponga i nomi e poi non gli scambi.
Et oltre a ciò, si dèe l'uomo guardare di non dir quelle
cose, le quali taciute, la novella sarebbe non meno
piacevole o per aventura ancora più piacevole: — Il tale,
che fu figliuol del tale, che stava a casa nella via del
Cocomero... no 'l conosceste voi? Che ebbe per moglie quella
de' Gianfigliazzi: una cotal magretta, che andava alla messa
in San Lorenzo... come, no? Anzi, non conosceste altri! Un
bel vecchio diritto, che portava la zazzera... non ve ne
ricordate voi? —; perciò che, se fosse tutto uno che il caso
fosse avenuto ad un altro come a costui, tutta questa lunga
quistione sarebbe stata di poco frutto, anzi di molto tedio,
a coloro che ascoltano e sono vogliosi e frettolosi di
sentire quello avenimento, e tu gli aresti fatto indugiare;
sì come per aventura fece il nostro Dante:</p>

<quote rend="block">
<lg type="versi">
<l>E li parenti miei furon Lombardi</l>
<l>E Mantovan per patria ambidui;</l>
</lg>
</quote>

<p>perciò che niente rilevava se la madre di lui fosse stata da
Gazuolo o anco da Cremona.
Anzi, apparai io già da un gran retorico forestiero uno
assai utile ammaestramento d'intorno a questo, cioè che le
novelle si deono comporre et ordinare prima co' sopranomi e
poi raccontare co' nomi; perciò che quelli sono posti
secondo le qualità delle persone e questi secondo l'appetito
de' padri o di coloro a chi tocca.
Per la qual cosa colui che, in pensando, fu m<add resp="ed">esser</add>
Avaritia, in proferendo sarà messer Erminio Grimaldi, se
tale sarà la generale openione che la tua contrada arà di
lui, quale a Guglielmo Borsieri fu detto esser di messer
Erminio in Genova.
E se nella terra ove tu dimori non avesse persona molto
conosciuta che si confacesse al tuo bisogno, sì dèi tu
figurare il caso in altro paese et il nome imporre come più
ti piace.
Vera cosa è che con maggior piacere si suole ascoltare e,
più, aver dinanzi agli occhi quello che si dice essere
avenuto alle persone che noi conosciamo (se l'avenimento è
tale che si confaccia a' loro costumi) che quello  che è
intervenuto agli strani e non conosciuti da noi; e la
ragione è questa: che, sapendo noi che quel tale suol far
così, crediamo che egli così abbia fatto, e riconosciamolo
come presente, dove degli strani non avien così.
Le parole, sì nel favellare disteso come negli altri
ragionamenti, vogliono esser chiare, sì che ciascuno della
brigata le possa agevolmente intendere, et oltre a ciò belle
in quanto al suono et in quanto al significato, perciò che
se tu arai da dire l'una di queste due, dirai più tosto <emph>il
ventre</emph> che <emph>l'epa</emph>, e, dove il tuo linguaggio lo sostenga,
dirai più tosto <emph>la pancia</emph> che <emph>il ventre</emph> o <emph>il corpo</emph>, perciò
che così sarai inteso e non franteso, sì come noi Fiorentini
diciamo, e di niuna bruttura farai sovenire all'uditore.
La qual cosa volendo l'ottimo poeta nostro schifare, sì come
io credo, in questa parola stessa, procacciò di trovare
altro vocabolo, non guardando perché alquanto gli convenisse
scostarsi per prenderlo in altro luogo, e disse:</p>

<quote rend="block">
<lg type="versi">
<l>Ricorditi che fece il peccar nostro</l>
<l>Prender Dio, per scamparne,</l>
<l>Umana carne al tuo virginal chiostro!</l>
</lg>
</quote>

<p>E come che Dante, sommo poeta, altresì poco a così fatti
ammaestramenti ponesse mente, io non sento per ciò che di lui
si dica per questa cagione bene alcuno.
E certo io non ti consiglierei che tu lo volessi fare tuo
maestro in questa arte dello esser gratioso, con ciò sia
cosa che egli stesso non fu, anzi in alcuna <emph>Cronica</emph> trovo
così scritto di lui:  «Questo Dante per suo sapere fu
alquanto presuntoso e schifo e sdegnoso, e quasi, a guisa di
filosofo, mal gratioso, non ben sapeva conversare co'
laici».
Ma, tornando alla nostra materia, dico che le parole
vogliono essere chiare; il che averrà, se tu saprai
scegliere quelle che sono originali di tua terra, che non
siano per ciò antiche tanto che elle siano divenute rance e
viete, e, come logori vestimenti, diposte o tralasciate, sì
come <emph>spaldo</emph>et <emph>epa</emph> et <emph>uopo</emph> e <emph>sezzaio</emph> e <emph>primaio</emph>; et oltre a ciò, se le parole
che tu arai per le mani saranno non di doppio intendimento,
ma semplici, perciò che di quelle accozzate insieme si
compone quel favellare che ha nome «enigma» et in più chiaro
volgare si chiama «gergo»:</p>

<quote rend="block">
<lg type="versi">
<l>Io vidi un che da sette passatoi</l>
<l>fu da un canto all'altro trapassato.</l>
</lg>
</quote>

<p>Ancora vogliono esser le parole il più che si può
appropriate a quello che altri vuol dimostrare, e meno che
si può comuni ad altre cose, perciò che così pare che le
cose istesse si rechino in mezzo e che elle si mostrino non
con le parole, ma con esso il dito: e perciò più
acconciamente diremo «riconosciuto alle <emph>fattezze</emph>» che «alla
<emph>figura</emph>» o «alla <emph>imagine</emph>»; e meglio rappresentò Dante la
cosa detta, quando e' disse:</p>

<quote rend="block">
<lg type="versi">
<l rend="align:right">che li pesi</l>
<l>fan così <emph>cigolar</emph> le sue bilancie,</l>
</lg>
</quote>

<p>che se egli avesse detto o <emph>gridare</emph> o <emph>stridere</emph> o <emph>far romore</emph>.
E più singolare è il dire «il <emph>ribrezzo</emph> della quartana» che
se noi dicessimo «il <emph>freddo</emph>»; e «la carne soverchio grassa
<emph>stucca</emph>» che se noi dicessimo <emph>satia</emph>; e « <emph>sciorinare</emph> i panni» e
non <emph>ispandere</emph>; et <emph>i moncherini</emph> e non <emph>le braccia mozze</emph>; et
all'orlo dell'acqua d'un fosso</p>

<quote rend="block">
<lg type="versi">
<l>Stan li ranocchi pur <emph>col muso</emph> fuori</l>
</lg>
</quote>

<p>e non <emph>con la bocca</emph>: i quali tutti sono vocaboli di singolare
significatione, e similmente « <emph>il vivagno</emph> della tela» più
tosto che <emph>l'estremità</emph>.
E so io bene che, se alcun forestiero per mia sciagura
s'abbattesse a questo trattato, egli si farebbe beffe di me
e direbbe che io t'insegnassi di favellare in gergo overo in
cifera, con ciò sia che questi vocaboli siano per lo più
così nostrani che alcuna altra natione non gli usa, et usati
da altri non gl'intende.
E chi è colui che sappia ciò che Dante si volesse dire in
quel verso:</p>

<quote rend="block">
<lg type="versi">
<l>Già veggia per mezzul perdere o lulla?</l>
</lg>
</quote>

<p>Certo io credo che nessuno altro che noi Fiorentini; ma, non
di meno, secondo che a me è stato detto, se alcun fallo ha
pure in quel testo di Dante, egli non l'ha nelle parole, ma (se
egli errò) più tosto errò in ciò, che egli — sì come uomo
alquanto ritroso — imprese a dire cosa malagevole ad
isprimere con parole e per aventura poco piacevole ad udire,
che perché egli la isprimesse male.
Niun puote, adunque, ben favellare con chi non intende il
linguaggio nel quale egli favella, né, perché il Tedesco non
sappia latino, debbiam noi per questo guastar la nostra
loquela in favellando con esso lui, né contrafarci a guisa
di mastro Brufaldo, sì come soglion fare alcuni che per la
loro sciocchezza si sforzano di favellar del linguaggio di
colui con cui favellano, quale egli si sia, e dicono ogni
cosa a rovescio; e spesso aviene che lo Spagniuolo parlerà
italiano con lo Italiano, e lo Italiano favellerà per pompa
e per leggiadria con esso lui spagniuolo: e non di meno
assai più agevol cosa è il conoscere che amendue favellano
forestiero che il tener le risa delle nuove sciocchezze che
loro escono di bocca.
Favelleremo adunque noi nell'altrui linguaggio qualora ci
farà mestiero di essere intesi per alcuna nostra necessità,
ma nella comune usanza favelleremo pure nel nostro, etiandio
men buono, più tosto che nell'altrui migliore, perciò che
più acconciamente favellerà un Lombardo nella sua lingua,
quale s'è la più difforme, che egli non parlerà toscano o
d'altro linguaggio, pure perciò che egli non arà mai per le
mani, per molto che egli si affatichi, sì bene i proprii e
particolari vocaboli come abbiamo noi Toscani.
E se pure alcuno vorrà aver risguardo a coloro co' quali
favellerà e perciò astenersi da' vocaboli singolari, de'
quali io ti ragionava, et in luogo di quelli usare i
generali e comuni, i costui ragionamenti saranno perciò di
molto minor piacevolezza.
Dèe oltre a ciò ciascun gentiluomo fuggir di dire le parole
meno che oneste: e la onestà de' vocaboli consiste o nel
suono e nella voce loro o nel loro significato, con ciò sia
cosa che alcuni nomi venghino a dire cosa onesta e non di
meno si sente risonare nella voce istessa alcuna disonestà,
sì come <emph>rinculare</emph> (la qual parola, ciò non ostante, si usa
tuttodì da ciascuno); ma se alcuno, o uomo o femina, dicesse
per simil modo et a quel medesimo ragguaglio il <emph>farsi
innanzi</emph> che si dice il <emph>farsi indrieto</emph>, allora apparirebbe la
disonestà di cotal parola, ma il nostro gusto per la usanza
sente quasi il vino di questa voce e non la muffa.</p>

<quote rend="block">
<lg type="versi">
<l>Le mani alzò con amendue <emph>le fiche</emph>,</l>
</lg></quote>

<p>disse il nostro Dante, ma non ardiscono di così dire le
nostre donne, anzi, per ischifare quella parola sospetta,
dicon più tosto <emph>le castagne</emph>, come che pure alcune, poco
accorte, nominino assai spesso disavedutamente quello che se
altri nominasse loro in pruova elle arrossirebbono, facendo
mentione per via di bestemmia di quello onde elle sono
femine.
E perciò quelle che sono, o vogliono essere, ben costumate,
procurino di guardarsi non solo dalle disoneste cose, ma
ancora dalle parole, e non tanto da quelle che sono, ma
etiandio da quelle che possono essere, o ancora parere, o
disoneste o sconcie e lorde, come alcuni affermano essere
queste pur di Dante:</p>

<quote rend="block">
<lg type="versi">
<l>Se non ch' al viso e di sotto mi venta;</l>
</lg>
</quote>

<p>o pur quelle:</p>

<quote rend="block">
<lg type="versi">
<lg>
<l>Però ne dite ond' è presso pertugio;</l>
</lg>
<lg>
<l>Et un di quelli spirti disse: Vieni</l>
<l>Dirieto a noi, che troverai la buca.</l>
</lg>
</lg></quote>

<p>E dèi sapere che, come che due o più parole venghino
talvolta a dire una medesima cosa, non di meno l'una sarà
più onesta e l'altra meno, sì come è a dire <emph>Con lui giacque</emph>
e <emph>Della sua persona gli sodisfece</emph>, perciò che questa stessa
sentenza, detta con altri vocaboli, sarebbe disonesta cosa
ad udire.
E più acconciamente dirai «il <emph>vago</emph> della luna» che tu non
diresti il <emph>drudo</emph>, avegna che amendue questi vocaboli importino «lo
amante», e più convenevol parlare pare a dire la <emph>fanciulla</emph> e
l'<emph>amica</emph> che «la <emph>concubina</emph> di Titone»; e più dicevole è a
donna, et anco ad uomo costumato, nominare le meretrici
<emph>femine di mondo</emph> (come la Belcolore disse, più nel favellare
vergognosa che nello adoperare) che a dire il comune loro
nome: «Taide è <emph>la puttana</emph>», e come il Boccaccio disse, «la
potenza delle <emph>meretrici</emph> e de' <emph>ragazzi</emph>»; ché, se così avesse
nominato dall'arte loro i maschi come nominò le femine,
sarebbe stato sconcio e vergognoso il suo favellare.
Anzi, non solo si dèe altri guardare dalle parole disoneste
e dalle lorde, ma etiandio dalle vili, e spetialmente colà
dove di cose alte e nobili si favelli; e per questa cagione
forse meritò alcun biasimo la nostra Beatrice, quando disse:</p>

<quote rend="block">
<lg type="versi">
<l rend="align:right">L'alto fato di Dio sarebbe rotto</l>
<l>Se Lethé si passasse, e tal vivanda</l>
<l>Fosse gustata sanza alcuno <emph>scotto</emph></l>
<l rend="align:right">Di pentimento...,</l>
</lg>
</quote>

<p>ché, per aviso mio, non istette bene il basso vocabolo delle
taverne in così nobile ragionamento.
Né dèe dire alcuno «la <emph>lucerna</emph> del mondo» in luogo del <emph>sole</emph>,
perciò che cotal vocabolo rappresenta altrui il puzzo
dell'olio e della cucina; né alcuno considerato uomo direbbe
che San Domenico fu «il <emph>drudo</emph> della teologia» e non
racconterebbe che i Santi gloriosi avessero dette così vili
parole come è a dire:</p>

<quote rend="block">
<lg type="versi">
<l>E lascia pur <emph>grattar</emph> dove è la <emph>rogna</emph>,</l>
</lg>
</quote>

<p>che sono imbrattate della feccia del volgar popolo, sì come
ciascuno può agevolmente conoscere.
Adunque, ne' distesi ragionamenti si vogliono avere le sopra
dette considerationi et alcune altre, le quali tu potrai più
ad agio apprendere da' tuoi maestri e da quella arte che
essi sogliono chiamare retorica.
E negli altri bisogna che tu ti avezzi ad usare le parole
gentili e modeste e dolci, sì che niuno amaro sapore
abbiano; et innanzi dirai: — Io non seppi dire — che — Voi
non m'intendete — e — Pensiamo un poco se così è come noi
diciamo — più tosto che dire — Voi errate! — o — E' non è
vero! — o — Voi non la sapete ! —; però che cortese et
amabile usanza è lo scolpare altrui, etiandio in quello che
tu intendi d'incolparlo, anzi si dèe far comune l'error proprio
dello amico, e prenderne prima una parte per sé,
e poi biasimarlo o riprenderlo.
— Noi errammo la via — e — Noi non ci ricordammo ieri di
così fare —; come che lo smemorato sia pur colui solo e non tu.
E quello che Restagnone disse a' suoi compagni non istette
bene («Voi, se le vostre parole non mentono»), perché non si
dèe recare in dubbio la fede altrui, anzi, se alcuno ti
promise alcuna cosa e non te la attenne, non istà bene che
tu dichi: — Voi mi mancaste della vostra fede! —, salvo se
tu non fossi constretto da alcuna necessità, per salvezza
del tuo onore, a così dire; ma, se egli ti arà ingannato,
dirai: — Voi non vi ricordaste di così fare —; e se egli non
se ne ricordò, dirai più tosto: — Voi non poteste — o — Non
vi tornò a mente — che — Voi vi dimenticaste — o — Voi non
vi curaste di attenermi la promessa —, perciò che queste sì
fatte parole hanno alcuna puntura ed alcun veneno di
doglienza e di villania; sì che coloro che costumano di
spesse volte dire cotali motti sono riputati persone aspere
e ruvide, e così è fuggito il loro consortio come si fugge
di rimescolarsi tra' pruni e tra' triboli.
E perché io ho conosciute di quelle persone che hanno una
cattiva usanza e spiacevole, cioè che così sono vogliosi e
golosi di dire che non prendono il sentimento, ma lo
trapassano e corrongli dinanzi a guisa di veltro che non
assanni, per ciò non mi guarderò io di dirti quello che
potrebbe parer soverchio a ricordare, come cosa
troppo manifesta: e cioè che tu non dèi già mai favellare che
non abbi prima formato nell'animo quello che tu dèi dire,
ché così saranno i tuoi ragionamenti parto e non
isconciatura (ché bene mi comporteranno i forestieri questa
parola, se mai alcuno di loro si curerà di legger queste
ciancie).
E se tu non ti farai beffe del mio ammaestramento, non ti
avverrà mai di dire — Ben venga, messere Agostino — a tale
che arà nome Agnolo o Bernardo; e non arai a dire —
Ricordatemi il nome vostro — e non ti arai a ridire, né
a dire — Io non dissi bene — né — Domin, ch' io lo dica! —;
né a scilinguare o balbotire lungo spatio per rinvenire una
parola: — maestro Arrigo... No, maestro Arabico... O, ve'
che lo dissi: maestro Agabito! —: che sono a chi t'ascolta
tratti di corda.
La voce non vuole esser né roca né aspera, e non si dèe
stridere, né per riso o per altro accidente cigolare come le
carrucole fanno, né, mentre che l'uomo sbadiglia, pur
favellare.
Ben sai che noi non ci possiamo fornire né di spedita lingua
né di buona voce a nostro senno; chi è o scilinguato o roco
non voglia sempre essere quegli che cinguetti, ma correggere
il difetto della lingua col silentio e con le orecchie: et
anco si può con istudio scemare il vitio della natura.
Non istà bene alzar la voce a guisa di banditore, né anco si
dèe favellare sì piano che chi ascolta non oda; e se tu non
sarai stato udito la prima volta, non dèi dire la seconda
ancora più piano, né anco dèi gridare, acciò che tu non
dimostri d'imbizzarrire perciò che ti sia convenuto replicare
quello che tu avevi detto.
Le parole vogliono essere ordinate secondo che richiede
l'uso del favellar comune e non aviluppate et intralciate in
qua et in là, come molti hanno usanza di fare per
leggiadria, il favellar de' quali si rassomiglia più a
notaio che legga in volgare lo instrumento che egli dettò
latino che ad uom che ragioni in suo linguaggio; come è a
dire:</p>

<quote rend="block">
<lg type="versi">
<l>Imagini di ben seguendo false</l>
</lg>
</quote>

<p>e</p>

<quote rend="block">
<lg type="versi">
<l>Del fiorir queste inanzi tempo tempie;</l>
</lg>
</quote>

<p>i quali modi alle volte convengono a chi fa versi, ma a chi
favella si disdicono sempre.
E bisogna che l'uomo non solo si discosti in ragionando dal
versificare, ma etiandio dalla pompa dello arringare:
altrimenti sarà spiacevole e tedioso ad udire, come che per
aventura maggior maestria dimostri il sermonare che il
favellare; ma in ciò si dèe riservare a suo luogo, ché
chi va per via non dèe ballare, ma caminare, con tutto che
ogniuno non sappia danzare et andar sappia ogniuno (ma
conviensi alle nozze e non per le strade!).
Tu ti guarderai adunque di favellar pomposo: «Credesi per
molti filosofanti...», e tale è tutto il <title rend="italic">Filocolo</title> e gli
altri trattati del nostro m<add resp="ed">esser</add> Giovan Boccaccio, fuori
che la maggior opera, et ancora più di quella, forse, il <title rend="italic">Corbaccio</title>.
Non voglio perciò che tu ti avezzi a favellare sì bassamente
come la feccia del popolo minuto e come la lavandaia e la
trecca, ma come i gentiluomini; la qual cosa come si possa
fare ti ho in parte mostrato di sopra, cioè se tu non
favellerai di materia né vile, né frivola, né sozza, né
abominevole.
E se tu saprai scegliere fra le parole del tuo linguaggio le
più pure e le più proprie e quelle che miglior suono e
miglior significatione aranno, sanza alcuna rammemoratione
di cosa brutta, né laida, né bassa, e quelle accozza<add resp="ed">r</add>e, non
ammassandole a caso, né con troppo scoperto studio
mettendole in filza, et, oltre a ciò, se tu procaccerai di
compartire discretamente le cose che tu a dire arai, e
guardera'ti di congiugnere le cose difformi tra sé, come:</p>

<quote rend="block">
<lg type="versi">
<l>Tullio e Lino e Seneca morale,</l>
</lg>
</quote>

<p>o pure:</p>

<quote rend="block">
<lg type="versi">
<l>L'uno era Padovano e l'altro laico,</l>
</lg>
</quote>

<p>e se tu non parlerai sì lento, come svogliato, né sì
ingordamente, come affamato, ma come temperato uomo dèe
fare, e se tu proferirai le lettere e le sillabe con una
convenevole dolcezza, non a guisa di maestro che insegni
leggere e compitare a' fanciulli, né anco le masticherai né
inghiottiraile appiccate et impiastricciate insieme l'una
con l'altra; se tu arai adunque a memoria questi et altri sì
fatti ammaestramenti, il tuo favellare sarà volentieri e con
piacere ascoltato dalle persone, e manterrai il grado e la
degnità che si conviene a gentiluomo bene allevato e
costumato.
Sono ancora molti che non sanno restar di dire, e, come nave
spinta dalla prima fuga per calar vela non s'arresta, così
costoro trapportati da un certo impeto scorrono e, mancata
la materia del loro ragionamento, non finiscono per ciò,
anzi, o ridicono le cose già dette, o favellano a vòto.
Et alcuni altri tanta ingordigia hanno di favellare che non
lasciano dire altrui; e come noi veggiamo tal volta su per
l'aie de' contadini l'un pollo tòrre la spica di becco
all'altro, così cavano costoro i ragionamenti di bocca a
colui che gli cominciò e dicono essi; e sicuramente che
eglino fanno venir voglia altrui di azzuffarsi con esso
loro, perciò che, se tu guardi bene, niuna cosa muove l'uomo
più tosto ad ira, che quando improviso gli è guasto la sua
voglia et il suo piacere, etiandio minimo: sì come quando tu
arai aperto la bocca per isbadigliare et alcuno te la tura
con mano, o quando tu hai alzato il braccio per trarre la
pietra et egli t' è subitamente tenuto da colui che t'è
dirieto.
Così adunque come questi modi (e molti altri a questi
somiglianti) che tendono ad impedir la voglia e l'appetito
altrui ancora per via di scherzo e per ciancia sono
spiacevoli e debbonsi fuggire, così nel favellare si dèe più
tosto agevolare il disiderio altrui che impedirlo.
Per la qual cosa, se alcuno sarà tutto in aspetto di
raccontare un fatto, non istà bene di guastargliele, né di
dire che tu lo sai, o, se egli anderà per entro la sua
istoria spargendo alcuna bugiuzza, non si vuole
rimproverargliele né con le parole né con gli atti,
crollando il capo o torcendo gli occhi, sì come molti
soglion fare, affermando sé non potere in modo alcuno
sostener l'amaritudine della bugia; ma egli non è questa la
cagione di ciò, anzi è l'agrume e lo aloe della loro rustica
natura et aspera, che sì gli rende venenosi et amari nel
consortio degli uomini che ciascuno gli rifiuta.
Similmente il rompere altrui le parole in bocca è noioso
costume e spiace, non altrimenti che quando l'uomo è mosso a
correre et altri lo ritiene. Né quando altri favella si
conviene di fare sì che egli sia lasciato et abbandonato
dagli uditori, mostrando loro alcuna novità e rivolgendo la
loro attentione altrove: ché non istà bene ad alcuno
licentiar coloro che altri, e non egli, invitò.
E vuolsi stare attento, quando l'uom favella, acciò che non
ti convenga dire tratto tratto: — Eh? — o — Come? —; il qual
vezzo sogliono avere molti, e non è ciò minore sconcio a chi
favella che lo intoppare ne' sassi a chi va.
Tutti questi modi e generalmente ciò che può ritenere e ciò
che si può attraversare al corso delle parole di colui che
ragiona, si vuol fuggire. E se alcuno sarà pigro nel
favellare, non si vuol passargli inanzi né prestargli le
parole, come che tu ne abbi dovitia et egli difetto; ché
molti lo hanno per male, e spetialmente quelli che si
persuadono di essere buoni parlatori, perciò che è loro
aviso che tu non gli abbi per quello che essi si tengono e
che tu gli vogli sovenire nella loro arte medesima; come
i mercatanti si recano ad onta che altri proferisca loro
denari, quasi eglino non ne abbiano e siano poveri e
bisognosi dell'altrui.
E sappi che a ciascuno pare di saper ben dire, come che alcuno
per modestia lo nieghi. E non so io indovinare donde ciò
proceda, che chi meno sa più ragioni: dalla qual cosa (cioè
dal troppo favellare) conviene che gli uomini costumati si
guardino, e spetialmente poco sapendo, non solo perché egli
è gran fatto che alcuno parli molto sanza errar molto, ma
perché ancora pare che colui che favella soprastia in un
certo modo a coloro che odono, come maestro a' discepoli; e
perciò non istà bene di appropriarsi maggior parte di questa
maggioranza, che non ci si conviene: et in tale peccato
cadono non pure molti uomini, ma molte nationi favellatrici
e seccatrici sì, che guai a quella orecchia che elle
assannano.
Ma, come il soverchio dire reca fastidio, così reca il
soverchio tacere odio, perciò che il tacersi colà, dove gli
altri parlano a vicenda, pare un non voler metter sù la sua
parte dello scotto, e perché il favellare è uno aprir
l'animo tuo a chi t'ode, il tacere per lo contrario pare un
volersi dimorare sconosciuto.
Per la qual cosa, come que' popoli che hanno usanza di molto
bere alle loro feste e d'inebriarsi soglion cacciar via
coloro che non beono, così sono questi così fatti mutoli mal
volentieri veduti nelle liete et amichevoli brigate. Adunque
piacevol costume è il favellare e lo star cheto ciascuno,
quando la volta viene a lui.
Secondo che racconta una molto antica cronica, egli fu già
nelle parti della Morea un buono uomo scultore, il quale per
la sua chiara fama, sì come io credo, fu chiamato per
sopranome «maestro Chiarissimo»; costui, essendo già di
anni pieno, distese certo suo trattato et in quello raccolse
tutti gli ammaestramenti dell'arte sua, sì come colui che
ottimamente gli sapea, dimostrando come misurar si
dovessero le membra umane, sì ciascuno da sé, sì l'uno per
rispetto all'altro, acciò che convenevolmente fossero infra
sé rispondenti.
Il qual suo volume egli chiamò <title rend="italic">Il Regolo</title>, volendo
significare che secondo quello si dovessero dirizzare e
regolare le statue che per lo innanzi si farebbono per gli
altri maestri, come le travi e le pietre e le mura si
misurano con esso il regolo.
Ma, con ciò sia che il dire è molto più agevol cosa che il
fare e l'operare; et, oltre a ciò, la maggior parte degli
uomini (massimamente di noi laici et idioti) abbia sempre i
sentimenti più presti che lo 'ntelletto, e conseguentemente
meglio apprendiamo le cose singolari e gli essempi che le
generali et i sillogismi (la qual parola dèe voler dire in
più aperto vogare «le ragioni»), perciò, avendo il sopra
detto valent'uomo risguardo alla natura degli artefici, male
atta agli ammaestramenti generali, e per mostrare anco più
chiaramente la sua eccellenza, provedutosi di un fine marmo,
con lunga fatica ne formò una statua così regolata in ogni
suo membro et in ciascuna sua parte come gli ammaestramenti
del suo trattato divisavano: e, come il libro avea nominato,
così nominò la statua, pur «Regolo» chiamandola.
Ora fosse piacer di Dio che a me venisse fatto almeno in
parte l'una sola delle due cose che il sopra detto nobile
scultore e maestro seppe fare perfettamente, cioè di
raccozzare in questo volume quasi le debite misure dell'arte
della quale io tratto!
Perciò che l'altra di fare il secondo <emph>Regolo</emph>, cioè di tenere
et osservare ne' miei costumi le sopra dette misure,
componendone quasi visibile essempio e materiale statua, non
posso io guari oggimai fare, con ciò sia che nelle cose
appartenenti alle maniere e costumi degli uomini non basti
aver la scientia e la regola, ma convenga oltre a ciò, per
metterle ad effetto, aver etiandio l'uso, il quale non si
può acquistare in un momento né in brieve spatio di tempo, ma
conviensi fare in molti e molti anni: et a me ne avanzano,
come tu vedi, oggimai pochi.
Ma non per tanto non dèi tu prestare meno di fede a questi
ammaestramenti, ché bene può l'uomo insegnare ad altri
quella via per la quale caminando egli stesso errò, anzi,
per aventura, coloro che si smarrirono hanno meglio ritenuto
nella memoria i fallaci sentieri e dubbiosi che chi si tenne
pure per la diritta.
E se nella mia fanciullezza, quando gli animi sono teneri et
arrendevoli, coloro a' quali caleva di me avessero saputo
piegare i miei costumi, forse alquanto naturalmente duri e
rozzi, et ammollirgli e polirgli, io sarei per aventura tale
divenuto quale io ora procuro di render te, il quale mi dèi
essere non meno che figliuol caro.
Ché, quantunque le forze della natura siano grandi, non di
meno ella pure è assai spesso vinta e corretta dall'usanza, ma
vuolsi tosto incominciare a farsele incontro et a
rintuzzarla prima che ella prenda soverchio potere e
baldanza; ma le più persone nol fanno, anzi, drieto
all'appetito sviate e sanza contrasto seguendolo dovunque
esso le torca, credono di ubidire alla natura, quasi la
ragione non sia negli uomini natural cosa, anzi ha ella, sì
come donna e maestra, potere di mutar le corrotte usanze e
di sovenire e di sollevare la natura, ove che ella inchini o
caggia alcuna volta.
Ma noi non la ascoltiamo per lo più, e così per lo più siamo
simili a coloro a chi Dio non la diede, cioè alle bestie,
nelle quali, non di meno, adopera pure alcuna cosa non la
loro ragione (ché niuna ne hanno per sé medesime), ma la
nostra; come tu puoi vedere che i cavalli fanno, che molte
volte — anzi sempre — sarebbon per natura salvatichi, et il
loro maestro gli rende mansueti et oltre a ciò quasi dotti e
costumati, perciò che molti ne andrebbono con duro trotto,
et egli insegna loro di andare con soave passo, e di stare e
di correre e di girare e di saltare insegna egli similmente
a molti, et essi lo apprendono, come tu sai che e' fanno.
Ora, se il cavallo, il cane, gli uccelli e molti altri
animali ancora più fieri di questi si sottomettono alla
altrui ragione et ubidisconla et imparano quello che la loro
natura non sapea, anzi ripugnava, e divengono quasi virtuosi
e prudenti quanto la loro conditione sostiene, non per
natura, ma per costume, quanto si dèe credere che noi
diverremmo migliori per gli ammaestramenti della nostra
ragione medesima, se noi le dessimo orecchie?
Ma i sensi amano et appetiscono il diletto presente, quale
egli si sia, e la noia hanno in odio et indugianla, e perciò
schifano anco la ragione e par loro amara, con ciò sia che
ella apparecchi loro innanzi non il piacere, molte volte
nocivo, ma il bene, sempre faticoso e di amaro sapore al
gusto ancora corrotto; perciò che mentre noi viviamo secondo
il senso, sì siamo noi simili al poverello infermo, cui ogni
cibo, quantunque dilicato e soave, pare agro o salso, e
duolsi della servente o del cuoco che niuna colpa hanno di
ciò, imperò che egli sente pure la sua propria amaritudine
in che egli ha la lingua rinvolta, con la quale si gusta, e
non quella del cibo: così la ragione, che per sé è dolce,
pare amare a noi per lo nostro sapore, e non per quello di
lei.
E perciò, sì come teneri e vezzosi, rifiutiamo di
assaggiarla e ricopriamo la nostra viltà col dire che la
natura non ha sprone o freno che la possa né spingere né
ritenere: e certo, se i buoi o gli asini o forse i porci
favellassero, io credo che non potrebbon proferire gran
fatto più sconcia, né più sconvenevole sentenza di questa.
Noi ci saremmo pur fanciulli e negli anni maturi e nella
ultima vecchiezza, e così vaneggeremmo canuti come noi
facciamo bambini, se non fosse la ragione, che insieme con
l'età cresce in noi, e, cresciuta, ne rende quasi di bestie
uomini, sì che ella ha pure sopra i sensi e sopra l'appetito
forza e potere, et è nostra cattività e non suo difetto, se
noi trasandiamo nella vita e ne' costumi.
Non è adunque vero che incontro alla natura non abbia freno
né maestro: anzi ve ne ha due, ché l'uno è il costume e
l'altro è la ragione, ma, come io ti ho detto poco di
sopra, ella non può di scostumato far costumato sanza
l'usanza, la quale è quasi parto e portato del tempo.
Per la qual cosa si vuole tosto incominciare ad ascoltarla,
non solamente perché così ha l'uomo più lungo spatio di
avezzarsi ad essere quale ella insegna, et a divenire suo
domestico et ad esser de' suoi, ma ancora però che la tenera
età, sì come pura, più agevolmente si tigne d'ogni colore,
et anco perché quelle cose alle quali altri si avezza prima
sogliono sempre piacer più.
E per questa cagione si dice che Diodato, sommo maestro di
proferir le comedie, volle essere tuttavia il primo a
proferire egli la sua, come che degli altri che dovessero
dire innanzi a lui non fosse da far molta stima; ma non
volea che la voce sua trovasse le orecchie altrui avezze ad
altro suono, quantunque verso di sé peggior del suo.
Poiché io non posso accordare l'opera con le parole, per
quelle cagioni che io ti ho dette, come il maestro
Chiarissimo fece, il quale seppe così fare come insegnare,
assai mi fia l'aver detto in qualche parte quello che si dèe
fare, poiché in nessuna parte non vaglio a farlo io; ma,
perciò che in vedendo il buio si conosce quale è la luce et
in udendo il silentio sì si impara che sia il suono, sì
potrai tu, mirando le mie poco aggradevoli e quasi oscure
maniere, scorgere quale sia la luce de' piacevoli e
laudevoli costumi.
Al trattamento de' quali, che tosto oggimai arà suo fine,
ritornando, diciamo che i modi piacevoli sono quelli che
porgon diletto, o almeno non recano noia ad alcuno de'
sentimenti, né all'appetito, né alla imagination di coloro
co' quali noi usiamo: e di questi abbiamo noi favellato fino
ad ora.
Ma tu dèi oltre a ciò sapere che gli uomini sono molto vaghi
della bellezza e della misura e della convenevolezza, e, per
lo contrario, delle sozze cose e contrafatte e difformi sono
schifi: e questo è spetial nostro privilegio, ché gli altri
animali non sanno conoscere che sia né bellezza né misura
alcuna; e perciò, come cose non comuni con le bestie, ma
proprie nostre, debbiam noi apprezzarle per sé medesime et
averle care assai, e coloro viepiù che maggior sentimento
hanno d'uomo, sì come quelli che più acconci sono a
conoscerle.
E come che malagevolmente isprimere appunto si possa che
cosa bellezza sia, non di meno, acciò che tu pure abbi
qualche contrasegno dell'esser di lei, voglio che sappi che,
dove ha convenevole misura fra le parti verso di sé e fra le
parti e 'l tutto, quivi è la bellezza: e quella cosa
veramente «bella» si può chiamare, in cui la detta misura si
truova.
E per quello che io altre volte ne intesi da un dotto e
scientiato uomo, vuole essere la bellezza <emph>uno</emph> quanto si può
il più e la bruttezza per lo contrario è <emph>molti</emph>, sì come tu
vedi che sono i visi delle belle e delle leggiadre giovani,
perciò che le fattezze di ciascuna di loro paion create pure
per uno stesso viso; il che nelle brutte non adiviene,
perciò che, avendo elle gli occhi per aventura molto grossi
e rilevati, e 'l naso picciolo e le guance paffute, e la
bocca piatta e 'l mento in fuori, e la pelle bruna, pare che
quel viso non sia di una sola donna, ma sia composto d'i
visi di molte e fatto di pezzi.
E trovasene di quelle, i membri delle quali sono bellissimi
a riguardare ciascuno per sé, ma tutti insieme sono
spiacevoli e sozzi, non per altro, se non che sono fattezze
di più belle donne e non di questa una, sì che pare che ella
le abbia prese in prestanza da questa e da quell'altra: e
per aventura che quel dipintore che ebbe ignude dinanzi a sé
le fanciulle calabresi, niuna altra cosa fece che
riconoscere in molte i membri che elle aveano quasi
accattato chi uno e chi un altro da una sola; alla quale
fatto restituire da ciascuna il suo, lei si pose a ritrarre,
imaginando che tale e così unita dovesse essere la bellezza
di Venere.
Né voglio io che tu ti pensi che ciò avenga de' visi e delle
membra o de' corpi solamente, anzi interviene e nel
favellare e nell'operare né più né meno, ché, se tu vedessi
una nobile donna et ornata posta a lavar suoi stovigli nel
rigagnolo della via publica, come che per altro non ti calesse
di lei, sì ti dispiacerebbe ella in ciò, che ella non si
mostrerebbe pure «una», ma «più», perciò che lo esser suo
sarebbe di monda e di nobile donna e l'operare sarebbe di
vile e di lorda femina; né per ciò ti verrebbe di lei né
odore né sapore aspero, né suono  né colore alcuno
spiacevole, né altramente farebbe noia al tuo appetito, ma
dispiacerebbeti per sé quello sconcio e sconvenevol modo e
diviso atto.
Convienti adunque guardare etiandio da queste disordinate e
sconvenevoli maniere con pari studio, anzi con maggiore che
da quelle delle quali io t'ho fin qui detto, perciò che egli
è più malagevole a conoscer quando altri erra in queste che
quando si erra in quelle, con ciò sia che più agevole cosa
si veggia essere il sentire che lo 'ntendere.
Ma, non di meno, può bene spesso avenire che quello che
spiace a' sensi spiaccia etiandio allo 'ntelletto, ma non per
la medesima cagione, come io ti dissi di sopra, mostrandoti che
l'uomo si dèe vestire all'usanza che si vestono gli altri,
acciò che non mostri di riprendergli e di correggerli; la
qual cosa è di noia allo appetito della più gente, che ama
di esser lodata, ma ella dispiace etiandio al giudicio degli
uomini intendenti, perciò che i panni che sono d'un altro
millesimo non si accordano con la persona che è pur di
questo; e similmente sono spiacevoli coloro che si vestono
al rigattiere: ché mostra che il farsetto si voglia azzuffar
co' calzari, sì male gli stanno i panni indosso.
Sì che molte di quelle cose che si sono dette di sopra, o per
aventura tutte, dirittamente si possono qui replicare, con
ciò sia cosa che in quelle non si sia questa misura servata,
della quale noi al presente favelliamo, né recato in uno et
accordato insieme il tempo e 'l luogo e l'opera e la
persona, come si convenia di fare, perciò che la mente
degli uomini lo aggradisce e prendene piacere e diletto: ma
holle volute più tosto accozzare e divisare sotto quella
quasi insegna de' sensi e dello appetito che assegnarle allo
'ntelletto, acciò che ciascuno le possa riconoscere più
agevolmente, con ciò sia che il sentire e l'appetire sia
cosa agevole a fare a ciascuno, ma intendere non possa così
generalmente ogniuno, e maggiormente questo che noi
chiamiamo bellezza e leggiadria o avenentezza.
Non si dèe adunque l'uomo contentare di fare le cose buone,
ma dèe studiare di farle anco leggiadre: e non è altro
leggiadria che una cotale quasi luce che risplende dalla
convenevolezza delle cose che sono ben composte e ben
divisate l'una con l'altra e tutte insieme, sanza la qual
misura etiandio il bene non è bello e la bellezza non è
piacevole.
E sì come le vivande, quantunque sane e salutifere, non
piacerebbono agl'invitati se elle o niun sapore avessero o
lo avessero cattivo, così sono alcuna volta i costumi delle
persone, come che per sé stessi in niuna cosa nocivi, non di
meno sciocchi et amari, se altri non gli condisce di una
cotale dolcezza, la quale si chiama (sì come io credo)
gratia e leggiadria.
Per la qual cosa ciascun vitio per sé, sanza altra cagione,
convien che dispiaccia altrui, con ciò sia che i vitii siano
cose sconcie e sconvenevoli sì, che gli animi temperati e
composti sentono della loro sconvenevolezza dispiacere e
noia.
Per che innanzi ad ogni altra cosa conviene a chi ama di
esser piacevole in conversando con la gente il fuggire i
vitii e più i più sozzi, come lussuria, avaritia, crudeltà e
gli altri, de' quali alcuni sono vili (come lo essere goloso
e lo inebriarsi), alcuni laidi (come lo essere lussurioso),
alcuni scelerati (come lo essere micidiale): e similmente
gli altri, ciascuno in sé stesso e per la sua proprietà è
schifato dalle persone, chi più e chi meno, ma tutti
generalmente, sì come disordinate cose, rendono l'uomo
nell'usar con gli altri spiacevole, come io ti mostrai anco
di sopra.
Ma perché io non presi a mostrarti i peccati, ma gli errori,
degli uomini, non dèe esser mia presente cura il trattar
della natura de' vitii e delle virtù, ma solamente degli
acconci e degli sconci modi che noi l'uno con l'altro
usiamo: uno de' quali sconci modi fu quello del Conte
Ricciardo (del quale io t'ho di sopra narrato), che, come
difforme e male accordato con gli altri costumi di lui belli
e misurati, quel valoroso Vescovo, come buono et ammaestrato
cantore suole le false voci, tantosto ebbe sentito.
Conviensi adunque alle costumate persone aver risguardo a
questa misura che io ti ho detto, nello andare, nello stare,
nel sedere, negli atti, nel portamento e nel vestire e nelle
parole e nel silentio e nel posare e nell'operare. Per che
non si dèe l'uomo ornare a guisa di femina, acciò che
l'ornamento non sia uno e la persona un altro, come io veggo
fare ad alcuni che hanno i capelli e  la barba inanellata col
ferro caldo, e 'l viso e la gola e le mani cotanto
strebbiate e cotanto stropicciate che si disdirebbe ad ogni
feminetta, anzi ad ogni meretrice, quale ha più fretta di
spacciare la sua mercatantia e di venderla a prezzo.
Non si vuole né putire né olire, acciò che il gentile non
renda odore di poltroniero, né del maschio venga odore di
femina o di meretrice; né per ciò stimo io che alla tua età
si disdichino alcuni odoruzzi semplici di acque stillate. I
tuoi panni convien che siano secondo il costume degli altri
di tuo tempo o di tua conditione, per le cagioni che io ho
dette di sopra; ché noi non abbiamo potere di mutar le
usanze a nostro senno, ma il tempo le crea, e consumale
altresì il tempo.
Puossi bene ciascuno appropriare l'usanza comune; ché se tu
arai per aventura le gambe molto lunghe e le robe si usino
corte, potrai far la tua roba non delle più, ma delle meno,
corte, e se alcuno le avesse o troppo sottili o grosse fuor
di modo, o forse torte, non dèe farsi le calze di colori
molto accesi, né molto vaghi, per non invitare altrui a
mirare il suo difetto.
Niuna tua vesta vuole essere molto molto leggiadra, né molto
molto fregiata, acciò che non si dica che tu porti le calze
di Ganimede o che tu ti sii messo il farsetto di Cupido, ma,
quale ella si sia, vuole essere assettata alla persona e
starti bene, acciò che non paia che tu abbi indosso i panni
d'un altro, e sopra tutto confarsi alla tua conditione,
acciò che il cherico non sia vestito da soldato e il soldato
da giocolare.
Essendo Castruccio in Roma con Lodovico il Bavero in molta
gloria e trionfo, Duca di Lucca e di Pistoia e Conte di
Palazzo e Senator di Roma e Signore e Maestro della corte
del detto Bavero, per leggiadria e grandigia si fece una
roba di sciamito cremesì, e dinanzi al petto un motto a
lettere d'oro: «EGLI È COME DIO VUOLE», e nelle spalle di
drieto simili lettere che diceano: «E' SARÀ COME DIO VORRÀ»:
questa roba credo io che tu stesso conoschi che si sarebbe
più confatta al trombetto di Castruccio che ella non si
confece a lui. E quantunque i re siano sciolti da ogni
legge, non saprei io tuttavia lodare il re Manfredi in ciò,
che egli sempre si vestì di drappi verdi.
Debbiamo adunque procacciare che la vesta bene stia non solo
al dosso, ma ancora al grado, di chi la porta, et oltre a
ciò, che ella si convenga etiandio alla contrada ove noi
dimoriamo, con ciò sia cosa che sì come in altri paesi sono
altre misure, e non di meno il vendere et il comperare et il
mercatantare ha luogo in ciascuna terra, così sono in
diverse contrade diverse usanze, e pure in ogni paese può
l'uomo usare e ripararsi acconciamente.
Le penne che i Napoletani e gli Spagniuoli usano di portare
in capo e le pompe e i ricami male hanno luogo tra le robe
degli uomini gravi e tra gli abiti cittadini, e molto meno
le armi e le maglie; sì che quello che in Verona per
aventura converrebbe, si  disdirà in Vinegia, perciò che
questi così fregiati e così impennati et armati non istanno
bene in quella veneranda città pacifica e moderata, anzi
paiono quasi ortica o lappole fra le erbe dolci e domestiche
degli orti; e perciò sono poco ricevuti nelle nobili
brigate, sì come difformi da loro.
Non dèe l'uomo nobile correre per via, né troppo affrettarsi,
ché ciò conviene a palafreniere e non a gentiluomo, sanza
che l'uomo s'affanna e suda et ansa, le quali cose sono
disdicevoli a così fatte persone. Né per ciò si dèe andare
sì lento né si contegnoso come femina o come sposa, et in
caminando troppo dimenarsi disconviene. Né le mani si
vogliono tenere spenzolate, né scagliare le braccia, né
gittarle, sì che paia che l'uom semini le biade nel campo,
né affissare gli occhi altrui nel viso, come se egli vi
avesse alcuna maraviglia.
Sono alcuni che in andando levano il piè tanto alto come
cavallo che abbia lo spavento, e pare che tirino le gambe
fuori d'uno staio; altri percuote il piede in terra sì forte
che poco maggiore è il romore delle carra; tale gitta l'uno
de' piedi in fuori, e tale brandisce la gamba; chi si china
ad ogni passo a tirar su le calze, e chi scuote le groppe e
pavoneggiasi: le quai cose spiacciono non come molto, ma
come poco avenenti.
Ché, se il tuo palafreno porta per aventura la bocca aperta
o mostra la lingua, come che ciò alla bontà di lui non
rilievi nulla, al prezzo si monterebbe assai e troverestine
molto meno, non perché egli fosse per ciò men forte, ma
perché egli men leggiadro ne sarebbe.
E se la leggiadria s'apprezza negli animali et anco nelle
cose che anima non hanno né sentimento, come noi veggiamo
che due case ugualmente buone et agiate non hanno per ciò
uguale prezzo se l'una averà convenevoli misure e l'altra le
abbia sconvenevoli, quanto si dèe ella maggiormente
procacciare et apprezzar negli uomini?
Non istà bene grattarsi sedendo a tavola, e vuolsi in quel
tempo guardar l'uomo più che e' può di sputare e, se pure si
fa, facciasi per acconcio modo. Io ho più volte udito che si
sono trovate delle nationi così sobrie che non isputavano
già mai: ben possiamo noi tenercene per brieve spatio!
Debbiamo etiandio guardarci di prendere il cibo sì
ingordamente che per ciò si generi singhiozzo o altro
spiacevole atto, come fa chi s'affretta sì, che convenga
che egli ansi e soffi con noia di tutta la brigata.
Non istà medesimamente bene a fregarsi i denti con la
tovagliuola e meno col dito, che sono atti difformi; né
risciacquarsi la bocca e sputare il vino sta bene in palese;
né in levandosi da tavola portar lo stecco in bocca a guisa
d'uccello che faccia suo nido, o sopra l'orecchia come
barbieri, è gentil costume.
E chi porta legato al collo lo stuzzicadenti erra sanza
fallo, ché, oltra che quello è uno strano arnese a veder
trar di seno ad un gentiluomo e ci fa sovenire di questi
cavadenti che noi veggiamo salir su per le panche, egli
mostra anco che altri sia molto apparecchiato e proveduto
per li servigi della gola; e non so io ben dire perché
questi cotali non portino altresì il cucchiaio legato al
collo!
Non si conviene anco lo abbandonarsi sopra la mensa, né lo
empiersi di vivanda amendue i lati della bocca sì che le
guancie ne gonfino; e non si vuol fare atto alcuno per lo
quale altri mostri che gli sia grandemente piaciuta la
vivanda o 'l vino, che sono costumi da tavernieri e da
Cinciglioni.
Invitar coloro che sono a tavola e dire: — Voi non mangiate
stamane? — o — Voi non avete cosa che vi piaccia? — o —
Assaggiate di questo, o di quest'altro — non mi pare laudevol
costume, tutto che il più delle persone lo abbia per
famigliare e per domestico, perché, quantunque ciò facendo
mostrino che loro caglia di colui cui essi invitano, sono
etiandio molte volte cagione che quegli desini con poca
libertà, perciò che gli pare che gli sia posto mente e
vergognasi.
Il presentare alcuna cosa del piattello che si ha dinanzi
non credo che stia bene, se non fosse molto maggior di grado
colui che presenta, sì che il presentato ne riceva onore,
perciò che tra gli uguali di conditione pare che colui che
dona si faccia in un certo modo maggior dell'altro e talora
quello che altri dona non piace a colui a chi è donato,
sanza che mostra che il convito non sia abondevole
d'intromessi o non sia ben divisato, quando all'uno avanza
et all'altro manca; e potrebbe il signor della casa
prenderlosi ad onta; non di meno in ciò si dèe fare come si
fa e non come è bene di fare, e vuolsi più tosto errare con
gli altri in questi sì fatti costumi che far bene solo. Ma,
che che in ciò si convenga, non dèi tu rifiutar quello che
ti è porto, ché pare che tu sprezzi o che tu riprenda colui
che 'l ti porge.
Lo invitare a bere (la qual usanza, sì come non nostra, noi
nominiamo con vocabolo  forestiero, cioè «far brindisi») è
verso di sé biasimevole e nelle nostre contrade non è ancora
venuto in uso, sì che egli non si dèe fare; e, se altri
invitarà te, potrai agevolmente non accettar lo 'nvito e
dire che tu ti arrendi per vinto, ringratiandolo, o pure
assaggiando il vino per cortesia, sanza altramente bere.
E quantunque questo «brindisi», secondo che io ho sentito
affermare a più letterati uomini, sia antica usanza stata
nelle parti di Grecia, e come che essi lodino molto un buono
uomo di quel tempo che ebbe nome Socrate, per ciò che egli
durò a bere tutta una notte quanto la fu lunga a gara con un
altro buono uomo che si faceva chiamare Aristofane, e la
matina vegnente in su l'alba fece una sottil misura per
geometria, che nulla errò, sì che ben mostrava che 'l vino
non gli avea fatto noia;
e tutto che affermino oltre a ciò che, così come lo
arrischiarsi spesse volte ne' pericoli della morte fa l'uomo
franco e sicuro, così lo avezzarsi a' pericoli della
scostumatezza rende altrui temperato e costumato, e, perciò
che il bere del vino a quel modo, per gara, abondevolmente e
soverchio è gran battaglia alle forze del bevitore, vogliono
che ciò si faccia per una cotal pruova della nostra fermezza
e per avezzarci a resistere alle forti tentationi et a
vincerle: ciò non ostante a me pare il contrario et istimo
che le loro ragioni sieno assai frivole.
E troviamo che gli uomini letterati per pompa di loro
parlare fanno bene spesso che il torto vince e che la ragion
perde, sì che non diamo loro fede in questo: et anco
potrebbe essere che eglino in ciò volessino scusare e
ricoprire il peccato della loro terra corrotta di questo
vitio, con ciò sia che il riprenderla parea forse pericoloso
e temeano non per aventura avenisse loro quello che era
avenuto al medesimo Socrate per lo suo soverchio andare
biasimando ciascuno.
Perciò che per invidia gli furono apposti molti articoli di
eresia et altri villani peccati, onde fu condannato nella
persona, come che falsamente, ché di vero fu buono e
catolico secondo la loro falsa idolatria; ma certo perché
egli beesse cotanto vino quella notte nessuna lode meritò,
perciò che più ne arebbe bevuto o tenuto un tino! E se niuna
noia non gli fece, ciò fu più tosto virtù di robusto
cielabro, che continenza di costumato uomo.
E che che si dichino le antiche croniche sopra ciò, io
ringratio Dio che, con molte altre pestilenze che ci sono
venute d'oltra monti, non è fino a qui pervenuta a noi questa
pessima, di prender non solamente in giuoco, ma etiandio in
pregio lo inebriarsi. Né crederò io mai che la temperanza si
debba apprendere da sì fatto maestro quale è il vino e
l'ebrezza.
Il siniscalco da sé non dèe invitare i forestieri, né
ritenergli a mangiar col suo signore, e niuno aveduto uomo
sarà che si ponga a tavola per suo invito: ma sono alle
volte i famigliari sì prosontuosi che quello che tocca al
padrone vogliono fare pure essi (Le quali cose sono dette da
noi in questo luogo più per incidenza che perché l'ordine
che noi pigliammo da principio lo richiegga).
Non si dèe alcuno spogliare, e spetialmente scalzare, in
publico, cioè là dove onesta brigata sia, ché non si confà
quello atto con quel luogo, e potrebbe anco avenire che
quelle parti del corpo che si ricuoprono si scoprissero con
vergogna di lui e di chi le vedesse.
Né pettinarsi né lavarsi le mani si vuole tra le persone,
ché sono cose da fare nella camera e non in palese, salvo
(io dico del lavar le mani) quando si vuole ire a tavola,
perciò che allora si convien lavarsele in palese, quantunque
tu niun bisogno ne avessi, affinché chi intigne teco nel
medesimo piattello il sappia certo. Non si vuol
medesimamente comparir con la cuffia della notte in capo, né
allacciarsi anco le calze in presenza della gente.
Sono alcuni che hanno per vezzo di torcer tratto tratto la
bocca o gli occhi o di gonfiar le gote e di soffiare o di
fare col viso simili diversi atti sconci; costoro conviene
del tutto che se ne rimanghino, perciò che la dea Pallade —
secondamente che già mi fu detto da certi letterati — si
dilettò un tempo di sonare la cornamusa, et era di ciò
solenne maestra.
Avenne che, sonando ella un giorno a suo diletto sopra una
fonte, si specchiò nell'acqua e, avedutasi de' nuovi atti
che sonando le conveniva fare col viso, se ne vergognò e
gittò via quella cornamusa; e nel vero fece bene, perciò che
non è stormento da femine, anzi disconviene parimente a'
maschi, se non fossero cotali uomini di vile conditione che
'l fanno a prezzo e per arte.
E quello che io dico degli sconci atti del viso, ha
similmente luogo in tutte le membra, ché non istà bene né
mostrar la lingua, né troppo stuzzicarsi la barba, come
molti hanno per usanza di fare, né stropicciar le mani l'una
con l'altra, né gittar sospiri e metter guai, né tremare o
riscuotersi (il che medesimamente sogliono fare alcuni), né
prostendersi e prostendendosi gridare per dolcezza: — Oimé,
oimé! — come villano che si desti al pagliaio.
E chi fa strepito con la bocca per segno di maraviglia e
talora di disprezzo, sì contrafà cosa laida, sì come tu puoi
vedere; e le cose contrafatte non sono troppo lungi dalle
vere.
Non si voglion fare cotali risa sciocche. Né anco grasse o
difformi, né rider per usanza e non per bisogno, né de' tuoi
medesimi motti voglio che tu ti rida, che è un lodarti da te
stesso: egli tocca di ridere a chi ode e non a chi dice!
Né voglio io che tu ti facci a credere che, perciò che
ciascuna di queste cose è un picciolo errore, tutte insieme
siano un picciolo errore, anzi se n'è fatto e composto di
molti piccioli un grande, come io dissi da principio; e
quanto minori sono, tanto più è di mestiero che altri
v'affisi l'occhio, perciò che essi non si scorgono
agevolmente, ma sottentrano nell'usanza che altri non se ne
avede. E come le spese minute per lo continuare occultamente
consumano lo avere, così questi leggieri peccati di nascosto
guastano col numero e con la moltitudine loro la bella e
buona creanza: per che non è da farsene beffe.
Vuolsi anco por mente come l'uom muove il corpo,
massimamente in favellando, perciò che egli aviene assai
spesso che altri è sì attento a quello che egli ragiona che
poco gli cale d'altro; e chi dimena il capo e chi straluna
gli occhi e l'un ciglio lieva a mezzo la fronte e l'altro
china fino al mento, e tale torce la bocca, et alcuni altri
sputano addosso e nel viso a coloro co' quali ragionano;
truovansi anco di quelli che muovono sì fattamente le mani
come se essi ti volessero cacciar le mosche: che sono
difformi maniere e spiacevoli.
Et io udii già raccontare (ché molto ho usato con persone
scientiate, come tu sai) che un valente uomo, il quale fu
nominato Pindaro, soleva dire che tutto quello che ha in sé
soave sapore et acconcio fu condito per mano della
Leggiadria e della Avenentezza.
Ora, che debbo io dire di quelli che escono dello scrittoio
fra la gente con la penna nell'orecchio? E di chi porta il
fazzoletto in bocca? O di chi l'una delle gambe mette in su
la tavola? E di chi si sputa in su le dita? E di altre
innumerabili sciocchezze? le quali né si potrebbon tutte
raccorre, né io intendo di mettermi alla pruova: anzi,
saranno per aventura molti che diranno queste medesime che
io ho dette essere soverchie.</p></div1>
</body>
</text>
</TEI.2>
