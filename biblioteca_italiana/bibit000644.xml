<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Logica</title>
      <author>Carlo Cattaneo</author>
    </titleStmt>
    <extent>181 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000644</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere edite ed inedite di Carlo Cattaneo.</title>
        <title type="part">vol.</title>
        <author>Cattaneo, Carlo</author>
        <editor id="ed">Bertani, Agostino</editor>
        <publisher>Le Monnier</publisher>
        <pubPlace>Firenze</pubPlace>
        <date>1881</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="grc">Greco antico</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-06-16T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1>
<head>CAPITOLO I</head>
<argument><p rend="sc">DELLA LOGICA IN GENERALE </p></argument>
<p>Logica (da <foreign lang="grc">logos</foreign>, parola, verbo, ragionamento) è lo studio delle leggi del ragionamento, cioè del modo con cui <emph>si connettono le idee</emph>. La logica si propone di esporre in qual modo le idee si possono connettere talmente fra loro che l'<emph>affermazione d'una</emph> di esse rende <emph>necessaria</emph> ed inevitabile alla nostra mente l'affermazione d'<emph>un altra</emph>, e d'un <emph>intera serie d'altre idee</emph>; ond'esse vengono ad esercitare una <emph>coazione irresistibile</emph> sulla nostra coscienza.</p>
<p>Prima di tutto è mestieri distinguere la <emph>connessione logica</emph> delle idee dalla mera loro <emph>associazione</emph>. L'associazione è un lavoro vago e fortuito della memoria, il quale può intervenire fra due idee che nulla hanno di comune fra loro, ed è affatto estrinseco alla natura di esse. Tali sono le idee di due oggetti che un individuo ha per caso veduti insieme in un medesimo luogo e che perciò possono associarsi nella sua memoria, ma non nella memoria d'un altro. Abbiamo già notato come l'idea, per esempio, d'un circolo può associarsi a quella d'un anello, d'una catena, d'un prigioniero, d'un amico prigioniero. Tra i due punti estremi di queste serie, tra l'idea del circolo e quella dell'amico, non è legame necessario, perché l'idea del circolo non entra per alcun modo a costituir quella dell'amico.</p>
<p>L'idea del circolo ha piuttosto un'intima e <emph>necessaria connessione</emph> coll'idea della sfera, del cono, dell'ellisse e di tutte le altre sezioni coniche, in quanto che in tutta questa serie di figure è sempre implicita, è sempre ripetuta l'<emph>idea del circolo</emph>. Infatti una sfera si considera come formata dalla rivoluzione del circolo intorno a se medesimo.</p>
<p>Inoltre è mestieri notare che l'<emph>affermazione</emph> di un'idea differisce dalla mera sua <emph>presenza</emph> nella mente, in quanto che vi si accompagna un giudizio. La presenza d'un uomo può associarsi nella memoria all'idea d'un ladro che ci spoglia per via, senza perciò determinare nella nostra mente il giudizio, che quell'uomo sia veramente il medesimo che ci spogliò.</p>
<p>Tanto nella <emph>connessione</emph> quanto nell'<emph>affermazione</emph> entra dunque l'elemento dell'<emph>identità</emph>. Per forza d'identità in un'affermazione resta compresa un'altra affermazione alla quale noi non abbiamo ancora pensato. Ma dall'istante che vi facciamo attenzione, ci avvediamo che nel concepire la prima affermazione abbiamo implicitamente concepita anche la seconda. Ciò conferisce all'atto logico quel carattere di <emph>necessità che si è notato</emph>.</p>
<p>Alcuni definiscono la logica come la scienza della <emph>dimostrazione</emph>. Ma veramente la logica si estende anche dove non avviene dimostrazione, né disputa, né discorso veruno, purché solo vi sia la connessione delle idee, cioè un principio d'identità. Un avaro che veste e mangia sordidamente, è <emph>logico</emph>; perché l'idea dell'avarizia si continua nella parsimonia delle vesti e del cibo; vi è in questi atti un principio <emph>identico</emph>. È pur logico anche un avaro che dà splendidi conviti col proposito d'acquistare credito e occasione di far grandi guadagni.</p>
<p>Altri definiscono la logica come la <emph>scienza della verità</emph>. Ma si fa uso della logica anche nei raziocinii falsi. Data l'accettazione d'un idea falsa, per esempio, quella dell'immobilità della terra, si rende necessaria una serie d'idee tutte false, come quella del giro del sole intorno alla terra, quella che la supposta orbita del sole sia concentrica all'orbita della luna, e così continuando, la logica sconvolge tutto l'ordine del mondo; si contradicono tutti i fatti dell'astronomia. Vi sono dunque <emph>errori logici</emph>, ossia fra loro connessi, come vi possono essere <emph>verità non logiche</emph>, cioè saltuarie e sconnesse: per esempio, Aristotele era un filosofo, l'America si divide in due parti, sono due proposizioni ugualmente vere, ma non costituiscono ragionamento, non fanno catena, non sono connesse. Anzi quando la falsità d'un asserzione non è per sé evidente si suol dimostrare ch'essa rende logicamente necessaria qualche altra asserzione che sia più manifestamente falsa. Ciò dai logici si chiama <emph>ridurre all'assurdo</emph>, e si continua di proposito un ragionamento falso, per mettere in evidenza ch'esso è falso. Viceversa chi voglia persuadere il vero a gente imbevuta di opinioni false, può essere costretto a valersi di quel dato falso. Così fece Menenio Agrippa quando con una favola, cioè con un fatto imaginario, impossibile, anche non identico al caso, persuase la plebe romana. Due avvocati, che difendono parti opposte, seguono le medesime regole logiche per giungere a conclusioni contrarie; e il giudice, seguendo le medesime regole logiche, può dar torto ad ambedue. La differenza fra i tre ragionamenti dipende dal diverso punto di partenza. Ma un ragionamento posato sul falso sarà falso da capo a fondo, appunto se in tutto il rimanente sarà conforme alle più severe regole della logica; e questo appunto suo vigore può far illusione alle menti e costringerle a consentire.</p>
<p>Non perciò si può dire con alcuni autori che la logica sia <emph>indifferente</emph> al vero e al falso, sia una mera <emph>forma</emph>, una forma <emph>vuota</emph>. Poiché quando il ragionamento è posato sul falso, la logica, per compiere il suo officio può risalire al punto di partenza dove sta l'errore. La logica dunque come scienza, deve cercare la <emph>connessione universale</emph> di tutte quante le idee, risalendo sino ad un'idea delle cui verità non sia possibile all'uomo il dubitare. Solo in questo senso si può dire che la logica <emph>nel suo</emph> più ampio <emph>dominio</emph> è la <emph>scienza della verità</emph>. Ma questa definizione promette più che all'uomo non sia dato ottenere; e perciò è da preferirsi l'altra, che limita la logica alla connessione delle idee. In ultimo conto le due definizioni hanno un medesimo senso; una serie d'idee vere, giacché intimamente fra loro connesse, può connettersi con altre serie e con tutte le verità dell'universo.</p>
<p>Alcuni dissero inutile lo studio della logica, postoché gli uomini, ogni qual volta ragionano bene, seguono sempre le regole della logica anche senza averla studiata. Ma ciò veramente può dirsi di qualunque altra scienza. Chi accende il fuoco deve avere disposta la legna in modo da favorire l'afflusso dell'aria, deve anche senza saperlo, essersi conformato ai principi della fisica e della chimica, benché la ignori; benché ignori le proprietà dell'ossigeno e la sua esistenza. Ma ciò non toglie che chi conosce il principio della combustione possa far miglior uso del combustibile e costruire più opportunamente un fornello chimico, o l'alto forno d'una miniera, o anche il tubo d'una lucerna in modo d'ottenere più completa combustione, ossia d'avere con consumo uguale, la massima intensità di calorico o di luce. È meglio procedere con cognizione di causa che alla ventura.</p>
<p>Ogni scienza perfeziona l'arte. Ciò si verifica anche nella scienza del ragionamento. L'intelletto, rivolgendosi sopra sé, scopre le proprie leggi; e si rende capace di determinare con certezza in qual punto de' suoi <emph>ragionamenti o pelli altrui, quelle leggi vengono trasgredite</emph>.</p>
<p>Lo studio della logica ebbe somma influenza nell'andamento generale delli studi. Finché la logica coltivò principalmente il sillogismo, che serve solo all'<emph>applicazione dei generali ai particolari</emph>, prevalse la persuasione che le verità generali fossero già trovate e rimanesse solo di cercarle nelli autori (<foreign lang="lat">ipse dixit</foreign>) e <emph>applicarle</emph>. Perciò l'autorità prevalse alla ragione; l'applicazione prevalse alla <emph>scoperta, li errori antichi prevalsero alle verità nuove</emph>. Ai nostri tempi il sillogismo è dimenticato, prevale la logica <emph>induttiva</emph> che procede dall'osservazione dei particolari alla scoperta dei nuovi generali. Prevalse la persuasione che si debba pensar piuttosto a scoprire nuove verità che ad applicare le verità già trovate. Perciò la ragione indagatrice e libera prevale all'autorità. Nel medio evo la forza dell'autorità conduceva a interpretare li autori e commentarli. L'uso del sillogismo spinse ad una disputa incessante, che ora cessò affatto e ci pare assurda. Anziché disputare perpetuamente e dividersi in sètte, tutti li studiosi si associano all'opera commune di osservare la natura e praticare l'esperienza.</p>
<p>Non vi è più gloria se non per li scopritori. Le scoperte sono incessanti.</p>
<p>In questi ultimi sei mesi si scoprirono sei pianeti. La scoperta d'un pianeta alcuni anni addietro sarebbe stato un grande avvenimento da sovvertire tutta la scienza e molte religioni; addesso essa non ha veruna conseguenza, perché tutti sono preparati ad accettare qualunque cosa abbia l'aspetto della verità, e una medesima autorità si concede così alle autorità nuove che alle vecchie. L'universo essendo uno solo, la verità è sempre d'accordo colla verità. Le scuole del medio evo coltivavano una scienza incerta, perché fondata sull'autorità delli uomini (<foreign lang="lat">ipse dixit</foreign>) e non sul fatto dell'universo. Tendeva a conservarsi ne' limiti dell'<emph>autorità</emph> e perciò del passato. Era una scienza sterile e morta.</p>
<p>Vediamo bene dalle opere delli antichi che vi furono prodigiosi ingegni che si consacravano allo studio con ammirabile costanza; ma la sterilità de' loro sforzi era quasi predestinata dalla loro logica; era più intenta a dimostrare che a scoprire. Senonché Cartesio affermò che tutto ciò che era evidente doveva esser vero; perloché quando una buona esposizione aveva prodotto l'evidenza, si ritenne già dimostrata anche la verità. Ciò rese inutile la disputa; avvezzò li scrittori ad essere soprattutto semplici e chiari. La lingua francese deve in parte a Cartesio la sua chiarezza e popolarità, a paragone della latina e della tedesca.</p>
<p>Non si può ammettere che la logica sia solo la <emph>legge formale</emph> del pensiero, ossia una vuota forma. La logica consiste nella connessione delle idee; la connessione delle idee consiste nel principio d'identità. L'identità è l'essere ripetuto in più cose. Orbene l'idea dell'essere è intima e fondamentale.</p>
<p>La ragione pratica è la facultà e l'abitudine costante di connettere le proprie idee.</p>
<p>La retta ragione, non solo esclude ogni contraddizione, ma esclude anche ogni pensiero sconnesso e saltuario. La quale perciò non si potrà mai confondere con quel genere di follia che si dice <emph>riflessiva</emph> e anche <emph>raziocinante</emph>, perché si sforza di dare un'apparente connessione a idee che non hanno connessione reale.</p>
<p>Talora chi si allontana coi suoi pensieri e discorsi dal senso comune della moltitudine o dalli errori volgari, appare strano o può esser creduto offendere la ragione, perché i suoi ragionamenti non hanno connessione coi ragionamenti altrui. Ciò avviene a chi, davanti a persone ignoranti, si mostra persuaso che la terra gira e il sole sta; perché questi pensieri non si connettono colla prima apparenza delle cose, oltre la quale il vulgo non va. </p>
</div1>
<div1>
<head>CAPITOLO II</head>
<argument><p rend="sc">DEL PRINCIPIO D'IDENTITÀ </p></argument>
<p>L'intelletto può dar nuova forma a un suo pensiero, senza alterarne le sue condizioni fondamentali e in modo di conservare la coscienza che è ancora il medesimo pensiero. Sotto tal nuova forma, si può acquistare un concetto più chiaro, o più opportuno ad ulteriori operazioni.</p>
<p>Vediamo qualche esempio. Dato che alla fine d'un calcolo residui la somma 99/11, possiamo senza alterare il valore tradurla dalla forma di frazione in quella d'intero, ossia nel numero 9. E sotto questa forma ne acquistiamo concetto più semplice, più evidente, più facile a segnarsi e a ricordarsi e più comodo pei calcoli ulteriori. Viceversa può darsi che dato il numero 9 intero, ci convenga ridurlo in frazione d'un dato denominatore, per esempio, in undecimi, per aggiungerlo o sottrarlo da altre frazioni, e così ridurre due quantità ad una sola.</p>
<p>Lo scioglimento d'un equazione è una serie di trasformazioni, per le quali, salva sempre l'eguaglianza fra i due membri ossia l'identità del loro valore, si riesce ad isolare l'incognita, cioè a contraporle un valore cognito semplice ed evidente.</p>
<p>Quando si premette alla geometria l'assioma che il tutto è eguale alla <emph>somma delle parti</emph>, egli è come se si dicesse che il tutto è eguale al tutto; il concetto della somma delle parti è identico al concetto del tutto; ma sotto questa forma resta un'altra idea più facile a comprendersi. Quando si dice che se un triangolo ha due angoli semiretti, avrà un terzo angolo retto, egli è lo stesso come ripetere sott'altra forma che i tre angoli d'un triangolo sono eguali a due angoli retti. I trattati della geometria sono sempre contemplazioni dell'identico sotto diversi aspetti, ossia sotto tutti li aspetti ch'esso può assumere. Quando siasi contemplata tutta la serie di tali aspetti, la trattazione è compiuta.</p>
<p>Nel sillogismo i due termini della maggiore proposizione generale, si ripetono uno nella minore, l'altro nella conseguenza. La legge condanna a morte l'omicida; il tale è omicida: dunque la legge lo condanna a morte.</p>
<p>Quando si dice che il sole è luminoso e caldo, si ripete la stessa idea, prima sotto forma di oggetto (il sole) poi sotto forma di attributo (caldo e luminoso); è come dire che il <emph>sole è il sole</emph>, perché nell'idea di sole è già compresa l'idea di luce e di calore.</p>
<p>I nostri padri si stupivano che una massa metallica coll'arrugginirsi e offuscarsi crescesse di peso e avevano imaginato che ciò fosse perché perdendo lo splendore metallico perdesse anche il flogista, ossia un certo elemento igneo che tendeva ad alleggerirlo, cioè sollevarlo verso la sfera del foco. Dopo la scoperta dell'ossigeno, noi vediamo in ogni ossido un metallo, più l'ossigeno; epperò il peso del metallo, più il peso dell'ossigeno. Per noi è identico il dire che un metallo si ossida e il dire che cresce di peso. Il nome <emph>ossido</emph> involge l'idea d'aumento di peso, come il nome <emph>circolo</emph> involge l'idea dell'uguaglianza dei raggi. Il progresso delle scienze esperimentali consiste nel rinvenire la legge, cioè nel vedere ripetuto in più fenomeni l'elemento identico. L'<emph>identico</emph> è dunque l'essere considerato sotto diversi aspetti, o in diversi oggetti, o in diversi pensieri, e in questo caso costituisce la logica. L'identità è l'unità considerata nella pluralità, nella moltiplicità, nella successione, nella mutazione.</p>
<p>Il senso dell'identità proviene dalla coscienza dell'io, che persiste nella successione e varietà delle percezioni e modificazioni. Se non conservassimo la coscienza della nostra identità, non potremmo paragonare due percezioni successive, non potremmo vedere alcuna legge nell'universo; non potremmo intenderla.</p>
<p>Ma se nei fenomeni ci appare l'identico, ci appare anche il <emph>diverso</emph>. Se nell'oro e nel ferro ci appariscono inoltre proprietà communi, ci appariscono anche alcune proprietà che non sono communi fra loro, come p. es. il calore, il peso; all'unità dei generi si oppongono le differenze delle specie. L'identità divien compatibile colla varietà; vi è fra loro opposizione ma non contradizione, le quali due cose venivano di proposito confuse dai sofisti.</p>
<p>L'intelletto ha la duplice necessità di percepire l'identico e il diverso, il costante e il variabile, l'uno e il multiplo. La scuola eleatica, studiando un solo aspetto del vero, riputava intelligibile solamente l'identità, e dichiarava irragionevole ogni fenomeno, negando che il vario e il molteplice avessero realtà. Per opporsi a questo eccesso i sofisti siciliani affettavano di negare il principio dell'identità e dell'unità. Dicevano: Omero vecchio non è Omero giovine; dunque Omero è Omero, e non è Omero. E così argomentavano che l'uomo della sera non è più l'uomo della mattina; tutto è fenomeno istantaneo, isolato, nessuna cosa è costante in sé; ogni cosa è, o non è; esiste solo nella nostra opinione e con questo stesso metodo i sofisti trattavano la giustizia, la morale, la verità. Certamente il vecchio non è più il giovine, ma nell'uomo della sera e della mattina vi è la continuità; e nella coscienza di chi lo mira vi è il sentimento <emph>invincibile</emph> dell'identità. La coscienza dell'identità costituisce il punto fermo, tanto nella personalità quanto nell'intelligenza. Quest'ultima costituisce la necessità logica.</p>
<p>Li studiosi (eleati e sofisti) si consumavano in tali dispute metafisiche, perché non avean veduto che il principio dell'identità e il principio della necessità sono egualmente necessaria a intender l'universo. Se non combiniamo i fenomeni non vediamo la legge, non vediamo l'ordine, non facciam luogo alla ragione e perciò tutti i fenomeni rimangono sconnessi. Se poi non distinguiamo i fenomeni nella loro varietà, vediamo sempre l'essere ma non vediamo li esseri. Confondendo Omero fanciullo e Omero vecchio neghiamo la vita, ricadiamo nell'indifferenza, nel nulla, in ciò che i Bramini e i Bonzi chiaman nirvana. </p>
</div1>
<div1>
<head>CAPITOLO III</head>
<argument><p rend="sc">DEL PRINCIPIO DI CONTRADIZIONE </p></argument>
<p>Se nella continua successione dei fenomeni uno di essi ritorna in tutta la sua pienezza e chiarezza inanzi alla mente, questa lo riconosce. L'infante riconosce fra una turba la sua nutrice; esprime il suo contento col tripudio di tutte le sue membra; con ogni suo atto sembra dire: <emph>è dessa</emph>.</p>
<p>L'atto con il quale il riconoscimento si manifesta, si chiama affermazione.</p>
<p>L'affermazione si fonda tanto nell'<emph>identità del subietto</emph> che riconosce le anteriori sue percezioni, quanto nell'<emph>identità dell'obietto</emph> che gli ricompare inanzi. Con questo atto l'uomo manifesta di percepir chiaramente che una cosa <emph>è</emph>; di aver la percezione dell'<emph>essere in un dato obietto</emph>.</p>
<p>Questo riconoscimento non può aver luogo se non dopo il passaggio di più fenomeni inanzi alla mente. Esso è la percezione d'un genere; abbraccia più percezioni particolari; si appoggia a un atto di memoria. Perciò l'idea dell'essere non può trovarsi in una prima sensazione, e molto meno può precederla (come nella dottrina del Rosmini). A misura che le sensazioni, ripetendosi, movendosi, e variandosi, diventano più distinte, l'affermazione diviene più forte e decisa.</p>
<p>La <emph>negazione</emph> è un modo inverso di affermazione; è l'affermazione del diverso.</p>
<p>L'infante destandosi in braccio a persona ignota, mostra in tutto il suo essere la sua sorpresa, la sua ripugnanza; sembra dire con ogni suo atto: <emph>non è dessa</emph>. Egli paragona la donna che vede colla imagine della madre <emph>sempre presente alla sua memoria</emph>. La negazione si fonda nell'<emph>identità del subietto</emph> che rammenta le anteriori sue percezioni, unità alla <emph>diversità dell'obietto</emph>. La negazione è il diverso; la percezione dell'<emph>essere diverso</emph>. Essa è tanto reale quanto l'affermazione, poiché nelle cose vi è tanto l'identico quanto il diverso.</p>
<p>La coscienza non può nello stesso atto affermare una cosa e negarla. L'infante non può nel mirare in volto una donna significare coi suo tripudio: <emph>è dessa</emph>, e significare colla sua ripugnanza <emph>non è dessa</emph>. Egli può dubitare; può esitare; ma <emph>con quell'atto che afferma non nega</emph>. Quando la mente afferma che una figura è un triangolo, implicitamente nega ch'è un circolo; non può comprendere in un medesimo atto di coscienza, due atti che mutuamente si distruggono; non può dire <emph>è; non è</emph>. Questa necessità della ragione di non potere in uno stesso atto affermare e negare fu chiamata nelle scole il principio di contradizione.</p>
<p>I disputatori antichi facevano ogni sforzo per ridurre a tal forma estrema i ragion amenti delli avversari. Chi era costretto a negare il medesimo punto che aveva affermato dicevasi ridotto alla contradizione, all'assurdo, al silenzio; poiché infatti chi afferma e nega lo stesso punto dice nulla. A questo si giunge mostrando che una cosa dall'avversario affermata è identica ad altra da lui implicitamente negata.</p>
<p>Talvolta uno non s'accorge che il suo discorso comprende due termini contradditori, se non dopoché uno dei termini, e anche ambedue, siano trasformati in altre asserzioni identiche ma più semplici ed evidenti. Cadrà in contraddizione senza avvedersene, chi per ignoranza di geometria crederà di poter fare un triangolo che abbia due angoli retti. Vi cadrebbe parimenti chi concedendo che la distanza del sole non è più di 400 volte quella della luna, volesse poi negare la conseguenza geometrica che il volume del sole sia più di 75 milioni di volte quello della luna. Li uomini ignari delle scienze non sanno imaginare quali strane contradizioni può involgere la più semplice allusione a cose loro ignote.</p>
<p>La condizione suprema di tutto il nostro sapere è ch'esso non involga contradizione, o come dicono li scolastici, che sia conforme al principio di contradizione. <emph>Adunque il principio di contradizione</emph> è quella universale necessità per la quale noi pensiamo che una cosa <emph>non può nel medesimo atto essere e non essere</emph>. Un solo principio erroneo che sia accolto nella mente basta a rendere impossibile la comprensione di tutte le verità correlative.</p>
<p>Talora il pensiero vien ridotto ad un'alternativa fra due termini, dalla quale non si può uscire. A cagion d'esempio, due quantità o sono eguali o sono diseguali. Chi sceglie il primo caso nega necessariamente il secondo; non vi è <emph>mezzo termine</emph>, o via di mezzo possibile a cui ricorrere, per evitare l'alternativa. Nella lingua delle scuole questo si chiamava <foreign lang="lat">principium exclusi tertii</foreign>, ossia del mezzo escluso fra i due contradditori.</p>
<p>Il principio di contradizione era di grandissimo valore nella disputa; e perciò li antichi lo consideravano come il punto più importante della logica. Ma è chiaro che esso non è di veruna utilità nella scoperta del vero; e ne' nostri giorni non è nemmeno più utile alla sua difesa, essendo da preferirsi l'esposizione semplice ed evidente giusta Cartesio. </p>
</div1>
<div1>
<head>CAPITOLO IV</head>
<argument><p rend="sc">DELLA CERTEZZA </p></argument>
<p><emph>Certezza</emph> è uno stato permanente dell'anima che segue a un atto d'affermazione o di negazione, e che diviene il fondamento d'altre affermazioni e negazioni. Finché la mente non è giunta a <emph>compiere</emph> l'affermazione o la negazione, non ha luogo la certezza. Ma da quel momento che l'affermazione è compiuta, la mente non torna più a indagare i dati dell'affermazione. Sciolta un'equazione, il valor trovato si pone in luogo dell'incognita e si procede inanzi. Se vi sono altre incognite a scoprire, il valer della prima serve di dato a trovar le altre.</p>
<p>Così la certezza, nata da un'affermazione, conduce <emph>per nuove affermazioni</emph> ad altri punti <emph>consecutivi</emph> di certezza. La serie di tutte le affermazioni fra loro unite e connesse costituisce una sola certezza generale, un solo filo che contiene tutte le nostre cognizioni. Essa è il fondamento sul quale posa l'intelletto per attendere tranquillamente alle quotidiane applicazioni della vita, senza esser costretto a rifare ogni giorno tutta la catena delle sue affermazioni.</p>
<p>La certezza allora diviene <emph>sicurezza</emph>, cioè l'animo diviene <emph>senza cure</emph> (<foreign lang="lat">se curus</foreign>) e ansietà. La <emph>certezza</emph> differisce però dalla sicurezza; perché comprende anche il male e può accompagnarsi al dolore e alla disperazione, mentre la sicurezza abbraccia il bene ed esclude il male.</p>
<p>Vi è una certezza stabilita sopra dati anteriori ad ogni nostra ricordanza, e che pare quasi nata colla nostra ragione e con noi. Tale è la certezza della nostra esistenza e della esistenza d'altri esseri intorno a noi. Essa è naturale, spontanea, invincibile, necessaria. Se il ragionamento potesse per un istante distruggerla, essa risurgerebbe al primo tratto nell'anima; e continuerebbe ad essere il principio d'ogni nostro pensiero, e una condizione della nostra vita. Essa non è opera della ragione ma è come un lampo della coscienza. Quindi la ragione non la può distruggere, come non la può fare. A fronte di questa certezza il dubbio è impraticabile; perché sarebbe uno stato a cui la nostra natura ripugna. Sarebbe un atto di contradizione; poiché dovremmo nello stesso atto credere e non credere: credere per forza di coscienza, e non credere per forza di ragione. Questa certezza non è propria soltanto di taluno, essa è di senso commune.</p>
<p>Vi è una certezza di cui possiamo ben ricordare il primo arrivo inanzi alla nostra mente. Per esempio: noi ben sappiamo in qual tempo sono apparse alla nostra mente le certezze della geometria, della fisica etc.. Questa certezza non fu spontanea ma è acquisita; non naturale ma artificiale. Quasi tutto il genere umano la ignora; la può negare; il negarla non gli ripugna; e l'acquistarla costa uno sforzo di ragione e di volontà, al quale il maggior numero delli uomini non arriva mai. Noi medesimi forse abbiamo già dimenticato la dimostrazione colla quale siamo giunti ad acquistarla; allora siamo incapaci di trasmettere la nostra persuasione ad altri. Questo ordine di certezze non è del senso commune, benché sia <emph>del buon senso</emph>.</p>
<p>Vi è una certezza che si fonda nella nostra coscienza, e pure può esser vinta da uno sforzo della nostra ragione. È una certezza falsa; un'illusione, un errore. Il navigante inesperto vede fuggir le rive e abbassarsi i monti; è un'illusione. Li uomini hanno sempre creduto all'immobilità della terra; quasi tutto il genere umano ancora vi crede. Noi medesimi crediamo al moto della terra, piuttosto sulla fede altrui, che non sopra una invincibile nostra convinzione; non abbiamo un'idea pratica del moto diurno che ci aggira intorno all'asse della terra, e del moto annuo con cui seguiamo la sua orbita. Perciò nel nostro discorso abituale parliamo della terra come d'un punto fisso; alludiamo continuamente al <emph>surgere</emph> e cader del sole. La falsa certezza del senso commune prevale in noi alla certezza vera della dimostrazione scientifica.</p>
<p>Altro è dunque <emph>certezza</emph>, altro è <emph>verità</emph>; il principio che la distingue si chiama criterio della <emph>verità</emph>. Il certo non è sempre il <emph>vero</emph>, massime in diritto civile e criminale.</p>
<p>Nondimeno i logici, anche distinguendo le varie origini della certezza, non ammettono che la certezza abbia gradi. La certezza segue per essi la natura dell'affermazione; l'affermazione non può nel medesimo atto <emph>essere e non essere</emph>. Sotto questo aspetto solamente si può dire, col maggior numero delli autori, che la certezza è sempre eguale a se stessa, e <emph>non ha gradi</emph>. Ma si deve riconoscere che la certezza fondata nel vero non è da uguagliarsi alla certezza falsa; che la certezza che si fonda sopra un'asserzione mutabile e distruttibile che ci fa credere la terra immobile, non è da uguagliarsi alla certezza indistruttibile fondata sul principio di contradizione. </p>
</div1>
<div1>
<head>CAPITOLO V</head>
<argument><p rend="sc">DELL'EVIDENZA </p></argument>
<p>La certezza non sempre si accompagna all'<emph>evidenza</emph>. In un'equazione la prima forma è vera e certa quanto l'ultima; è identica ad essa; contiene tutte le condizioni per determinare l'incognita; ma solo nell'ultima forma dell'equazione l'incognita manifesta il suo valore con tutta semplicità ed evidenza. </p>
<p>Fra tutti li aspetti che un'idea può assumere senza che si alteri la sua identità, ve ne ha taluno ch'è più facile ad esser compreso dalla nostra mente. Se l'idea ci viene offerta sotto quell'aspetto, essa ci appare <emph>evidente</emph>.</p>
<p>L'<emph>evidenza</emph> è adunque certa relazione e proporzione che hanno le cose alla nostra facultà, sicché si presentano alla mente in modo facile, pronto, irresistibile. Questa definizione dell'evidenza fu bene compresa da un autore latino. <quote><foreign lang="lat">Fulgor quidam mentis assensum rapiens</foreign></quote>.</p>
<p>La certezza è uno stato della <emph>nostra mente</emph>; (è subiettiva); ciò che sarà certo per un astronomo, non lo sarà per un contadino. L'evidenza è obiettiva, è una relazione tra lo stato delle cose e il nostro intelletto. All'evidenza delle cose corrisponde sempre in noi la certezza; ma alla certezza, come si è detto, non corrisponde sempre l'evidenza.</p>
<p>L'evidenza può riguardare anche i sensi; l'esistenza del sole riesce evidente ai sensi, per effetto della luce e del calore. L'evidenza può riguardare la <emph>memoria</emph>. Mentre in noi sono cancellate le rimembranze dei primi giorni della vita, quelle della adolescenza rimangono vivaci fino all'ultima età. L'evidenza può riguardare anche la <emph>ragione</emph>; tale è in una dimostrazione geometrica; finalmente l'evidenza può riguardare l'imaginazione come nei sogni, nello spavento, nelle superstizioni.</p>
<p>Vi è un'evidenza immediata, naturale, commune a tutti li uomini; come quella della esistenza nostra e dei nostri simili. Vi è una evidenza mediata graduale, a cui non si giunge se non per più idee intermedie disposte in un certo ordine adatto al nostro intendimento. Tale è l'evidenza astronomica della grandezza del sole e della distanza delle stelle. Nelle menti preparate dalla scienza e dall'osservazione, questa evidenza acquisita diviene tanto vivace e irresistibile, quando è nelli altri uomini l'evidenza naturale. È il caso di Galileo che esclama: eppur si muove.</p>
<p>Presso i Cartesiani l'evidenza è considerata come il criterio della verità; ogni cosa evidente per essi era vera. Ma pel fanciullo che naviga è evidente che la riva fugge; per la maggioranza delli uomini è evidente che la terra sta e che il sole gira. E queste sono evidenze false. L'estro poetico, l'illusione teatrale, l'estasi neoplatonica, l'allucinazione, il sogno, il delirio, la follia, finché durano, sono evidenti quanto la verità e signoreggiano la coscienza. L'opinione che la verità s'identificasse coll'evidenza, fece si che i Cartesiani nei loro libri cercassero sopra tutto d'esser chiari. E questa è una delle cause per cui la lingua francese, essendosi stabilita nella sua forma moderna, sotto l'influenza della scuola cartesiana (nel secolo XVII) ha sopra tutte le altre lingue il dono della chiarezza.</p>
<p>Inoltre il proposito dell'evidenza favorì la libertà delle menti; perché Cartesio, non riguardando come vero ciò che non fosse anche evidente; costrinse la dottrina ad assumere le forme più semplici, a render conto di sé, e sottomettersi al giudizio della ragione.</p>
<p>Vi sono scrittori e parlatori che hanno una singolare attitudine e inclinazione a scegliere il lato dal quale un'idea riesce più facile a intendersi. Si dice che hanno chiarezza di idee, che hanno buona communicativa. Altri non avendo tale attitudine, riescono oscuri, difficili, faticosi a leggersi e ad udirsi. Altri non sapendo ottenere l'evidenza col presentar le idee sotto l'aspetto più semplice e più ovvio, cercano un evidenza fittizia per mezzo delle similitudini, dei traslati e delle elocuzioni esagerate. È uno stile falso, perché non corrisponde all'idee che vuole esprimere, e genera nozioni alterate. </p>
</div1>
<div1>
<head>CAPITOLO VI</head>
<argument><p rend="sc">DELLE EVIDENZE COMBINATE </p></argument>
<p>Ogni evidenza, anche falsa, è in qualche parte vera. Quando un uomo sogna, egli s'inganna; non è dove sogna d'essere; non vede ciò che sogna vedere. Ma <emph>qualche cosa</emph> accade nelli organi interiori che affetta veramente il suo sensorio e lo perturba, e illude la sua coscienza. Sotto tale aspetto il <emph>sogno</emph> è un fatto: è vero che l'uomo sogna.</p>
<p>Quando l'uomo si desta, si trova ancora nel suo paese, inanzi alli oggetti consueti. L'evidenza del sogno è in conflitto coll'evidenza della veglia; ma questa è concorde a tutto ciò che sta impresso nella memoria delle veglie antecedenti, ossia di tutta la vita; è concorde alli atti e alle parole delli altri uomini, mentre il sogno non è nemmeno concorde colli altri sogni. Nel conflitto delle due evidenze contrarie, del sogno e della veglia, quella del sogno vien <emph>ridutta</emph> a ciò che in essa è vero. L'uomo desto conserva la coscienza d'aver <emph>veramente fatto un certo tal sogno</emph>.</p>
<p>Parimenti quando vediamo il sole e la luna occupare un mezzo grado incirca dell'arco celeste, ne abbiamo la evidenza prima che sono simili in grandezza e distanza. Ma quando nell'eclissi vediamo la luna passare davanti al sole, abbiamo una nuova evidenza che il sole debba essere più lontano; dal che deduciamo, per legge di prospettiva, l'altra evidenza che esso debba essere più grande. Altre simili combinazioni ci conducono in fine a trovare che la lontananza del sole è più di quattrocento volte maggiore; epperò altrettante volte è maggiore il suo <emph>diametro</emph>. Combinando poi questa con altre evidenze, che appartengono alla geometria, giungiamo a persuaderci del fatto, a prima giunta non evidente, anzi a prima giunta incredibile, che il volume del sole è più di settanta millioni di volte quello della luna.</p>
<p>Quest'ultima evidenza non distrugge però quella prima che i due dischi hanno l'<emph>apparenza</emph> d'essere ugualmente grandi, poiché <emph>debbono apparir</emph> tali appunto perché la maggior lontananza del sole compensa la sua maggior grandezza. La prima evidenza rimane; non è ridutta al suo vero valore. La verità, rispetto alle grandezze relative del sole e della luna, viene dunque determinata dal complesso <emph>delle evidenze</emph>.</p>
<p>La contradizione delle evidenze è apparente, e non è nelle cose. Le cose coesistono tutte in un medesimo universo. Se fossero in <emph>contraddizione</emph>, esse sarebbero e non sarebbero, secondoché noi prendessimo come modello di verità l'una o l'altra di esse; ciò ch'è assurdo.</p>
<p>La mente non abbraccia a prima giunta tutte le evidenze; ma si fa scala dall'una all'altra, e mano a mano le coordina. Ciò facendo, necessariamente le <emph>riduce</emph>; perché ripugna alla sua natura di abbracciarle in un sol concetto sotto forme <emph>contradditorie</emph>. Nel <emph>ridurre</emph> le evidenze, la mente si conforma all'ordine dell'universo. <emph>Come le cose coesistono nel mondo, così esse devono coesistere</emph> nel nostro pensiero. A misura che noi veniamo a comprendere l'ordine dell'universo, tutte le contradizioni dei nostri pensieri svaniscono.</p>
<p>Tutte le evidenze identiche sono <emph>irriducibili</emph>; perché sono la medesima idea contemplata sotto diversi aspetti. Data l'idea del circolo, è implicitamente data l'eguaglianza dei raggi. E Ciò vale per ogni evidenza geometrica. </p>
</div1>
<div1>
<head>CAPITOLO VII</head>
<argument><p rend="sc">DELLA VERITÀ PRIMA </p></argument>
<p>Una verità è un'idea che corrisponde all'essere delle cose.</p>
<p>Nel connettere fra loro le idee, che consideriamo come vere, noi possiamo cominciare piuttosto dall'una di esse che dall'altra. Or è a vedersi se siffatta scelta sia pienamente libera; o se si debba dar la precedenza a una certa tale idea. In altre parole, è a vedersi se vi sia una verità prima, un vero primo.</p>
<p>Alcuni consideravano come verità prima quella che nel cominciar della vita deve essere apparsa nel nostro pensiero inanzi a qualunque altra. Essa sarebbe la prima solo in via di <emph>fatto</emph>, solo in ordine <emph>istorico</emph>. In ordine istorico, la psicologia dimostra che tutte le idee astratte sono necessariamente posteriori alle idee concrete. Il <emph>genere</emph> è l'idea d'un fenomeno in quanto può apparire identico con altri fenomeni; il genere suppone almeno l'antecedente percezione d'un primo fenomeno. L'idea del sole suppone l'apparizione del sole. L'idea dell'essere suppone l'apparizione distinta di una cosa qualunque, e perciò d'un certo numero di cose. Senza invertire tutta la psicologia e tutta l'ideologia, non si può concedere che l'intelletto abbia idee <emph>indipendenti da ogni esperienza, e come alcuni le chiamano, idee pure, idee a priori</emph>.</p>
<p>Non si può ammettere che le <emph>idee matematiche</emph> siano <emph>indipendenti da ogni esperienza</emph>. Le estensioni e le dimensioni sono fenomeni che appaiono in tutti i corpi al pieno e al vuoto; sono universali, sono indipendenti da ogni singula esperienza solo in questo senso che debbono essere <emph>dipendenti</emph> da parecchie esperienze. Ogni dimostrazione matematica comincia col presentare al senso una figura concreta. Essa ha per necessità una certa sua grandezza, ma rappresenta tutte le altre figure simili di qualunque grandezza siano. È un <emph>individuo</emph> che rappresenta un <emph>genere</emph>, ma è un individuo non è un genere. I vocaboli stessi della matematica sono in origine di senso concreto. <foreign lang="lat">punctum</foreign> dal verbo <emph>pungere</emph>, vuol dire puntura o il segno lasciato da una puntura. <emph>linea</emph> significa un filo di lino. <emph>superficie</emph> è composto di <foreign lang="lat">super</foreign> e <foreign lang="lat">facies</foreign>. La scienza ha reso astratte queste voci in origine concrete. Nella superficie prescinde dalla profondità; nella linea prescinde anche dalla larghezza; nel punto prescinde da tutte le dimensioni. Se queste idee (della superficie, della linea, del punto) si possono dir <emph>pure</emph>, non lo furono peraltro nella prima esperienza; lo sono divenute per uno sforzo d'analisi che separa la lunghezza dalla larghezza, e dalla profondità. E appunto perciò i pironnisti dicevano che la geometria involge contradizione; perché costituisce l'idea delle dimensioni coll'idea del punto, la quale nega ogni dimensione. Non potersi far uscire dal punto, ciò che nel punto non vi è.</p>
<p>Si poteva rispondere che se la geometria nel contemplare le superficie prescinde dalla profondità, non perciò la <emph>nega</emph>; ma solamente fa <emph>astrazione</emph> da essa; ossia raccoglie l'attenzione sopra una sola parte del fenomeno complessivo dell'estensione, come suole la limitata capacità del nostro pensiero. È parimente per uno sforzo d'analisi che alcuni (per esempio Galuppi) distinguono la <emph>pura</emph> dalla logica <emph>mista</emph>; perché nella logica pura prescindono da ogni fatto d'esperienza, ossia considerano le idee in astratto, e senza badare alla loro origine sempre concreta.</p>
<p>Altri riputarono <emph>verità prima</emph> quella con cui si dovrebbe cominciare a ordinare e connettere tutte le nostre idee. Essa sarebbe come la condizione e il fondamento di tutte le altre idee; sarebbe la prima in via di <emph>ragione</emph> e in ordine <emph>logico</emph>. L'altra idea prima era la prima della vita, questa è la prima idea della scienza. Anche in ordine logico è impossibile additare una verità, che sia necessario fondamento e principio di tutte le altre; una scienza che sia principio di tutte le altre scienze. La geometria parte dal fenomeno dell'estensione, l'acustica parte dal fenomeno dei suoni; l'ottica dal fenomeno della luce. Le scienze morali partono dai principi affatto estranei all'ottica, all'acustica, alla geometria. Le verità della geometria sarebbero le medesime anche quando la natura umana fosse affatto diversa da ciò che ella è. Nel seno stesso d'una scienza qualsiasi vi sono ordini d'idee che stanno perfettamente da sé, perché hanno in sé quanto è necessario alla loro dimostrazione perché sono un <emph>fatto per sé stante</emph>. La dottrina del triangolo non è necessaria a costituire la dottrina del circolo; si può acquistare la piena evidenza dell'eguaglianza di tutti i raggi e si può ignorare ancora il rapporto dell'ipotenusa a quello dei cateti; anzi essere incapace di percepirlo. La dottrina del triangolo rettilineo si riferisce alla linea retta; la dottrina del circolo si riferisce alla linea curva. La retta e la curva sono due fenomeni tra loro indipendenti; hanno un medesimo diritto ad essere idee prime.</p>
<p>Se nelle scienze prevale l'uso di far principio piuttosto da un ordine d'idee che da un altro, ciò proviene da mere ragioni didattiche; cioè dalla facilità dell'insegnamento pedagogico; cioè dall'esservi alcuni ordini d'idee che, essendo compresi in certe altre, possono dar lume ad esse; come la geometria alla fisica e la fisica alla chimica. Il che si riduce all'esservi nelle scienze alcune idee necessariamente communi e che la mente nostra nelle sue astrazioni scientifiche non può interamente separare. </p>
</div1>
<div1>
<head>CAPITOLO VIII</head>
<argument><p rend="sc">DELL'EQUIVALENZA DEI FENOMENI </p></argument>
<p>Se a nessun ordine di fenomeni appartiene la priorità, essa parimente non appartiene a verun fomenomeno particolare. Quando la mente raccoglie più oggetti in un genere, o raccoglie più fatti in una legge, essa ha diritto di cominciare da qualunque delli oggetti o da qualunque de' fatti. Per costituire il genere delle piante gramminacee si comincia l'analisi descrittiva tanto dall'umile gramigna, quanto dalle canne gigantesche della zona torrida. Quando Keplero, per rinvenire la legge delle orbite de' pianeti, cominciò dall'osservazione di Marte, con pieno diritto logico avrebbe potuto cominciare dall'osservazione di Venere o di Saturno. Sia pur possibile che l'osservar questi due pianeti gli fosse più difficile; e che perciò abbia piuttosto cominciato da Marte. Tuttavia, le leggi del moto essendo le medesime per tutti i pianeti, si dovevano in ognuno di essi ugualmente riscontrare. Così pure nei fatti dell'uomo. Se vogliamo conoscere la durata media della vita umana, dobbiamo verificare in qual età mori ciascun individuo, per esempio, d'un millione di nati. Troviamo che un quarto circa di nati muore nel primo anno di vita, che un terzo muore nei primi due anni; (vivi 1/12 nel secondo anno): che appena la <emph>metà</emph> varca i vent'anni; che <emph>quattro quinti</emph> muoiono prima delli anni 65; che <emph>nove decimi</emph> muoiono prima dei 71; che solamente uno in mille passa i 95 anni, e solamente in diecimila passa i cento anni. Su questa legge costante sono calcolate le tavole delle società d'assicurazioni e tutti i loro contratti (vitalizi, incendi, grandini, naufragii, ecc.). A costituire questa legge entra con pari valore un millione di fatti, cioè un millione di vite. Tanto entra a costituir questa legge il neonato pel quale il primo respiro della vita fu il gemito della morte, quanto il Nestore che fu l'ultimo a chiuder la serie d'un millione di viventi. Presso li Etruschi si compiva un secolo quando moriva l'ultimo uomo d'una data generazione, quindi un secolo oltrepassava cento anni. La stessa equivalenza dei fatti appare nelle cose materiali. La voce greca <foreign lang="grc">stigme</foreign> che corrisponde alla voce latina <foreign lang="lat">punctum</foreign>, deriva dal verbo <foreign lang="lat">stizo</foreign> che corrisponde al latino <foreign lang="lat">pungere</foreign>. Questo è <emph>un fatto</emph>, il quale insieme ad altri moltissimi, costituisce la legge linguistica che i termini delle scienze <emph>pure</emph> sono vocaboli in origine concreti, posteriormente trasferiti a senso astratto. Questa <emph>legge</emph> linguistica viene a confermare la <emph>legge</emph> psicologica che qualunque idea <emph>pura</emph> non è anteriore all'esperienza, ma è dedutta da essa; non è a <emph>priori</emph>, ma è a <emph>posteriori</emph>.</p>
<p>Se tutti i fatti veri sono equivalenti, se ciascuno di essi rappresenta la legge nella catena dei fatti veri, nessun fatto è <emph>vero primo</emph>; nessun fatto è il primo anello della catena. Ma la serie dei fatti veri è come una catena circolare <emph>senza fine</emph>, la quale ritorna in sé medesima e nella quale ogni anello può considerarsi il primo.</p>
<p>A ciò sembra opporsi il detto che ogni legge ha le sue eccezioni. Per esempio, la vista di un vecchio centenario ci appare come una eccezione alla legge ordinaria della vita. Ma non è cosi; essendo fatto costante che sopra un millione di nati un centinaio incirca (135) oltrepassa l'anno centesimo. Ciò è tanto vero quanto è vero che un quarto dei nati muore nel primo anno. Adunque l'esistenza dei vecchi centenari non è veramente un'eccezione alla legge, ma è una <emph>parte</emph> di essa; è il suo completamento. Le eccezioni, considerate anche come tali e in opposizione alla legge, hanno pur sempre un limite; e questo limite è il complemento della legge. Se è vero che pochi uomini toccano i cento anni, è vero e costante che nessuno tocca i mille.</p>
<p>Molti sono i fenomeni che per lungo tempo furono considerati come eccezioni alle leggi del mondo, ma di cui la scienza infine ritrovò la loro special legge; tale è l'apparizione delle comete. Tale è l'eruzione dei vulcani, che per noi è solamente la continuazione e l'espressione ultima d'una legge geologica, che dominò in tutte le epoche della terra con intensità molto maggiore, e che probabilmente domina in tutti i pianeti. Tale è finalmente la stessa apparizione di quelli rari esseri che si chiamano mostri. Essi una volta si consideravano come un accompagnamento delle guerre e delle altre calamità; <foreign lang="lat">monstrum omne belli tempore</foreign>; e come un segno della corruzione del mondo e dell'ira delli Dei. Ai nostri giorni questi vari fenomeni vennero descritti e ridutti entro termini certi, e connessi colle leggi costanti dell'anatomia comparata e della fisiologia; in modo che alcuni la trattano già come una nuova scienza, e le danno il nome di teratologia.</p>
<p>Anche l'umana volontà, comunque libera, si muove entro certi termini; onde i fatti umani costituiscono legge, e possono essere oggetto di scienza. Vediamo, a cagione d'esempio, sotto certi governi crescere i delitti e sotto altri diminuire. </p>
</div1>
<div1>
<head>CAPITOLO IX</head>
<argument><p rend="sc">DELL'UNITÀ DELLE LEGGI </p></argument>
<p>La legge è ciò che vediamo ripetersi in una serie di fenomeni. Per dirlo con frase scolastica: la legge è il costante nel diverso variabile, come il genere è l'identico nel diverso. In un sasso che cade, in una tavola che galleggia, si ripete l'azione della gravità universale.</p>
<p>Come un medesimo <emph>oggetto</emph> può venire riferito a più <emph>generi</emph>, per esempio il diamante al genere delle <emph>gemme</emph> e a quello dei <emph>combustibili</emph>, così un <emph>medesimo fenomeno può venir riferito a più leggi</emph>.</p>
<p>Nell'azione del sole possiamo contemplare a nostro arbitrio le leggi dell'attrazione, quelle della luce, del calore, dell'elettricità, del magnetismo e anche certe leggi della chimica, come nei fenomeni del daguerrotipo. Nella parola d'un uomo possiamo riscontrare, a nostro arbitrio, tanto le leggi della psicologia, dell'evidenza, dell'ideologia, della morale, quanto quelle della logica, della grammatica, della linguistica.</p>
<p>Se ogni legge abbraccia più fenomeni, e ogni fenomeno cade sotto più leggi, le leggi vengono a incontrarsi fra loro in ogni fenomeno. Esse sono come diverse fila tessute in una tela; e appunto per un traslato preso dall'arte del tessitore, questa <emph>connessione</emph> reciproca dei fenomeni si chiamò l'<emph>ordine</emph>, cioè l'orditura. Questo vocabolo è un <emph>fatto</emph> spontaneo di linguistica, nato dal senso commune dei popoli. Ma esso corrisponde alla verità delle cose ben più che le speculazioni delli idealisti, i quali videro nei fenomeni, piuttosto un inviluppo inestricabile, che un tessuto regolare. I popoli presentirono fino da tempi antichissimi nei <emph>fenomeni</emph> dell'universo e nelle loro leggi, quella unità che ora viene a rivelarsi nella scienza esperimentale.</p>
<p>In quanto le leggi, venendo ravvisate dall'intelletto, diventano idee, la connessione delle leggi nel mondo ha predisposto la connessione delle idee nell'intelletto. Le nostre idee, in quanto corrispondono all'ordine vero dell'universo, riescono spontaneamente fra loro ordinate. La logica rappresenta nel mondo interiore delle idee, ciò ch'è l'ordine nel mondo esteriore della natura, dell'umanità. L'ordine deve essere il fondamento della logica. Ciò che nel nostro pensiero è <emph>contraditorio</emph>, nel. secondo è <emph>impossibile</emph>.</p>
<p>Il progresso della logica deve far si che ciò che nel mondo è il vero, nell'intelletto diventi il certo. Il compimento della dimostrazione scientifica è l'unificazione del vero e del certo. Ne' primordj il certo sovente si unificava col falso. Il nostro pensiero cade nelle antinomie, o contradizioni metafisiche, solamente quando oltrepassa i confini del mondo. </p>
</div1>
<div1>
<head>CAPITOLO X</head>
<argument><p rend="sc">DELLA COSCIENZA UNICA DEI FENOMENI </p></argument>
<p>Non sono i soli fenomeni della nostra mente e della nostra volontà che stanno con indistruttibile evidenza inanzi al nostro pensiero, ma vi stanno anche: 1) i fenomeni del nostro corpo; 2) quelli dei corpi estranei e delle forze che li travagliano; 3) quelli delle altrui menti; 4) quelli delle altrui volontà.</p>
<p>Noi possiamo distinguere ciò che in questi fenomeni è nostro, e ciò che non è nostro; possiamo distinguerli, ma non possiamo fra loro disgiungerli; né tutti insieme respingerli ed escluderli dalla nostra coscienza. Essi esistono in noi come i nostri pensieri. La evidenza del mondo esteriore è imperiosa necessaria, e fatale, quanto quella del mondo interiore. L'unità esterna dell'universo si ripete nell'unità interna della nostra coscienza.</p>
<p>Pertanto è erroneo il proposito di quei pensatori che attribuiscono il privilegio dell'evidenza solo ai fenomeni <emph>proprii</emph> del nostro spirito; e fecero dipendere da questi la fede che possiamo avere nell'esistenza delli agenti esterni. Le due evidenze sono fra loro inseparabili, sono ugualmente invincibili, ugualmente prime. Alcuno potrà per forza di astrazione <emph>figurarsi</emph> di dubitare dell'esistenza dei corpi esterni, ed anche di quella del proprio corpo, come Berkeley. Ma il suo senso intimo, anche durante quell'atto d'astrazione, comprenderà sempre nel suo stato complessivo anche l'esistenza dei corpi esterni.</p>
<p>Cartesio cominciò dal famoso entimema: io penso, <emph>dunque</emph> io sono. Ma si può col medesimo diritto soggiungere: <emph>li altri</emph> pensano, dunque li altri sono. Or che li altri pensino non è dubbio. Noi sentiamo apparire avanti la nostra coscienza i <emph>loro pensieri al paro dei nostri</emph>, e senza confondersi coi nostri, e senza toglierci la coscienza dei nostri. In quell'atto della mente è implicita la coscienza del pensiero altrui; epperò dell'esistenza altrui.</p>
<p>Li idealisti professavano di credere che il mondo è una evidenza ingannatrice, la quale esiste solo nella nostra mente. In questa evidenza ingannatrice l'aqua è un elemento, la terra è piana, la terra sta e il sole gira. Tutte queste cose sono nella credenza primitiva dell'uomo. Ma nell'universo è il contrario; l'aqua è composta, la terra è sferica, la terra gira, il sole sta. Il conflitto delle evidenze ci conduce a poco a poco a questo disinganno.</p>
<p>Tra l'idea <emph>presunta</emph> dell'uomo, e l'idea da lui <emph>verificata</emph>, ossia tra l'idea dell'uomo e l'idea del mondo vi è talora contradizione, vi è sovente diversità; vi è sempre una sterminata <emph>sproporzione</emph>; i fenomeni dell'universo sono tanto vasti e in sì gran parte invisibili e inaccessibili che nessuno di noi pensa d'avere l'idea dell'universo.</p>
<p>La verificazione che noi facciamo, combinando le varie evidenze e riducendole, non è opera dell'individuo, ma è opera continua e solidale di tutti li uomini pensanti in tutti i tempi e in tutti i paesi; i pensieri altrui diventano i nostri. Noi li possediamo nella nostra coscienza come se fossero il lavoro delle nostre proprie facoltà.</p>
<p>Ciò che li uomini con opera commune hanno verificato, non è noto a tutti; solo una parte è nota a ciascuno, cosicché mentre egli sa cose che li altri ignorano, viceversa ignora cose che li altri sanno. Così, a misura che il complesso della scienza si aumenta, le diverse sue parti si sviluppano, la mente dell'individuo si raccoglie sopra una parte sempre più circoscritta nei suoi limiti, ma entro se medesima sempre più vasta e più vera. </p>
</div1>
<div1>
<head>CAPITOLO XI</head>
<argument><p rend="sc">DELLA COSCIENZA DELLA CAUSA </p></argument>
<p>Noi non siamo nel mondo come immobili spettatori; la nostra vita non è una mera contemplazione. Come noi abbiamo coscienza invincibile che la causa di certi fatti è in noi, così abbiamo pure la coscienza invincibile che la causa di altri fatti risiede in altri esseri. Nella nostra coscienza sentiamo intervenire l'azione continua di altri esseri, nello stesso modo che ci accorgiamo di reagire contro di loro colla nostra volontà e colla nostra forza. Allorché spingiamo un corpo e il corpo si muove, noi, nel vedere quel moto, sentiamo dentro di noi che è una continuazione del nostro sforzo, dipendente alla sua volta da un atto della nostra volontà; ma se un corpo, invece, si muove da sé o è mosso da altri, noi abbiamo la coscienza che quel moto non è connesso colla nostra forza, né conseguentemente colla nostra volontà.</p>
<p>In questo sentimento della dipendenza o indipendenza dei fenomeni dalle forze e dalla volontà nostra risiede la nozione fondamentale della causalità. Perciò la coscienza della nostra volontà è un elemento necessario dell'idea di causa; e noi non possiamo aderire all'opinione di Kant, che considerava la causalità come una forma pura dell'intelletto</p>
<p>L'idea di <emph>causa</emph> implica quella di effetto, poiché noi, per l'appunto, chiamiamo causa le forze in virtù delle quali vengono generati li effetti, ossia le modificazioni dei corpi che pervengono alla nostra cognizione per mezzo dei sensi.</p>
<p>La relazione di causa e di effetto non è una mera successione di fenomeni sconnessi, come pensò Hume (1771–1770). Quando al giorno succede la notte e alla notte succede il giorno, abbiamo bensì l'idea di successione, ma non già quella di causalità; né ci accade mai di dire che la notte ha fatto il giorno, o che il giorno ha fatto la notte; poiché la causa del giorno la riconosciamo nell'apparizione del sole; e il volgo, procedendo ancora più inanzi, imagina che nel sole vi sia non solamente una forza, ma ancora una volontà.</p>
<p>Quando una volta l'idea di causa è sorta nel nostro pensiero per l'evidenza delli atti nostri; essa viene da noi riscontrata anche nelli atti altrui; essendo evidente che li altri muovono le loro membra come noi muoviamo le nostre; che essi ci toccano come noi li tocchiamo; onde noi crediamo alla loro forza e alla loro volontà come alla nostra; crediamo che essi sono la causa del moto di quei corpi, come in altri casi crediamo di esserlo noi.</p>
<p>E qui torna bene l'avvertire un'illusione che trae facilmente in errore il nostro intelletto, quando è privo dei sussidi dell'osservazione e della scienza. Ogni qual volta noi vediamo prodursi un fatto corriamo tosto col pensiero a imaginare che una forza ed una volontà lo abbiano determinato. Tutti i fenomeni ci sembrano quindi cagionati da esseri volontari, che la nostra imaginazione ci rappresenta simili a noi. Imputiamo una volontà ai venti, alli astri, e persino alle pietre. Questa illusione ha una grandissima parte nella poesia, e purtroppo! talvolta anche nelle scienze, come quando si attribuiva alla natura l'<emph>orrore</emph> del vuoto. Solamente col continuo riscontro delle evidenze andiamo a poco a poco eliminando dalle cose l'elemento della volontà, e le riduciamo a forze involontarie e continue. Allora alla poesia succede la fisica; e all'astrologia, che supponeva li astri animati da spiriti benefici e malefici, succede l'astronomia, che vede nel moto delli astri l'effetto dell'attrazione universale; ed in tal modo l'idea di <emph>causa</emph> si trasforma nell'idea di legge.</p>
<p>Rimane però sempre nel nostro spirito l'abito di considerare i fenomeni naturali come atti di volontà. Noi diciamo usualmente che un sasso <emph>vuol</emph> cadere, che <emph>vuol</emph> comparire il sole, che <emph>vuol piovere</emph>. L'idea della successione delle cose è talmente <emph>connessa</emph> coll'idea della volontà, che in alcune lingue, p. e. nell'inglese e nel greco moderno, il verbo ausiliario volere è il segno del futuro. come se nessuna cosa potesse avvenire senza una volontà.</p>
<p>In breve, vi è sempre nell'idea di <emph>causa</emph> più o meno implicata l'idea di volontà, perché l'idea di causa trae il suo principio dalla coscienza che abbiamo della nostra volontà.</p>
<p>Ma nell'idea di <emph>volontà</emph> è sempre implicita l'idea del poter fare o non fare, ossia l'idea di libertà. Tutti li atti che non sono volontari e liberi, benché siano principio d'altri fenomeni ci appaiono essi medesimi come effetti d'altre cause più recondite. Una catena di cause sempre più remote, più generali e più semplici, conduce fino all'idea di una causa prima e universale: <foreign lang="lat">caussa caussarum</foreign>, come diceva la scuola stoica.</p>
<p>La libertà, ossia l'elezione, implica l'idea di paragone, e questo ultimo l'idea di un'intelligenza che è in atto di ragionare. La vera causa ci appare dunque come una ragione (logos), la quale deve corrispondere allo stato reale dell'universo: epperò la scuola stoica diceva il mondo essere derivato per una successione di cause dall'eterna verità: ”<quote><foreign lang="lat">ex aeterna veritate, caussarumque continuatione fluxisse</foreign></quote>“ <bibl>(Cicer.)</bibl>.</p>
<p>Le idee di <emph>causa, di libera volontà e di ragione</emph> costituiscono un nodo indissolubile che nella nostra mente è il principio d'ogni cosa; tanto nell'universo (macrocosmos), quanto nel breve mondo dell'uomo (microcosmos). Bacone espresse ciò in quella semplice sua formula <foreign lang="lat">nosse, velle, posse</foreign>, che pone per principio d'ogni cosa il sapere. Li idealisti antichi stringevano tutto nel solo concetto di ragione (logos); li idealisti moderni preferiscono l'atto della ragione, l'<emph>idea</emph>.</p>
<p>L'idea delle cause è un nesso universale che lega e ordina le nostre idee; è un principio logico d'uso continuo e necessario. I fenomeni confusi del mondo materiale e dell'istoria umana (cioè del mondo morale), si riconducono per questo principio a forma intelligibile, e divengono un oggetto proprio alla nostra ragione.</p>
<p>La filosofia scolastica diede al nome di causa altri sensi accessori che resero questa idea complicata e confusa. Causa, chiamarono li scolastici, tutto ciò che concorre <emph>a fare che una cosa sia</emph>. Videro p. e. che a fare una statua si richiede l'opera dell'artefice che la fa, e la chiamarono causa efficiente: videro essere anche necessario il marmo, il bronzo o altra materia per formare la statua, e una tale materia chiamarono <emph>causa materiale</emph>; notarono poi che l'artefice non fa la statua solamente colle sue mani, ma per mezzo di strumenti acconci che essi chiamarono <emph>causa istrumentale</emph>; come pure osservando che certi avvenimenti danno occasione a certi fatti, distinsero i primi colla denominazione di <emph>causeoccasionali</emph>. L'artefice inoltre, prima di far l'opera ne concepisce l'idea o forma, ed essi chiamarono <emph>causa formale</emph> l'idea dell'artefice. Finalmente siccome non si farebbero statue se li uomini non avessero qualche loro fine per farle, aggiunsero a tutte le altre anche la <emph>causa finale</emph>.</p>
<p>È manifesto che la vera e piena nozione di causa conviene soltanto alla causa efficiente; la quale corrisponde dell'effetto; mentre d'altra parte la classificazione delle cause dava adito a moltiplicare le distinzioni, le dispute e i sillogismi in cui si consumano i migliori ingegni del medio evo. È la scientia otiosa come la chiamò Bacone. </p>
</div1>
<div1>
<head>CAPITOLO XII</head>
<argument><p rend="sc">DELLA COSCIENZA DELLE SUSTANZE </p></argument>
<p>Noi abbiamo l'invincibile coscienza che sotto ai fenomeni variabili vi sia una sustanza permanente. La volontà nostra o la nostra forza incontrano una continua resistenza nelle cose circostanti. I corpi resistono colla loro solidità e gravità; anzi, alla volta loro, ci stancano, ci urtano e ci aggravano. Le cose più leggiere e rare cedono fino a un certo punto ai nostri sforzi; ma quanto più si stringono nel loro volume la loro densità si fa maggiore e con essa la resistenza. Anche l'aria compressa resiste. Vi è nei corpi qualche cosa che noi non possiamo vincere, né distruggere. Una tale resistenza e persistenza si palesa anche nel nostro corpo, che noi non possiamo svolgere e snodare come vorremmo. Questa condizione generale delle cose è evidente al nostro senso intimo, perché quivi sentiamo la nostra forza e la nostra volontà, che sono per noi le misure di quella resistenza. Così l'<emph>esperienza esterna</emph> eccita nel nostro senso intimo l'idea di <emph>sustanza</emph>.</p>
<p>Li oggetti col cessar della luce spariscono alla vista, ma il tatto riconosce ancora la loro presenza. Colle variazioni della luce i corpi mutano ombre e colori; ma le loro forme e dimensioni rimangono. Cadono foglie e frutti: ma li alberi rimangono, poi si vestono d'altre foglie e altre frutta; parimenti l'aqua scorre e si muta continuamente; ma un fiume è sempre quel fiume. Distinguiamo dunque nei fenomeni una parte che persiste e una parte che svanisce. Così all'idea di <emph>sustanza</emph> opponiamo l'idea di <emph>accidente</emph>. Ci figuriamo nella sustanza quasi un corpo che muta vesti e <emph>sottostà</emph> a tutte le vesti, a tutte le qualità, a tutti i fenomeni: <foreign lang="lat">Csubstantia</foreign>. Diciamo anche sustanza il valore intrinseco che un uomo possiede, non avuto riguardo se lo possiede in forme di denaro o di merci, di crediti o di terre.</p>
<p>Ma la sustanza medesima è un fenomeno, ossia è la continuità dei fenomeni. Sparito uno, ne succede un altro. Al fenomeno d'un metallo solido succede il fenomeno d'un metallo liquefatto, al fenomeno d'un corpo in combustione, della fiamma, del fumo, delle faville, succedono del vapore aqueo, del gas acido carbonico, della cenere, della fuliggine. La continuità di questo fenomeno ci viene attestata dalla permanenza dei pesi, la quale essa medesima è un fenomeno. Molti fenomeni si possono riprodurre con circolo perpetuo; sempre un dato peso d'aqua si può convertire in un dato peso d'idrogene e otto pesi d'ossigene, e sempre li stessi pesi di questi gas potranno riprodurre quel peso di aqua. Ogni sustanza è indistruttibile.</p>
<p>Se miriamo al nome, la sustanza, ciò che sta sotto tutte le forme, è un'essere informe, indeterminato, inerte, passivo, che sostiene o contiene le forme e le forze e la qualità. Ma non si suppone mai sustanza se non dove si palesa un'<emph>azione</emph>. Non vi è solido, dove non si palesa una resistenza; non vi è grave, dove non si palesa una pressione. Non vi è apparizione d'alcun oggetto, se l'oggetto non rifrange la luce.</p>
<p>L'esteso è un complesso di forze operanti l'una a canto dell'altra, l'una fuori dell'altra, cioè, ognuna nella sua sfera d'azione, nella quale essa resiste, si difende, è impenetrabile. Ogni atomo tende a muoversi verso il centro della massa delli altri atomi; ad aderire seco loro; a combinarsi con essi secondo certe affinità graduate ed elettive; tende ad assumere nella combinazione altre apparenze, cioè si trasforma in altre forze; ma può sempre sciogliersi da quella combinazione e ricomparire nel pristino suo stato.</p>
<p>Ogni atomo è un punto di forza che opera sempre e non riposa mai. Ogni sasso, ogni stilla d'aqua, tende perpetuamente al centro della terra. Se non vi arriva, egli è perché altre forze prevalenti, altri atomi più gravi, o più coerenti, le preoccupano il passo. Ma non perciò alcun atomo della massa terrestre è immobile; esso si aggira ogni giorno sull'asse della terra; esso percorre ogni anno un'immensa orbita intorno al sole. Nessuno può calcolare la curva composta che ogni atomo della terra percorre, ogni giorno, seguendo con orbita spirale il moto del sole verso la costellazione d'Ercole. Il riposo e un'illusione; è una falsa evidenza, che il complesso delle evidenze smentisce.</p>
<p>Il nostro corpo ci appare esso pure come una sustanza soggetta ad una continua successione di fenomeni. Esso è un nucleo di forze coordinate in un'unica azione vitale, alla quale necessita un continuo sforzo d'assorbimento e d'emanazione, cioè un continuo commercio con le forze esterne. Il complesso delle forze esterne esercita una continua azione sulle nostre forze corporali. L'esteso, il solido, il calore, la luce, il suono e li altri fenomeni agiscono continuamente sul nostro apparato sensorio. E per esso eccitano e modificano li atti della nostra intelligenza e della nostra volontà.</p>
<p>Se la presenza dell'universo agisce sopra di noi, anche la nostra presenza nel mondo non è senza effetto. La nostra intelligenza e la nostra volontà, per mezzo dell'apparato motorio, trasmettono la loro azione sui corpi inanimati e su quelli viventi, perturbando e modificando li atti del loro istinto. In questa assidua azione e reazione è tanto evidente al nostro senso intimo che un complesso di forze esiste fuori di noi, quanto si fa evidente che un complesso di forze esiste entro noi.</p>
<p>Come l'azione della nostra forza appare al nostro senso intimo variabile, libera, volontaria, così appare pur variabile, libera, volontaria l'azione delli altri esseri viventi, a proporzione che si manifesta in essi maggior grado d'intelligenza. Al contrario nelli esseri che ci appaiono inanimati o non intelligenti, l'azione appare invariabile, serva, involontaria.</p>
<p>Da ciò viene nel nostro concetto la distinzione tra le forze <emph>libere e non libere</emph>, volontarie e involontarie, materiali e spirituali. Le sole forze libere e intelligenti appaiono come <emph>cause</emph>; le forze non libere mere continuazioni e trasmissioni d'impulsi estranei.</p>
<p>Per tal modo le idee di <emph>causa, di sustanza, di forza</emph> s'identificano; la ragione connette e ordina con queste idee tutti i fenomeni dello spirito e della materia.</p>
<p>L'azione dello spirito sulla; materia e viceversa della materia sullo spirito, fu sempre un quesito inesplicabile. Le diverse scuole, o dovettero scegliere fra l'idealismo e il materialismo, o conciliare la contradizione con qualche ipotesi. Tale fu quella dell'<emph>armonia</emph> da Leibnitz <emph>prestabilita</emph>. Ma essa per sublimare l'intelligenza sopprimeva la libertà e la volontà, e rendeva poi superflua la stessa intelligenza. Noi col tradurre l'idea di <emph>sustanza</emph> nell'idea di <emph>forza</emph> riduciamo il quesito a una semplice relazione di <emph>forze</emph> a forze. E abbiamo nell'idea di forza un termine identico che <emph>connette tutti i fenomeni dell'universo; tanto fisici quanto morali</emph>. </p>
</div1>
<div1>
<head>CAPITOLO XIII</head>
<argument><p rend="sc">DEL CRITERIO DELLA VERITÀ </p></argument>
<p><emph>Criterio della verità</emph> è un segno sicuro per distinguere il vero dal falso. Questo criterio potrebbe essere naturale o artificiale.</p>
<p>Quanto al criterio <emph>naturale</emph> egli è certo che ad ogni tratto le evidenze isolate destano in noi false idee, mentre non è sempre concesso di poterle rettificare col mezzo delle evidenze combinate. Tutti li uomini sono portati a credere che la terra sta e sole gira, nessun uomo possiede in sé solo il modo di potersene disingannare; nessuno ha il <emph>criterio</emph> di questa verità o di questo errore. Avviene sovente che un viandante smarrisce la sua via, o che guardando l'aqua trovi una voragine, o che si avveleni con un frutto o con un fungo. Siamo pervenuti appunto a conoscere tutte le cose nocive, solamente perché molti caddero da esse ingannati. La maggioranza del genere umano ha sempre vissuto e vive in un mare d'errori. Non ebbe dunque da natura il criterio necessario a preservarsi da essi.</p>
<p>Rimane a vedere se si possa supplire alla natura con un criterio trovato dalla ragione. Nei giudizj matematici i due termini d'un giudizio sono identici; essi sono una medesima idea contemplata sotto due aspetti. Dire che una figura di tre angoli è una figura di tre lati è come dire che un triangolo è un triangolo. Dunque per virtù del principio di contradizione, ne' giudizj matematici l'identità costituisce un criterio di verità. Ma è necessario aver riconosciuto con evidenza cotesta identità, è necessario averne avuto la dimostrazione.</p>
<p>Questi giudizi da Kant si chiamano analitici, perché sono idee già contenute e implicite in altre idee, delle quali si fanno uscire per mero atto d'analisi e senza accoppiarvi alcun'altra idea estranea. Analitica, secondo Kant, per esempio, è l'asserzione che tutti raggi d'un circolo sono eguali.</p>
<p>Per converso Kant chiama sintetici i giudizj che involgono altre idee che non sono già implicite nella idea di quella cosa; ma son cercate quasi a prestito da un'altra idea che si <emph>combina</emph> con quella; onde il nome di <emph>sintesi</emph>. Sintetico, per esempio, è il giudizio che l'<emph>aqua</emph> è <emph>composta</emph>; giacché l'idea di <emph>composizione</emph> non è per sé contenuto nell'idea d'aqua.</p>
<p>È chiaro che nei giudizj analitici domina il principio immediato d'identità. Ma anche i giudizj sintetici si riducono all'identità; come quando, appunto l'analisi chimica, scomponendo l'aqua, la trova <emph>identica</emph> con un peso d'idrogene e otto d'ossigene. Il criterio consiste dunque sempre m un principio d'identità.</p>
<p>Ogni fenomeno in quanto è fenomeno, è sempre vero; non inganna, Non è vero che la terra sia immobile; ma è vero che ci appare immobile; il fenomeno è questo; e questo è vero. Non è vero che la luna sia gran de quanto il sole; ma è vero che la luna ci appare grande quanto il sole; il fenomeno è questo; e questo è vero. L'inganno consiste nel vedere entro il fenomeno ciò che in esso non v'è o nel non vedere ciò che vi è. L'errore sta nel credere che l'aqua sia semplice solamente perché in <emph>natura</emph> non compariscono i suoi componenti, e appariscono solo per <emph>artificio</emph> della chimica.</p>
<p>Primo criterio della verità è dunque di limitare il nostro giudizio col fenomeno, ossia a ciò che veramente appare, astenendosi dal supplire coll'<emph>imaginazione</emph> a ciò che non appare. In altre parole: primo criterio della verità del fenomeno è lo stesso fenomeno, ben osservato entro i suoi precisi limiti.</p>
<p>I fenomeni non possono contradirsi, poiché essi esistono tutti in un medesimo universo. Se il sole ci appare e eguale alla luna, benché sia tanto sterminatamente più voluminoso di essa, ciò non involge contradizione; poiché la maggior distanza del sole è il mezzo termine che concilia le opposte apparenze. Le leggi universali della prospettiva vogliono appunto che la maggior distanza diminuisca in proporzione dell'angolo visuale. Anche questo è un fenomeno.</p>
<p>Se i fenomeni non si contradicono mai in quanto sono fenomeni, nemmeno le leggi possono contradirsi. Le leggi sono i fenomeni in quanto sono identici. Nulla deve trovarsi nella legge che non sia nel fenomeno. Se una legge contradicesse ad un fenomeno, ciò proverebbe ch'essa non è costante, ch'essa non è legge. E questo sarebbe il criterio della sua falsità. Le eccezioni, come abbiamo detto (Cap. VIII) sono il complemento della legge e li ultimi suoi confini.</p>
<p>Ogni fenomeno è dunque il criterio della legge. E siccome ogni fenomeno cade sotto più leggi (Cap. IX), così ogni fenomeno è criterio di più leggi. Ogni fenomeno è criterio dell'ordine universale.</p>
<p>Il fenomeno, ossia il fatto, ci dà lume per discernere se nel tracciare le leggi siamo caduti nell'errore. Basta riferire la legge ad un fatto. Se il fatto corrisponde, è certo che siamo sulla via dei fatti, che siamo nell'ordine dell'universo. Se non corrisponde egli è che noi siamo fuori del vero. Quelli che intendono di derivare tutto da una verità prima, sono costretti di concatenare una lunga serie di deduzioni, non senza pericolo d'errore ad ogni passo.</p>
<p>Nulla può assicurarli che nel tragitto da un'asserzione all'altra non intervenga un salto od un equivoco. Ma se prendiamo il criterio dei fatti non siamo più smarriti in un deserto senza scorta. Poiché, non appena digrediamo dal sentiero della verità, ci troviamo in contrasto coi fatti.</p>
<p>Ogni asserzione a cui non concordi la costanza dei fatti, si palesa errata. Se uno fa la somma d'una colonna di numeri dall'alto al basso e poi la fa dal basso all'alto, e le due somme non sono identiche ciò prova che o nell'uno o nell'altra o in ambedue v'è errore. Si varia il modo di computare affinché un medesimo incontro di numeri non dia occasione a ripetere il medesimo errore, ovvero si fanno operare diverse persone. L'accordo delle somme, ossia l'accordo dei fatti, costituisce un grado tanto maggiore di fiducia nell'animo nostro, quanto più numerosi sono i fatti concordi. Chi suppose che l'aqua salisse nelle trombe per errore del vacuo, suppose implicitamente che l'aqua dovesse salire a qualunque altezza, purché vacuo vi fosse. Ora il fatto non rispose; l'aqua salita a certo limite si arrestò; non ebbe orrore del vuoto. Dunque la forza che operava l'alzamento dell'aqua non era l'orrore del vuoto. Questo testimonio negativo del fatto scoprì la falsità della legge; e pose l'osservatore alla ricerca d'altra legge.</p>
<p>Con ciò non diveniamo ciechi veneratori del fatto. Se per falsa evidenza avessimo creduto a qualche fatto illusorio, potremmo avvedercene paragonandolo alla serie totale dei fatti, ossia alla legge. Se per falsa evidenza credessimo i pianeti per sé lucenti, ce ne avvedremo paragonandoli al pianeta terrestre. Se un fenomeno contradice a una serie di fenomeni, ragion vuole che si revochi piuttosto in dubio la verità di quella osservazione sola, che non quella di tutte le altre. Così avverebbe se alcuno ci affermasse che v'è un uomo con un dente d'oro e ch'egli ha trovato le ossa d'un gigante, o d'un centauro. Noi abbiamo dunque nella legge il criterio del fenomeno, come abbiamo nel fenomeno il criterio della legge. Il criterio è il loro accordo, la loro <emph>identità</emph>.</p>
<p>La concordia dei fenomeni deriva dal principio dell'identità, cioè dall'identità dell'universo. Ogni fenomeno è l'universo contemplato in un punto. Ogni fenomeno è un punto dell'apparenza universale. Ogni punto può esser diverso da un altro, ma non può contradirlo, perché coesiste seco nel medesimo universo. Le macchie del sole sono una parte del fenomeno del sole.</p>
<p>Possiamo conchiudere che criterio del vero è il fatto. Questa dottrina che consuona alla moderna scienza esperimentale, fu presentita dai nostri più antichi padri. Vico osservò che per li antichi Latini il <quote>vero era il fatto</quote>: e il fatto era il vero. <quote><foreign lang="lat">Latinis verum et factum reciprocantur.... Verum esse ipsum factum; ac proinde in Deo esse primum verum, quia Deus primus factor</foreign></quote> (<bibl><title lang="lat">De antiquissima Italorum sapientia</title>, cap. 1</bibl>). </p>
</div1>
<div1>
<head>CAPITOLO XIV</head>
<argument><p rend="sc">DELLO STUDIO DEI FATTI </p></argument>
<p>Postoché il fatto è il vero, bisogna, per conoscere il vero, accertare il fatto.</p>
<p>Quando i fatti si offrono ai sensi, bisogna che i sensi siano in grado di percepirli. È inutile offrire i colori al cieco, i suoni al sordo. Perché i fatti si offrano ai sensi, bisogna che si trovino a certi gradi di vicinanza e in certe situazioni che rendano possibile e commodo ai sensi il percepirli. Talora i sensi, sebbene siano in grado di percepire i fatti, possono introdurvi qualche elemento di alterazione. L'occhio dell'itterico colorisce li oggetti in giallo. La febre può cagionare una sensazione di caldo o di freddo.</p>
<p>Nello stato più sano e normale, i sensi possono essere disposti in modo di ricevere da un medesimo oggetto una percezione diversa. Chi ha tenuto una mano nell'aqua fredda e un'altra nella calda, toccando poi l'aqua tepida riceve una sensazione di caldo dall'una mano e di freddo dall'altra. Chi dall'aperta luce del sole passa subitamente in luogo chiuso, ha per qualche tempo una sensazione d'intera oscurità, che a poco a poco si dilegua per la dilatazione della pupilla che si era contratta sotto l'azione viva della luce. Un sotterraneo, che conserva in tutto l'anno una temperatura costante, parrà fresco nell'estate e tiepido nell'inverno; il vulgo potrà dire che il calore nel'inverno <emph>va sotterra</emph>.</p>
<p>Questa alterabilità dei sensi non è l'ultima delle cause per cui li antichi sofisti dissero che l'<emph>uomo è la misura</emph> delle cose; (<quote><foreign lang="lat">homo mensura omnium</foreign></quote>) epperò giudicando che i fatti non potessero esser fondamento di verità, ricorsero, per ottenere la certezza, alle speculazioni ideali, alla ricerca della verità prima o all'autorità.</p>
<p>Più accorti i moderni, seguaci della scuola esperimentale, seppero sottrarsi alle illusioni dei <emph>sensi nudi</emph>, armandoli di strumenti sui quali i fenomeni esercitano un'azione costante ed esattamente commensurabile. Così avendo osservato che differenze assai lievi di calore dilatano visibilmente una colonna di liquido chiusa in tubo di vetro, se ne valsero per determinare la temperatura in modo indipendente dal tatto, e anche a minimi gradi di differenza, indiscernibili al tatto. Le sensazioni del tatto si trasportano sotto il dominio della vista, si sostituisce un senso all'altro, e si rappresentano in uno spazio materialmente commensurabile. A questo modo si possono determinare esattamente altri ordini di fatti. Due aeronauti col mezzo del barometro possono paragonare le precise altezze a cui si sono elevati, ciò che non si potrebbe mai riconoscere dal semplice testimonio dei sensi. Di tutto ciò i filosofi antichi non ebbero idea.</p>
<p>Con simili artificii i moderni si sottrassero anche alle infedeltà della <emph>memoria</emph> e alle illusioni dell'<emph>imaginazione</emph>, determinando esattamente da un anno all'altro le minime differenze di temperatura.</p>
<p>I moderni, col mezzo delli strumenti, estesero la capacità dei sensi molto al di là del grado loro concesso dalla natura. Poterono vedere nel cielo oggetti invisibili per la loro lontananza (telescopio) e vedere in terra oggetti invisibili per la loro tenuità (microscopio); poterono riconoscere la differenza di fusibilità dei vari metalli, ottenendo gradi di calore ai quali le nostre membra non potrebbero esporsi senza esserne distrutte come per esempio in un alto forno.</p>
<p>Pur col mezzo di strumenti e altri processi all'uomo divennero accessibili certi ordini di fatti che la natura aveva reso indistinguibili a' nostri sensi, come le azioni elettriche e magnetiche.</p>
<p>I moderni sono giunti a decomporre la terra, l'aria e l'aqua che li antichi reputavano elementi. Ottennero la separazione dei componenti di questi corpi, come l'ossigene; il qual corpo in natura non si trova mai isolato, e quand'anche si trovasse, sfuggirebbe all'azione dei nostri sensi.</p>
<p>Un fatto può dunque comprendere altri fatti, la cognizione dei quali è necessaria a conoscere bene il primo fatto. Senza la cognizione dell'ossigene, non si può conoscere il fatto dell'influenza continua dell'aria e dell'aqua sui viventi e sui minerali.</p>
<p>Egli è come dire che lo studio dei fatti deve essere accompagnato dall'analisi.</p>
<p>L'analisi è necessaria anche allo studio dei fatti intellettuali e morali. Nella nostra lingua per esempio la maggior parte delle voci è commune col latino, ma alcuni termini letterari, scientifici e religiosi sono communi col greco.; e pochi altri coll'arabo, coll'ebraico, e con diverse lingue della famiglia gotica. La medesima communanza si riscontra anche nella lingua francese, inglese, tedesca, e in altre; ma non nella ungarica, nella turca e nulla affatto nella chinese. Con questa analisi si scopre che molti avvenimenti furono communi coi francesi, colli inglesi e non coi chinesi. Si scoprono le vestigia di fatti a cui parteciparono certe nazioni e non certe altre.</p>
<p>L'analisi deve penetrare il fenomeno fino a raggiungere i fatti che possono considerarsi come elementari e indecomponibili. Per esempio. deve seguire la composizione d'un tessuto vegetale fino a che sia ridotto a certe proporzioni d'ossigene, d'idrogene, di carbonio e d'azoto. Ma chi attende a fare una ricerca speciale può arrestarsi a quel punto che lo interessa, è può riservare ad altro tempo o ad altre persone lo studio ulteriore, trattando quelli <emph>ultimi</emph> fatti ai quali egli si arresta, come se fossero fenomeni elementari. Per esempio nello studio della lingua italiana uno può fermarsi alle origini latine, un altro può inoltrarsi fino all'origini persiane e indiane.</p>
<p>Come l'analisi, così può applicare allo studio del fatto la <emph>sintesi</emph>. Per chiarire la natura della ruggine basta avverare che la limatura di ferro, esposta all'ossigene, veramente si ossida e cresce tanto di peso quanto l'ossigene rinchiuso si scema.</p>
<p>Lo studio dei fatti s'intraprende con animo di scoprire le leggi. È necessario rilevare in ogni fatto i numeri, le dimensioni, l'intensità, la durata, la frequenza, la data del tempo e del luogo. Per esempio, il fulmine frequente nell'estate e nelle regioni meridionali, è raro nell'inverno e nelle regioni boreali; il contrario avviene dell'aurora boreale. È d'uopo ragguagliare le date di luogo e di tempo per riconoscere l'estensione d'un fenomeno, per esempio d'una grandine o d'un terremoto. Solo coll'applicare costantemente la bilancia alle operazioni chimiche abbiamo potuto ridurre le combinazioni dei corpi a leggi semplici e costanti.</p>
<p>Non basta osservare il fatto principale, ma giova notare tutte le circostanze che lo accompagnano. Li antichi assimilavano i fulmini alle saette, del che rimase vestigio nel nostro vernacolo; forsanche li confondevano colli aeroliti. Solo con più larga osservazione si venne ad accertare come nei luoghi affetti dal fulmine non si trova mai alcun corpo estranio, e che il fulmine attraversa spesse volte le mura e i ripari di ferro senza lasciarvi alcuna fessura; e per tal modo si venne a indurre prima che fosse il passaggio d'un fluido imponderabile, poi che fosse solo una vibrazione cagionata in certi corpi dalla tensione elettrica della terra e dell'atmosfera. </p>
</div1>
<div1>
<head>CAPITOLO XV</head>
<argument><p rend="sc">DELLE PROVE </p></argument>
<p>Prova è un fatto talmente connesso con un altro fatto che la certezza dell'uno apporta alla mente la certezza dell'altro.</p>
<p>Una ferita mortale trovata sopra un cadavere, ovvero una materia velenosa trovata nelle sue viscere, è un fatto che si può accertare, e da cui può il giudice acquistar la certezza che fu commesso un atto di violenza, il quale senza tale indizio rimarrebbe ignoto. La connessione tra i due fatti consiste in ciò che sono veramente due aspetti d'un medesimo fatto, ovvero parti a continuazione di esso. La prova cade dunque sotto il principio dell'<emph>identità</emph>.</p>
<p>La prova è <emph>imperfetta</emph> e più o meno <emph>debole</emph> quando la connessione tra i due fatti non è <emph>necessaria</emph>, cioè quando non esclude una simile connessione con altro fatto diverso. La materia velenosa trovata presso persona famigliare col morto è una prova imperfetta di reità, perché non esclude che quegli si fosse procacciata la sostanza velenosa ad altro fine, o che il veleno sia stato propinato da altra persona. Può al sommo far prova d'una disposizione a delinquere, ma non della finale consumazione del delitto.</p>
<p><emph>Semiprova</emph> si chiama quella prova imperfetta che accoppiandosi con altra semi–prova può costituire prova compiuta. In molte legislazioni il detto d'un testimonio solo, sebben fededegno e valido, non costituisce prova, se non congiunto al detto concorde d'altro testimonio pur valido e fededegno. Può considerarsi semiprova la decomposizione dell'acqua in certe proporzioni d'ossigeno e d'idrogeno; la quale riceve piena evidenza colla ricomposizione delli stessi equivalenti d'ossigene e d'idrogene in un equivalente d'aqua (analisi e sintesi).</p>
<p><emph>Indizio</emph> si chiama un fatto che per sé non costituisce prova, né parte di prova, ma può guidare nella ricerca delle prove. Avvenne più d'una volta che un cane col fremito e coi latrati chiamò l'attenzione della gente sull'uccisore del suo padrone; e diede la prima occasione a cercare le prove del suo delitto. Spesso avviene che il sembiante agitato, o certe vaghe parole, o le subitanee spese, o il possesso di certi oggetti, chiamino l'attenzione dei magistrati sopra i colpevoli, contro i quali non milita peranco alcuna prova.</p>
<p><emph>Cumulo delle prove</emph> è un complesso di fatti, o veramente di parti d'un fatto, nessuna delle quali per sé basterebbe a costituir prova, perché non apparirebbe la sua connessione necessaria con quella parte del fatto che si tratta di provare. Ma la connessione viene a chiarirsi mediante l'accertamento di più altre parti del fatto. Se due soli punti d'una circonferenza non bastano a determinare un circolo, tre punti possono bastare. Se l'ipotesi del calore interno del globo non può fondarsi nel solo fatto della temperatura costante dei sotterranei, può avvalorarsi dal concorso di questo fatto con altri molti; cioè con quello della temperatura sempre crescente in ragione della profondità, con quello delle aque termali, dalle eruzioni dei vulcani e delle vestigia di altre più vaste eruzioni.</p>
<p><emph>Dubio</emph> è lo stato dell'animo quando la prova è insufficiente a produrre certezza, o perché incerta in se medesima, o perché non connessa necessariamente col fatto che deve provare. In tal caso il fatto non si dice provato, ma solamente probabile.</p>
<p>La probabilità in sommo grado si confonde quasi coll'assoluta certezza, perché suol produrre nelli animi la medesima quiete.</p>
<p>La probabilità in minimo grado non cagiona nemmeno lo stato di <emph>dubio</emph>, ma quello di mero <emph>sospetto</emph>. In tal caso la connessione si risolve in una debole associazione d'idee. Il mero passaggio d'una persona presso al luogo del delitto può dar origine ad un sospetto, benché non faccia parte di prova.</p>
<p><emph>I gradi di probabilità</emph> si misurano dal corso consueto e noto delle cose, e possono anche ridursi a leggi numeriche, come per esempio quelle che reggono i giochi di sorte o la durata della vita; per cui sopra mille nati è probabile che 250 muojano entro un anno, e che uno solo arrivi all'età di anni 95.</p>
<p><emph>Congettura</emph> è quell'atto col quale giudichiamo che un fatto possa esser connesso con altro fatto, senza dimostrare la necessità di tale connessione. La congettura corrisponde alla probabilità; e potrebbe anche dirsi l'atto col quale ci avvediamo della maggiore o minor probabilità d'un fatto. La congettura è un atto nostro, la probabilità è una condizione del fatto. Perciò una congettura può dirsi più o meno probabile.</p>
<p><emph>Presunzione</emph>, legalmente parlando, è un sommo grado di probabilità che si misura da ciò che di consueto avviene: <quote><foreign lang="lat">ex eo quod plerumque fit</foreign></quote> (Cujac.); cosicché si prende legalmente per vero prima d'averne riconosciuta la prova: <foreign lang="lat">praesumitur</foreign>.</p>
<p>Il legislatore, presumendo che un minorenne sia insufficiente ad amministrare i proprj beni e a reggere la propria persona, instituì le curatele e le tutele. Per simil ragione nelle minorità dei principi s'instituiscono le reggenze. Moralmente parlando si chiama presunzione l'atto di chi si appropria una cosa prima che sia giudicata sua o un onore che non gli appartenga, e di chi intraprende o afferma una cosa, avanti d'esser certo di poterla fare o di poterla dire.</p>
<p><emph>Verosimiglianza</emph> è la proprietà. che ha un fatto d'apparirci come vero, anche prima che si possa avverarlo. Talora il vero non è verisimile, perché non corrisponde a quella limitata esperienza che noi abbiam fatta del vero. Viceversa, e più spesso, il verisimile non è vero perché l'idea che ci siamo formati del vero involge molta parte d'imaginario. Così parve verisimile ai Greci che i giganti avessero potuto prendere in pugno le montagne; e pare inverosimile alli ignari dell'astronomia che la stella di Venere sia un pianeta simile alla terra, o che le alte nostre montagne siano formate coi fondi delli antichi mari. L'inverisimile può per mezzo delle prove dimostrarsi Vero, e il verisimile scoprirsi falso. </p>
</div1>
<div1>
<head>CAPITOLO XVI</head>
<argument><p rend="sc">DELLA TESTIMONIANZA </p></argument>
<p>Se ogni uomo dovesse osservare da sé tutti i fatti e indurre da sé tutte le leggi, la vita gli sfuggirebbe prima ch'egli avesse raccolto la più tenue particella di sapere. Sono rari li uomini che in tutta la vita possono scoprire in propria persona una verità.</p>
<p>Archimede vaneggiò di contento per aver scoperto un teorema d'idrostatica. L'uomo adunque ha bisogno del <emph>testimonio</emph> dell'uomo, tanto per l'infermità della sua mente, quanto per quella del suo corpo che non può esser presente in tutti i tempi e in tutti i luoghi. È necessario dunque combinare i fatti della nostra esperienza coll'esperienza altrui. È necessario dunque prestar fede al testimonio altrui quanto ai nostri sensi. È necessario <emph>connettere</emph> le sensazioni altrui colle nostre. Così possiamo quasi vedere e udire colli occhi e colli orecchi altrui.</p>
<p>Il testimonio dei viventi non basta; è mestieri raccogliere anche quelli d'altre generazioni. Il ritorno d'una cometa può avvenire a tale intervallo d'anni che nessuno più sopraviva di quei che la videro la prima volta.</p>
<p>Nelle testimonianze si deve anzi tutto esaminare se il fatto è <emph>possibile</emph>, cioè se non è contrario all'ordine dell'universo. Altrimenti vuolsi piuttosto credere che il narratore siasi ingannato, o voglia ingannare; le quali due cose non sono contrarie all'ordine di natura, anzi pur troppo accadono di frequente e hanno la loro ragione di accadere, cioè l'imaginazione o la passione. Le narrazioni delli antichi scrittori anche dotti intorno ai ciclopi, alla fenice, ai dragoni alati sono a considerarsi come imaginarie. L'averle credute essi non è ragione che le crediamo noi. Essi erano proclivi a tali credenze più di noi, perché non conoscevano il limite di fatto delle cose del mondo, quanto lo conosciamo noi per più lunga e vasta esperienza e più fedele <emph>osservazione</emph>. Inoltre attribuivano i fenomeni del mondo, non a <emph>forze costanti</emph>, ma a <emph>variabili volontà</emph>. Anche i pensatori più profondi non credevano veramente che vi fosse un <emph>ordine</emph> stabile nell'universo. Or non è a dimenticarsi che <emph>pochi</emph> sono ancora li uomini iniziati nelle <emph>scienze</emph>, ossia nelle cognizioni delle <emph>leggi</emph> dell'universo. Anche presso le nazioni civili il <emph>maggior numero</emph> vive in un cerchio molto angusto d'esperienza e di ragionamento, e conserva in gran parte l'<emph>ignoranza primitiva</emph>.</p>
<p>Anche quando il fatto è possibile, è mestieri esaminare se chi prima lo attestò, lo abbia veramente <emph>potuto vedere</emph>; e se chi può averlo veduto lo ha <emph>veramente attestato</emph>. Posto eziandio che il pastore Faustolo avesse potuto <emph>vedere</emph> la lupa ad allattar Romolo e Remo, rimaneva a verificare se alcuno avesse veramente udito di bocca sua tal racconto.</p>
<p>Importa assai considerare se il fatto che li altri attestano è tuttavia <emph>verificabile</emph>. Se leggiamo nei libri di fisica e di chimica quali sono i componenti dell'aqua, possiamo credere con mente tranquilla, perché sappiamo di poter, quando che sia, verificare il fatto. Se leggiamo che in Egitto vi sono gigantesche piramidi e necropoli piene di milliaia di mumie, e che li ieroglifici sono un alfabeto, e le voci ch'esso esprime si spiegano colla lingua copta, <emph>possiamo credere perché possiamo verificare</emph>. Possiamo mettere in dubbio una od altra cosa particolare, ma non possiamo impugnar l'evidenza generale. Se leggiamo che l'italiano e il francese derivano dal latino, e il latino e il greco dalle lingue antiche della Persia e dell'India, anche chi ignora il latino e il greco e il zendo e il sanscrito può prestarvi fede; perocché in ogni caso egli è certo di poter verificare colli opportuni mezzi la radicale consonanza e la ineguale antichità di tutte queste lingue. Quando i fatti sono per tal modo verificabili, noi in apparenza prestiamo fede alle <emph>persone</emph>, ma in ultimo conto la nostra fede si riferisce ai <emph>fatti</emph>. La difficoltà di credere alle testimonianze comincia a farsi grave quando a lato di essa <emph>non esistono più i fatti</emph> ai quali si riferiscono; poiché allora il testimonio può impunemente mentire.</p>
<p>Il testimonio può venire ingannato da' suoi sensi per la loro naturale debolezza. Un rumore, un lamento può venire udito da chi ha buon orecchio, e non da chi è sordo. I sensi possono avere ingannato il testimonio. Da lontano si può prendere in fallo una bandiera o altro segnale. La finezza e bianchezza d'una tela può parer maggiore al lume d'una lucerna che alla luce del sole.</p>
<p>Vi può essere stato nel testimonio diffetto d'<emph>attenzione</emph>per fretta o stanchezza, o terrore o dolore o preocupazione, o per la moltitudine medesima delle cose che sarebbero state da osservarsi, e che perciò non Vennero tampoco vedute. Più volte uomini presenti ad una battaglia non ne riportarono altra ricordanza che quella d'un'immensa confusione.</p>
<p>Può esservi diffetto di <emph>memoria</emph>, sicché si confondano i nomi, le date, i numeri; e si attribuiscano ad uno i dati o i fatti d'un altro, o si dimentichino cose e parole di sommo momento.</p>
<p>Può esservi diffetto di <emph>riflessione</emph>, per la natura improvvisa e fugace del fatto che non si poté osservare con accurato studio delle circostanze, o per indole del testimonio che non fosse capace di discernere. Chi è ignaro di storia naturale potrà confondere una pianta inocua con una pianta velenosa, notando solo la forma delle frondi o il color del fiore o altro di minor momento, e potrà fare una testimonianza ingiusta e dannosa ad un accusato. Sia d'esempio la colonna infame.</p>
<p><emph>L'imaginazione</emph> può dar corpo alle ombre, può far credere alla presenza delli assenti o dei morti, o anche di esseri e di fatti interamente fantastici. Ancora nel secolo passato vennero condannate a morte povere donnicciuole credute maghe, e alcune veramente persuase e confesse d'aver fatto ciò che nell'ordine dell'universo è impossibile. Finalmente l'associazione delle idee può condurre il testimonio a confondere il vero col falso, la passione e la ragione.</p>
<p>Per effetto di queste varie disposizioni non avviene quasi mai che un medesimo fatto venga esposto da più testimoni in modo perfettamente uniforme e identico, nemmeno quando ognuno di essi fu presente e riferisce con accuratezza e fedeltà quanto <emph>ha creduto</emph> vedere e udire.</p>
<p>L'incertezza cresce se si aggiungono tutte le cause <emph>morali</emph> che possono indurre i testimonj a modificare in più o in meno, in bene o in male ciò ch'essi hanno veramente percepito. Può questo avvenire per amore, per odio, per invidia, per ammirazione, per timore, per adulazione, per venalità o altro interesse di persona, di famiglia o di classe; o per zelo di parte o di setta, o impulso di superstizione. Vi sono luoghi e tempi nel quali non si possono dire i fatti senza pericolo, e viceversa i potenti hanno l'impunità del mentire. Nei paesi conquistati dai Maomettani le popolazioni d'altra fede sono per legge inabili a far testimonianza in giudizio, e nel medio evo li ebrei non erano ammessi a far testimonianza contro i cristiani.</p>
<p>In alcuni stati la pubblica corrutela fu tale in certi tempi che li uomini venivano educati alla simulazione, alla menzogna, alla frode, persino allo spergiuro, mediante la gesuitica dottrina delle <emph>restrizioni mentali</emph>. V'era chi viveva facendo traffico della verità, o come quivi si diceva <emph>facendo lo testimonio</emph>. Tutto ciò che in tali tempi e tali luoghi può risultare per prova testimoniale non ha in faccia alla logica alcuna connessione col fatto; anzi <foreign lang="lat">ex eo quod plerumque fit</foreign> è piuttosto <emph>a presumersi</emph> falso che vero.</p>
<p>Perciò sul valor morale delle testimonianze le leggi stesse fanno gran divario. La deposizione d'un nemico è sospetta. La deposizione d'un accusato o d'un complice si considera nulla in quanto egli nega il proprio delitto o la partecipazione al delitto; ma è decisiva in quanto lo confessa, o in quanto esplicitamente o <emph>implicitamente</emph> lo suppone; sono però illecite le dimande indirette e suggestive in cui si tenda di estorcere all'accusato o al testimonio una dichiarazione implicita. In molti casi non è ammessa la testimonianza de' congiunta anzi non può nemmeno esser dimandata, perché si rispetta il senso di natura che li spinge a salvare i loro cari anche a pregiudizio del vero; e la legge non deve mai contrariare le giuste affezioni, ma deve rispettarle e piuttosto fomentarle. Per lo più in giudizio la testimonianza non confermata da giuramento non ha valore e diviene un mero indizio. Bisogna inoltre che il testimonio giustifichi la <emph>causa</emph> della <emph>scienza</emph>, cioè il modo col quale ha potuto pervenire a quella cognizione del fatto ch'egli professa. La testimonianza di chi ha solamente udito da <emph>altri</emph> non può valere se non in quanto l'altro testimonio manchi. Ma queste due testimonianze, quand'anche siano unite e concordi, costituiscono veramente una sola, poiché un solo dei testimonj ha la causa della scienza.</p>
<p>La concorde deposizione di più testimoni è considerata più valida che non quella di ciascuno di essi, cosicché quella d'un primo testimonio non acquista effetto legale se non dopoché venne confermata da un testimonio secondo, <foreign lang="lat">testis unus testis nullus</foreign>. I magistrati, i giurati e i difensori in tali cose sogliono moltiplicare, variare e intrecciare le dimande, affinché se i testimoni si fossero pure accordati. a mentire o avessero il medesimo interesse a mentire, possano cadere in contradizione su qualche punto essenziale, non preveduto nei loro accordi.</p>
<p>Il valore dato alla pluralità dei testimoni si riduce alla difficoltà della concordia nell'errore o nella menzogna. La pluralità dei testimonj è un mezzo per rendere difficile, anzi impossibile la menzogna e l'errore. Senonché la scola scozzese (Reid), vedendo nell'uomo una naturale inclinazione a communicare i propri sentimenti, considera come principio istintivo la <emph>veracità</emph>. E aggiunge che siamo propensi ad attribuire alli altri ciò che sentiamo noi nella nostra coscienza, ciò che è principio di <emph>veracità</emph> per noi stessi, diviene principio di <emph>credulità</emph> verso li altri; prestiamo fede alli altri in quanto sentiamo che li altri possono prestar fede a noi. È ben vero che tanto l'onesto, quanto il disonesto crede facilmente li altri simili a se stesso, Ma vi sono uomini onesti che sono anche diffidenti e sospettosi, come vi sono uomini malvagi che sono creduli e imprudenti. La scola frenologica notò il fatto che alcuni uomini, tanto onesti quanto malvagi, hanno l'istinto d'essere <emph>circospetti</emph>, cioè inclinano naturalmente a reprimere la manifestazione dei propri sentimenti.</p>
<p>Molte cose concorrono ad avvalorare il vecchio detto <foreign lang="lat">testis unus testis nullus</foreign>. Il principio della pluralità dei testimoni, ha il suo fondamento nella natura umana presa nel complesso de' suoi istinti, quand'anche si possa riconoscere nell'uomo un generale istinto di veracità.</p>
<p>Anche nelle testimonianze il criterio della verità risulta dunque dalle evidenze combinate (v. Cap. VI). </p>
</div1>
<div1>
<head>CAPITOLO XVII</head>
<argument><p rend="sc">DEI PERITI E ALTRI TESTIMONI PER PUBBLICA AUTORITÀ </p></argument>
<p>Alla testimonianza si riferisce anche la perizia. <emph>perizia</emph> è la dichiarazione che fanno intorno ad una cosa certi uomini nei quali la legge <emph>presume una speciale cognizione</emph>. Tali sono, in quanto concerne la professione loro, i medici, i chirurghi e veterinari, le levatrici, i chimici, li ingegneri, li agrimensori, li architetti, i capimastri, li agenti di cambio, i sensali e perfino i rigattieri che stimano il valore delli oggetti. Essi sono veramente testimonj nei quali oltre alla veracità si presume, nelle cose di loro scienza e pratica, un giudizio vero e una cognizione superiore a quella che ne ha commune delli uomini.</p>
<p>Una società ben ordinata richiede ne' periti la <emph>causa della scienza</emph>, cioè la prova di tale loro special cognizione. La prova risulta da certi precedenti in loro riconosciuti per testimonianza d'altri periti, ossia di quelli che li hanno ammaestrati nelle scuole, se si tratta di studi fatti, e che per incarico d'officio si presumono sapere se quelli uomini esercitano tal professione e sono degni di fede.</p>
<p>Quelli che sono chiamati ad attestare la capacità dei periti furono, dunque alla volta loro, assoggettati ad altre simili prove ossia alla testimonianza d'altri periti. Onde anche in ciò più evidenze vengono a connettersi fra loro.</p>
<p>Nessuna di tali evidenze è più valida d'un'altra; ma solamente la loro catena e connessione viene a stabilire una complessiva e vasta presunzione di verità, come una pianta nutrita da infinito numero di radici, nessuna delle quali è assolutamente necessaria alla vita delle piante; nessuna può dirsi <emph>radice prima</emph>. La presunzione di veracità risulta dall'impossibilità d'un inganno concorde su tutti i punti. Senza di questa presunzione tutte le operazioni sociali verrebbero avviluppate in un perpetuo dubio; li uomini verrebbero disanimati dall'interpretare qualsiasi cosa. La perizia è dunque d'ordine necessario.</p>
<p>La competenza dei diversi periti è reciproca.</p>
<p>Lo stesso uomo il cui voto d'agrimensore è decisivo nel determinare il valore d'un campo, il cui padrone sia per caso un medico, potrà viceversa soggiacere al voto decisivo del medico, qualora si tratti della gravità d'una ferita. La legge non attribuisce dunque né all'agrimensore né al medico una <emph>generale</emph> sapienza e autorità, ma solo una cognizione speciale entro i limiti de' suoi studi riconosciuti e della sua professione.</p>
<p>È parimenti necessario che la società riconosca e faccia riconoscere certe qualità personali a cui nelle diverse occorrenze della vita la commune delli uomini suol prestar fiducia. Ciò avviene negli avvocati, nei notai, nei maestri, nei preti. E perciò la società li munisce di patenti e altre testimonianze pubbliche e solenni, con segni evidenti dell'autorità che le conferì; e ciò per preservare da inganno la imperita moltitudine.</p>
<p>È pur necessario determinare certi segni evidenti dai quali ognuno possa riconoscere se altri è proprietario, ipotecarlo, fittuario, cittadino, negoziante e così dicendo. Quindi il sistema dei documenti autentici, dei registri ipotecarj, delle camere notarili, delli archivj, delle camere di commercio, dei consolati; cose tutte che riposano sul principio della perizia, ossia delle testimonianze combinate.</p>
<p>Anche i magistrati che hanno cura d'imporre il legale impronto alle monete, ai pesi, alle misure, intervengono quasi come periti e testimoni in tutti i contratti, per assicurare la fede dei contraenti. In una moneta l'evidenza dell'impronta equivale all'evidenza del valore. </p>
</div1>
<div1>
<head>CAPITOLO XVIII</head>
<argument><p rend="sc">DELLA TRADIZIONE </p></argument>
<p>Tradizione è la testimonianza d'un fatto ripetuto di persona in persona, per più generazioni.</p>
<p>Nei tempi civili, ogni fatto memorabile vien ricordato e determinato colle scritture pubbliche e private, con monumenti, medaglie e altri modi. Ma nei tempi primitivi, e presso i Popoli meno colti, la tradizione non suol essere assicurata con alcun segno stabile; laonde ad essa sola rimane abbandonata ogni memoria dei fatti.</p>
<p>L'esperienza quotidiana perpetua prova che nessun fatto viene narrato mai senza qualche notabile varietà da quelli che ne furono spettatori. In seguito, chiunque lo ripete non lo fa quasi mai colle sole e vigorose parole e circostanze colle quali gli fu narrato. La debolezza della memoria, o la mancanza d'attenzione e di giudizio è causa che qualche circostanza o venga alterata da chi parla, o venga malintesa da chi ascolta. Basta solo che alcun punto resti dimenticato da uno o altro narratore, perché venga in qualche modo supplito dall'imaginazione e dalla riflessione del narratore che segue. Nei fatti contemporanei una parte rimane sempre secreta o almeno ignota al più. Ma essi dovendo pure per una legge della mente umana, combinare le loro idee in un tutto, riempiono facilmente le lacune con loro proprie supposizioni.</p>
<p>Se i fatti sono indifferenti allo spettatore, egli non si cura ripeterli; e dopo breve tempo li trascura, li oblia, o ne porge ai suoi discendenti un'idea confusa e imperfetta. Se non gli sono indifferenti, tanto più è propenso a colorarli d'odio o d'amore, di disprezzo o d'adulazione. Sovente il timore costringe tutti a tacere per lungo tempo i fatti, o parti importanti dei fatti, sicché la generazione che surge li ignora. Di certi uomini e di certi fatti si ricorda solo il <emph>male</emph> d'altri <emph>solo il bene</emph>.</p>
<p>Se in ogni trapasso da generazione a generazione può intervenire alterazione, anche quando il fatto è vicino e sono noti li uomini e i luoghi, l'alterazione diventa maggiore nel corso del <emph>tempo</emph>, e tanto più se le famiglie mutano <emph>luogo</emph>. I posteri attribuiscono facilmente ai luoghi dove vivono i fatti avvenuti in terre lontane, ch'essi più non conoscono, e che forse non sanno essere state abitazioni dei loro padri.</p>
<p>Inoltre i costumi si mutano; cadono i regni e le religioni; i popoli periscono o si disperdono, o si confondono con altri popoli. Le lingue si mescolano e si innovano; le voci a poco a poco ricevono altri sensi. La tradizione dei padri cade in discredito e in disprezzo presso la gioventù o appare assurda e falsa ai lontani posteri, che nello <emph>spiegarla</emph> ed <emph>emendarla</emph> la trasformano</p>
<p>La tradizione cade talora sotto l'autorità e il terrore di nazioni straniere, o di nuove sette religiose che hanno interesse a far dimenticare il passato od a spargervi la confusione l'oblio e l'errore. Nell'India i Bramini, volendo nascondere all'indigeni la propria origine primitiva di straniera e farsi credere un'emanazione primitiva di Brama, soppressero ogni tradizione anteriore alla loro venuta, e avvolsero ogni antico fatto con una mitologia ed una cronologia ugualmente fantastiche. Onde l'istoria dell'India comincia solo dopo l'invasione greca o piuttosto la maomettana, per opera di scrittori arabi e persiani. L'Italia ignora affatto l'istoria delli Etruschi, dei Sabini, delli Umbri, dei Sanniti e d'altri popoli che fiorirono prima della conquista romana.</p>
<p>Sovente i nomi più illustri vengono proscritti o infamati le opere gloriose vengono attribuite ad altri nomi; talora ai nemici di quelli che le hanno fatte. I ponti, le strade che i Romani costrussero in Germania vengono attribuite dal popolo ai mali spiriti da essi adorati (Heidenmauer, Teufelstrasse). Li antichi seguaci d'Odino vengono chiamati nelle cronache adoratori del demonio. La tradizione non sa più a chi attribuire le <emph>torri rotonde</emph> dell'Islanda e della Sardegna, delle quali ultime la tradizione conserva il nome solo di <emph>nuraghi</emph>.</p>
<p>A forza di confondere e di dimenticare, alcuni nomi restano soli nella memoria dei posteri. I fatti d'una successione di regnanti e di un popolo conquistatore si attribuiscono al nome d'un solo, d'un Cesare qualunque, d'un semidio, d'una divinità. Pare che coi nomi d'Ercole e di Cadmo si siano compendiate molte imprese dei fenicj e d'altri popoli orientali nelle isole e penisole del Mediterraneo. È certo che il nome Cadmo in fenicio e in ebraico significa oriente. I greci attribuiscono tutte le favole morali ad Esopo Frigio; molte di quelle medesime favole si trovano presso li Indi, e si attribuiscono a Pilpai o Bidpai.</p>
<p>Per tal modo un individuo, che forse non visse mai, diviene un <emph>ideale</emph>, un <emph>generale</emph>, che abbraccia i fatti e i detti di più individui, di più generazioni, di più nazioni. Questa doottrina dei <emph>personaggi</emph> ideali forma gran parte della <emph>scienza Nuova</emph> di Vico. Il nome di Omero, ossia del vecchio cieco e senza patria, abbraccia tutta la discendenza dei poeti e rapsodj che per più secoli rifecero in versi le tradizioni dei Greci e fors'anche d'altre più antiche genti. Non è da obliare che il nome d'Achille non è graco, e forse nemmeno quello d'Ulisse (Odysseys). Ma sono Greci i nomi trojani Priamo, Ettore, Astianatte.</p>
<p>Colla grande <emph>scoperta</emph> delle persone ideali Vico pose in dubbio non solo li eroi dei poemi, ma anche quelli delle istorie; nelle quali più tardi si diede forma stabile e scritta alle antiche tradizioni orali intorno alle origini delle genti e delle città.</p>
<p>E per verità, chi alquanto consideri, troverà strano che l'istoria <emph>certa</emph> di Roma debba cominciare con un Romulo figlio del Dio Marte e della vestale Ilia, che discende da Enea figlio della dea Venere. Codesto Romulo comincia coll'essere allattato da una lupa e finisce coll'essere portato da un turbine in cielo: <quote><foreign lang="lat">denso regem operuit nimbo.... nec deinde in terris Romulus fuit</foreign></quote>. (<bibl>T. Liv.</bibl>).</p>
<p>Di Numa si narra che fu così chiamato perché doveva dare ai Romani le leggi (normos) (Serv.). E perciò fin dalla nascita ebbe barba bianca; onde Virgilio disse: <quote><foreign lang="lat">incanaque menta regis romani</foreign></quote> (<bibl><title lang="lat">Ae.</title>, VI, 809</bibl>), ciò che il commentatore Servio spiega dicendo: <quote><foreign lang="lat">fuisse canum prima aetate</foreign></quote>. È la stessa storia del Budda Indiano che nasce ottuagenario. Fu poi marito d'una Dea, e sedeva a consiglio con altre divinità: <quote><foreign lang="lat">Camoenis eum locum sacravit, quod earum sibi concilia cum coniuge sua Aegeria essent</foreign></quote> (<bibl>T. Liv.</bibl>). E la tradizione aggiungeva che, dopo la morte di lui, Egeria pianse tanto che fu mutata da Diana in fonte: <quote><foreign lang="lat">Liquitur in lacrymas donec pietate dolentis Mota soror Phoebi gelidum de corpore fontem fecit</foreign></quote> (<bibl>Ov., <title>Met.</title>, XV, 550</bibl>).</p>
<p>Servio Tullio era figlio del Dio Vulcano. <quote><foreign lang="lat">Namque pater Tulli Vulcanus, Ocresia mater</foreign></quote>. Ed era marito della dea Fortuna che veniva a trovarlo per la finestra, onde ebbe nome una porta di Roma. <quote><foreign lang="lat">Unde Fenestellae nomina porta tenet</foreign></quote> (<bibl>Ovid. <title>fast</title>., VI</bibl>). Tullo Ostilio sparve come Romulo in una tempesta consunto da un fulmine: <quote><foreign lang="lat">fulmine ictum cum domo conflagrasse</foreign></quote>. Così prosegue la storia di Roma. Mentre dei vicini popoli etruschi rimangono ancora vasti sepolcreti con milliaia di vasi figurati e scritti, nessun vestigio conservò Roma delle tombe de' suoi re. Eppure le origini di Roma, in paragone ad altre città, sono recenti: precedono solo di secoli sette e mezzo l'era nostra, e cadono presso i tempi che nella Grecia e nella vicina Magna Grecia già nasceva la filosofia (Sec. VI), cioè, quando successe all'età dell'imaginazione libera l'età della riflessione. Molto meno le origini di Roma possono dirsi antiche al paragone delle dinastie d'Egitto; o al paragone de' seimila anni d'antichità che Aristotele, dietro le memorie a lui fornite per cura d'Alessandro, attribuiva alla legge di Zoroastro. Vico vedendo nell'istoria romana una siffatta miscela di verosimile e d'inverosimili la chiamò un <quote>serioso poema</quote>. Alcuni moderni, dietro l'esempio suo, si spinsero a congetturare che nei re di Lavinio, d'Alba, di Roma, si rappresenti il successivo dominio di diversi popoli aborigeni e trasmarirni Frigi, Pelasgi, Arcadi, Lidj, Etruschi, Sabini, Latini e le vicende delle loro leggi e religioni. Ognuno dei sette re, Romulo, Numa, Ostilio, Anco Marzio, Servio, Tarquinio sarebbe l'ideale d'un'intera età, d'una legislazione, d'un dominio, d'una rivoluzione compendiata dalla confusa memoria dei popoli in una vita d'uomo.</p>
<p>Anche nel medio evo, a fronte delle croniche e dei diplomi scritti in <emph>latino</emph>, vediamo diffondersi in <emph>romanzo</emph>, cioè in vulgare, tradizioni di fatti ideali. L'imaginazione dei popoli trasmuta in eroi i cortigiani (paladini) di Carlomagno; anzi risuscita sotto quei nomi li eroi d'altri più antichi poemi dei Galli e dei Britanni, e sopratutto quelli dei cavalieri della Tavola Rotonda del re Arturo. Nei romanzi scritti in prosa (Turpino) e poi verseggiati da Ariosto e da altri molti, vediamo minutamente descritto l'<emph>Assedio di Parigi</emph>, che si imagina fatto dalli Arabi ai tempi di Carlomagno. Ma i documenti istorici provano che li arabi erano già stati sconfitti a Poitiers (732), da Carlo Martello avo di Carlomagno; poi cacciati di Francia (759) da Pipino suo padre, e assaliti da Carlomagno in Ispagna (778) sappia o che la sede di Carlomagno non era l'isola di Parigi ma Aquisgrana; e che Parigi non fu mai assediata dalli Arabi, ma bensì saccheggiata più volte dai pirati Normanni (845), cominciando una trentina d'anni dopo la morte di Carlomagno sotto Carlo il Calvo, figlio di suo figlio. È chiaro che la tradizione confuse due eroi con un imbecille. Carlo Martello e Carlomagno con Carlo il Calvo, cioè, cinque generazioni in una; confuse li Arabi venuti dal mezzodì coi Normanni venuti dal settentrione e i nuovi seguaci di Maometto coi seguaci dell'antico d'Odino. Se non fossero limaste altre più severe memorie di quel tenebrosi secoli, noi avremmo dovuto credere all'assedio di Parigi, come crediamo all'assedio di Troia.</p>
<p>Per simili confusioni di tempi e di persone, il popolo addita ancora nelle vie di Milano i luoghi, ove secondo la tradizione, il vescovo Sant'Ambrogio combatte a cavallo con un flagello in mano contro li Ariani, cioè contro i Goti. Ma noi, per tutte le memorie sacre e profane, abbiamo certezza che quel prelato visse pacifico sotto l'imperio di Teodosio, e morì alla fine del secolo IV, (A. 397); e che l'esterminio di Milano per opera del Goto Uraia, sotto il re Vitige, avvenne solo nel secolo IV, (A. 539); cioè 142 anni dopo la morte di Sant'Ambrogio. E l'apparizione di Sant'Ambrogio alla testa dei cittadini, col flagello in mano, si riferisce alla vittoria di Parabiago contro Lodrisio Visconti a mezzo il secolo XIV, cioè quasi mille anni dopo Sant'Ambrogio.</p>
<p>Qui abbiamo dunque una confusione di dieci secoli avvenuta nella memoria del popolo, senza alcun interesse a fingere a fronte di documenti, certissimi e venerati, che avrebbero dovuto frenare il volo dell'imaginazione. Ma quando si noti che Milano portava in guerra sul suo stendardo l'effigie di Sant'Ambrogio, tutto si spiega; poiché veramente in tal senso quel pacifico prelato intervenne a tutte le battaglie del suo popolo. Queste <emph>tradizioni</emph> poetiche si poterono formare quando i popoli avevano già sedi stabili, lingue scritte, continuità di documenti, di ordinanze municipali, collegii di notari, date certe di anni e di giorni, e successioni notissime di principi e di prelati. Da ciò si può argumentare quali errori possano essersi accumulati nelle tradizioni di secoli più antichi, quando le tribù erravano nomadi, non avendo ancora uso vulgare di alfabeti, e conservando ogni memoria col solo legame del verso cantato (<emph>carmina</emph>). Bisogna considerare le mutazioni continue dei luoghi, le mescolanze della conquista, della servitù, delle colonie, e perciò la continua innovazione delle lingue, le continue interpretazioni delli antichi simboli e delle antiche metafore e iperboli, le variazioni dei costumi, senza alcun freno d'istorie, di monumenti, di scritture, di cronologie, di critiche, di filosofie. Onde quando i popoli, venuti a tempi di coltura e di riflessione,, cominciarono a raccogliere le tradizioni antiche non era più possibile separare l'opera della <emph>memoria</emph> da quella dell'<emph>imaginazione</emph> e districare la verità dalla confusione dei secoli.</p>
<p>Ciò era tanto più difficile per la generale ignoranza anche dei più dotti; poiché non vi era ancora scienza né della natura, né dell'uomo.</p>
<p>Si credeva con tutta fede che certe persone umane fossero state più antiche delli astri e trasformate in astri, anzi in ampie costellazioni dopo la morte come Ercole, Perseo, Andromeda, Cassiopea, Cefeo. Li arcadi si credevano <emph>proseleni</emph>, cioè più antichi della luna (<quote><foreign lang="lat">Arcades Luna priores</foreign></quote>); anzi più antichi di Giove, ch'era il padre della Luna. <quote><foreign lang="lat">Ante Iovem genitum terras tenuisse feruntur Arcades; et Luna gens prior illa fuit. Vita ferae similis</foreign></quote> (<bibl>Ov., <title>Fast.</title>, II, 289</bibl>).</p>
<p>Li scrittori posero termine alla licenza delle tradizioni orali; diedero forma stabile a quelle che trovarono. Ma essi nell'atto di scrivere, intendevano e interpretavano le cose oscure, come potevano e secondo le proprie idee. Essi dovevano per necessità psicologica connettere e unificare colle proprie idee le idee derivate da tempi e da luoghi lontani. E inoltre, per essere creduti o almeno tolerati, non potevano non correggerle e adattarle giusta la persuasione vulgare del loro tempo. Così li uomini, come dice Vico, fanno se medesimi regola del mondo, ossia fanno del presente la regola e la misura del passato.</p>
<p>Alcuni autori più savi avvertono il lettore dell'incertezza delle notizie raccolte. Tito Livio, parlando dei fatti anteriori alla fondazione di Roma, dichiara che sono appoggiati piuttosto a tradizioni favolose che a monumenti: <quote><foreign lang="lat">poeticis magis decöra fabulis quam incorruptis rerum gestarum monumentis traduntur</foreign></quote>. E non intende affermarli ne impugnarli: <quote><foreign lang="lat">ea nec affirmare nec refellere in animo est</foreign></quote>. Ma i racconti favolosi di Tito Livio vengono ogni dì letti e ripetuti, mentre il savio avvertimento rimane obliato. Per tal modo i testimoni più onesti propagano il falso; e noi fin dalla nostra adolescenza ci avvezziamo a confonderlo col vero; e corrompiamo con tale promiscuità il nostro buon giudizio naturale.</p>
<p>Talora presso i monumenti e li scritti <emph>autentici</emph> e riconosciuti, si stabilisce quasi <emph>parallela</emph> ad essi, una tradizione che non li nega, anzi professa di conservarli e venerarli. Ma dichiara e interpreta i luoghi oscuri e i fatti assurdi secondo l'esempio dello scrittore Evemero, interprete della mitologia. E inoltre deduce da certi fatti e da certe dottrine la necessità di altri fatti e di altre dottrine. Dopo alcuni secoli il complesso delle <emph>interpretazioni</emph> e delle <emph>deduzioni</emph> non rappresenta più il senso spontaneo dei documenti primitivi (neoplatonici scolastici). Allora divien necessario dissimulare e riservare l'uso dei testi solamente alle persone della nuova dottrina, e anche qualificare i testi come equivoci e pericolosi. Anzi si procede a interpretarli con postille marginali, che nelle copie successive facilmente s'intrudono nel testo; si mutila, s'emenda, si sostituisce altro. Insomma si mente per cieco zelo di verità. Da ultimo divien necessario impugnare e diffamare chiunque rimane fedele al testo genuino. Chi comincia ad impegnarsi nel falso è tratto da necessaria connessione logica in una infinita serie di falsità.</p>
<p>Non sono però da confondersi con simili testi maliziosamente alterati i libri classici adattati all'uso delli adolescenti mediante la soppressione delle frasi immodeste, purché non vengano spacciati come integri e genuini, ma portino in fronte l'avvertimento <quote><foreign lang="lat">ad usum scholarum, ad usum studiosae juventutis, ad usum delphini</foreign></quote>.</p>
<p>Se le interpretazioni e le deduzioni si fanno in diverse scòle e sètte, le nuove dottrine vanno sempre più divergendo di generazione in generazione, fino a costituire diversi sistemi d'idee. Ciò si vede presso i Maomettani. In Persia essi seguono strettamente la lettura del Corano quale fu scritto dai compagni di Maometto; e si chiamano Sciiti. In Arabia e in Turchia le scòle vi associano la <emph>sunna</emph>, ossia la tradizione orale e la consuetudine, e si chiamano <emph>sunniti</emph>. Le due sètte hanno fra loro odio mortale. Nell'ultima spedizione delli Inglesi contro la Persia (1856) essi furono aiutati dai Sunniti Arabi. Per simil causa in India i Bramini esterminarono i Buddisti, che interpretavano le antiche loro scritture in odio delle caste.</p>
<p>Talora una scola si propone di ricondurre le cose ai loro principi e affronta la tradizione e la consuetudine. Ma ciò sembra una novità, una <emph>novazione</emph>, una <emph>riforma</emph>, benché sia solamente un ritorno ai testi.</p>
<p>Perciò le asserzioni che si fondano sulla mera tradizione orale hanno poco valore. La verità deve fondarsi nel complesso delle evidenze (Cap. VI), nella concordia della tradizione colle lettere e coi monumenti.</p>
<p>La tradizione, con tutti i suoi errori, o le sue fedeltà e incertezze, è pure un <emph>fatto</emph> dell' intelligenza; e perciò cade sotto certe leggi della psicologia, dell'ideologia e della logica. La filosofia antica non coltivò questo argomento. Oggidì le scienze versano intorno alla tradizione. Tali sono l'etnografia, la linguistica, la geografia antica, la cronologia, la simbolica o mitologia comparata, l'archeologia, la numismatica, la diplomatica, l'architettura comparata, l'ermeneutica, l'esegesi e in generale la critica. Le verità scoperte da queste singole scienze, quando vengono ridotte alla loro più generale e commune espressione, costituiscono una nuova parte della filosofia. Si dice che cronologia e geografia sono li occhi dell'istoria: in tal caso la tradizione è cieca. La mitologia non s'intende più. Contuttociò l'alterazione, essendo fatta da esseri pensanti, segue certe leggi di psicologia e di logica; sul che si fonda la critica e la filosofia dell'istoria. </p>
</div1>
<div1>
<head>CAPITOLO XIX</head>
<argument><p rend="sc">DELLA CITAZIONE </p></argument>
<p>La citazione può ridursi ora ad una mera testimonianza, ora ad un principio d'autorità che non tende solo a informare ma a comandare. Tale è la citazione della legge e della cosa giudicata.</p>
<p>Il citare li scrittori non è lo stesso che sottomettersi alla loro autorità. Raccogliendo ciò che essi hanno pensato, abbiamo già un argomento degno di più accurata attenzione.</p>
<p>È sempre atto di gratitudine, nel ripetere una verità, il ricordare da chi l'abbiamo imparata.</p>
<p>Talora si cita un autore solamente per il modo felice con cui si è espresso, o anche per non ornarsi colle penne altrui.</p>
<p>Nulla è più gentile d'una citazione di poeta o d'altro autore, fatta con opportunità e accorgimento, e in modo quasi inaspettato, e senza affettazione di dottrina. Li Inglesi ne fanno uso frequente nelle questioni parlamentari. Ma pur troppo siffatte citazioni non provano nulla.</p>
<p>Nelle cose <emph>istoriche</emph> non è prudenza l'appropriarsi le citazioni che uno scrittore fa d'altri scrittori. Chi può, deve ricorrer sempre alla prima fonte. Spesse volte la citazione, nel suo luogo nativo e nell'intero suo contesto, offre un altro senso. Chi citò, talora non intese; talora non volle intendere; talora citò quella parte sola del testo ch'era opportuna al suo caso o al suo sistema; ed omise volontariamente quella che potrebbe essere opportuna ad altro caso e ad altro sistema.</p>
<p>Talora citò egli medesimo, non dalla fonte, ma su la fede d'altra citazione, che forse deriva da una citazione più remota d'altro autore. Qui si ripetono ad ogni trapasso d'autore in autore tutti quei pericoli che rendono infida la tradizione orale. Perciò vien disprezzato aggidì ogni studio istorico che non risale alle fonti.</p>
<p>Le fonti istoriche, anco genuine, non hanno tutte un medesimo valore. Bisogna distinguere li scrittori contemporanei, e sopratutto i testimoni oculari; i quali poi possono esser sospetti per la fazione o la classe a cui appartengono; e anche per la loro ignoranza. È lodevole l'uso che d'intorno a ciò tengono alcuni moderni; e tra li altri il Sismondi nell'istoria dei francesi. Di tempo in tempo, prima d'entrare in una nuova serie di fatti, egli espone al lettore quali siano le fonti alle quali ha potuto attingere, e accennare qual grado di credenza si possa loro attribuire.</p>
<p>Li istorici antichi solevano parlare di propria autorità senza indicare mano mano come fossero giunti a sapere ciò che narravano (<foreign lang="lat">causam scientiae</foreign>); e così fanno alcuni moderni, come il Botta e il Colletta. Ma i più gravi e dotti, come lo stesso Sismondi; il Muratori e il Gibbon, notano sempre con somma cura a piè di pagina da qual autore hanno preso ciascun fatto, sicché si possa giudicare il valore della testimonianza ed anche all'uopo verificare. Anzi il Fauriel e il Thierry hanno l'uso, gratissimo alli studiosi, di trascrivere a piè di pagina alcuni brevi detti d'autori contemporanei ai fatti o almeno assai prossimi. L'istoria per tal modo sembra una viva voce di quei lontani tempi, che lo scrittore evoca dai sepolcri a far testimonio della verità.</p>
<p>Nelle cose <emph>filosofiche</emph> è d'uopo nominar li autori anche per distinguer bene le opinioni e i sistemi. La voce <emph>idea</emph> non ha il medesimo senso in Platone e in Locke. In Platone l'idea è il tipo a cui si conformò l'universo, <emph>l'universo procede dall'idea</emph>. In Locke l'<emph>idea procede dall'universo</emph>; deve conformarsi essa all'universo; è la formula generale delle sensazioni estratta per riflessione. L'idea platonica è l'idea in Dio; è un'idea inaccessibile all'uomo che non si sollevi su la propria natura. L'idea lockiana è l'<emph>idea dell'uomo</emph> com'egli è, come può essere. L'idea ha qui dunque due sensi diversi e quasi opposti. Non vi è autore in filosofia che non adoperi un numero grande di vocaboli in un senso suo proprio e quasi privato. Perloché una citazione separata dal nome dell'autore, e fatta da persone che non distinguono i sistemi, molte volte non ha senso.</p>
<p>Inoltre è da considerarsi che la filosofia consistendo per sua essenza nei <emph>generali</emph>, fu sin da suoi primordi in necessità o di restar muta, o di antecipare grandi congetture, quando le induzioni <emph>particolari</emph> non erano ancora compiute e nemmeno intraprese e designate. Quanto maggiore era la potenza e l'audacia delli ingegni, tanto più essi trascorrevano in tali anticipazioni. Afferrando qua e là pochi tratti di vero, riempivano i vasti intervalli o con ipotesi gratuite dell'imaginazione, o con deduzioni. Queste, movendo in parte dal falso e procedendo con somma costanza e continuità, appunto perciò divergevano sempre più dal vero. Valga d'esempio l'idea cosmologica che supponeva nei pianeti altrettante potenze che governavano anche li atti dell'uomo, sottoponendo alla necessità del Fato l'intelligenza e la libertà. Valga parimenti d'esempio l'ipotesi del secolo d'oro, cioè la dottrina del decadimento; onde ogni progresso nelle arti, nel commercio e nelle scienze venne da uomini venerabili condannato come un principio di corruzione. Da quel funesto errore è più o meno infetta l'antichità: <quote><foreign lang="lat">Aetas parentum peior avis tulit Nos nequiores mox daturos Progeniem vitiosiorem</foreign></quote>. (<bibl>Hor.</bibl>) </p>
<p>Queste antecipazioni miste di vero e di falso, per necessità erano sconnesse e contradittorie. I fondatori delle scole non sempre se ne avvedevano: o a forza d'ingegno potevano conciliarle e dissimularle. Ma i loro avversari colla critica, e più spesso i loro allievi fervorosi colle continuate deduzioni traevano in luce le contradizioni. Quindi surgevano sette discorsi che attendevano più alla <emph>disputa</emph> che non alla <emph>scoperta</emph>. La filosofia non può liberarsi da queste interne contradizioni se non a misura che può collocare al luogo delle antiche ipotesi le nuove scoperte, e rifare tutte le antiche deduzioni, ponendo somma cura a prender le mosse dalla più vigorosa verità. Frattanto non vi è in filosofia opinione d'autore illustre alla quale non si possa contrapporre quella d'altr'uomo illustre. Le citazioni dunque in filosofia non hanno maggiore autorità che in letteratura; giova sapere ciò che altri ha potuto pensare; ma non è prova né presunzione di verità.</p>
<p>Nella morale pratica molti sogliono citare i <emph>proverbii</emph>, come frutto d'una secolare esperienza. Questo è vero; ma pur troppo in tempi infelici e da uomini corrotti l'esperienza si volse a sinistro senso. La morale più guasta divenne una tradizione; quindi molti proverbii pieni di viltà, di egoismo e d'ingiustizia: cacciare il suo asino,, attendere all'anima sua: <foreign lang="lat">prima charitas ab ego</foreign>; ecc..</p>
<p>Essendovi dunque proverbj buoni e cattivi, e non essendovi un criterio per discerneli, le citazioni di tal genere non fanno prova, e non hanno importanza logica. Nei casi communi della vita, molti sogliono citare i detti e i fatti delle persone che si distinguono per fortuna e cariche o aderenze e parentele; e ne fanno regola del vivere per se medesimi e per li altri. Codesto genere di autorità, oltre al non porgere alcuna presunzione di verità, è prova intanto d'animo servile.</p>
<p>In questioni <emph>scientifiche, giuridiche e politiche</emph>, si fa uso ed abuso de' <emph>testi sacri</emph>. In siffatti casi è d'uopo prima verificare con sommo rigore qual sia il vero senso del passo citato. Fra i persecutori di Galileo, ve n'ebbe uno che, per nuocergli nell'animo delle persone semplici, citò contro di lui, in una predica, quelle parole: <quote><foreign lang="lat">Viri Galilaei quid statis adspicientes in coelum</foreign></quote>? Queste si leggono veramente nel primo capitolo delli Atti delli Apostoli; ma non si possono riferire al Galilei, non alludono a chi studia l'astronomia, ma all'ascensione di Cristo: <quote><foreign lang="lat">Cumque intuerentur in coelum euntem illum, ecce duo viri adstiterunt iuxta illos in vestibus albis. Qui et dixerunt: Viri Galilaei, quid statis adspicientes in coelum? Hic Jesus, qui assumptus est a vobis in coelum, sic veniet, quemadmodum vidistis eum euntem in coelum</foreign></quote>. (<bibl>V. 9. 10</bibl>). Questa citazione del Padre Caccino era dunque un abuso del testo sacro. Un abuso più grave fu quello del testo: <quote><foreign lang="lat">Compelle intrare</foreign></quote>, preso dalla parabola del convito evangelico (<bibl>S. Luca, XIV, 23</bibl>): un uomo ospitale vedendo che li invitati si scusavano, dice al suo servo di andare per le strade e le campagne a cercar altri: <quote><foreign lang="lat">Exi in vias et sepes et compelle intrare ut impleatur domus mea</foreign></quote>. L'ovvio senso della parabola è che se li Ebrei non volevano venire alla nuova dottrina, vi sarebbero chiamate le altre genti. Ma li inquisitori Spagnuoli stralciarono dal testo le due parole <quote><foreign lang="lat">compelle intrare</foreign></quote>; e se ne valsero per giustificare atti di violenza e di crudeltà contro i loro concittadini di stirpe araba e israelita e contro li indigeni delle isole americane, che esterminarono invece di allettarli con fraterna persuasione. Il che contradice all'idea d'un invito ospitale.</p>
<p>Anche quando un testo vien citato in tutta la sua integrità, l'uomo savio e libero deve verificare se non vi sia altro testo che spieghi o limiti o modifichi il senso del primo. La verità è costituita dal complesso delle evidenze.</p>
<p>Tutto il nostro sapere deve fare un contesto logico unito e continuo sino ai confini del dominio dei fatti. Or è a vedersi ove debba essere precisamente questo confine, e qual sia il criterio per determinarlo; e se in ciò la scienza abbia diritto di farsi la parte da sé, o se debba dipendere dal giudizio altrui.</p>
<p>Nelle cose di fatto non dobbiamo dipendere se non dal fatto. Nel secolo VIII si vietò pubblicano di credere all'esistenza d'uomini antipodi, cioè, d'uomini viventi d'uno venti sotto due punti diametralmente opposti d'uno stesso meridiano; nel secolo XIII (1215) si vietò lo studio delle opere d'Aristotele nuovamente trovate, e a chiunque le avesse già studiate s'impose di dimenticarle; al contrario nel secolo XVII (1629) si vietò sotto pena di morte d'insegnare nell'Università di Parigi qualsiasi altra dottrina che quella d'Aristotele. Tutta l'istoria delle scienze moderne dimostra che continui ostacoli vennero opposti ai nuovi studi d'anatomia, d'astronomia, di geologia, di cronologia, di linguistica, di etnografia, di politica, con grave turbamento e pericolo delli studiosi. Noi medesimi possiamo attestare come alcuni credono con tutta buona fede qui fra noi sospette e illecite certe dottrine, principalmente astronomiche, geologiche e antropologiche. Quando noi ne prendiamo cognizione, siamo dunque nel nostro diritto o no? Siamo nei confini del vero o in quelli del falso?</p>
<p>Prima di tutto i testi dei quali si fa uso ed abuso trovano in libri antichissimi, i quali non potevano alludere a scienze ch'erano ancora ignote. Perché quei nostri libri sacri non parlano dell'America, <emph>dovremo dunque noi dire che l'America non esiste</emph>? Noi diciamo coi giureconsulti Romani e con Vico: <emph>Il vero è il fatto</emph>. Inoltre il vero senso di tai libri è sommamente oscuro e arduo, per l'antichità delle lingue, per le discordanze dei manoscritti, per le molte locuzioni metaforiche, iperboliche, simboliche, per le allegorie e le parabole scambiate facilmente con istorie positive. Vi sono continue allusioni a leggi, a costumi, a tradizioni, e dottrine, a cronologie di cui abbiamo notizia ancora imperfetta, e possiamo illustrarla solo col paragone di tutti li altri documenti e monumenti della prima antichità. Intanto che i dotti di tutte le nazioni attendono a queste venerabili indagini, il sacro testo è <emph>apertamente</emph> favorevole <emph>alla libertà delli studi</emph>. Poiché vieta espressamente a chicchessia d'assumersi autorità e nome di maestro: <quote><foreign lang="lat">Vos autem nolite vocari rabbi; unus est enim magister vester; omnes autem illos fratres estis</foreign></quote> (<bibl>Mat., XXIII, 8</bibl>).</p>
<p>Chi non ha tempo o attitudine per accostarsi ai testi originali è in necessità di fidarsi de' traduttori. Ma questi inclinano pur troppo a piegare il senso delle parole verso le opinioni delle proprie scole. Il detto semplicissimo di S. Pietro (<bibl>Ep., 1, V, 5</bibl>): <quote><foreign lang="lat">Adolescentes, subditi estote senioribus</foreign></quote>, si traduce dal Martini: <quote>O giovani, siate soggetti ai sacerdoti</quote>, e dal Diodati: <quote>Voi giovani siate soggetti ai più vecchi</quote>. Non può la logica rinunciare al diritto di raffrontare al testo le due traduzioni e ad ogni caso emendarle ambedue. Qui per esempio, sarebbe a sostituire il vocabolo <emph>anziani</emph>. Non è per vana ostentazione che alla totalità dei fedeli fu dato fin dai primi secoli il nome di Ecclesia o comizio, cioè convocazione assemblea, e di <foreign lang="lat">Respublica Christiana</foreign>. Quegli che ne fu il primo e principal propagatore in Italia pregava i suoi fratelli (<quote><foreign lang="lat">obsecro vos fratres</foreign></quote>) a obedire ragionando (<quote><foreign lang="lat">rationabile obsequium</foreign></quote>) (<bibl>Paul., <title lang="lat">ad R.</title>, IX, 1</bibl>). E diede egli libera opposizione al suo anziano: <quote><foreign lang="lat">Cum autem venisset Cephas Antiochiam, in faciem ei restiti, quia reprehensibilis erat</foreign></quote>(<bibl><title lang="lat">Ad Gal.</title>, II, 11</bibl>). È ingiusto qualificare di <emph>settario il nazionalista</emph> che fa uso dei diritti della ragione; poiché <emph>per la ragione sola</emph> l'uomo può dirsi fatto <emph>a imagine divina</emph>. Mai non potrebbe da altri uomini esser negato quel lume di ragione che l'Evangelo riconosce in ogni uomo vivente: <quote><foreign lang="lat">lux vera quae illuminat omnem hominem venientem in hunc mundum</foreign></quote> (<bibl>Jo., 1, 9</bibl>).</p>
<p>Nel citare le opere di scienze <emph>positive ed esperimentali</emph> possiamo abondare senza tema di cadere in contradizioni, poiché l'universo essendo un solo tutto, le dottrine che lo rappresentano sotto i suoi diversi aspetti devono per effetto logico d'identità riescire concordi fra loro; e hanno nella concordia stessa un criterio di verità. </p>
</div1>
<div1>
<head>CAPITOLO XX</head>
<argument><p rend="sc">DEL SENSO COMUNE </p></argument>
<p>Il senso commune è un modo di giudicar le cose che si reputa eguale in tutti li uomini per fatto di natura.</p>
<p>Il senso commune, come principio logico, si riferisce alla testimonianza; può dirsi una testimonianza commune del genere umano, sulla verità d'una cosa.</p>
<p>In astratto pare veramente che tutti li uomini abbiano un modo eguale e uniforme di giudicare. Ma in fatto il giudizio che li uomini fanno anche delle cose che da per tutto sono eguali, non è sempre eguale in tutti i tempi e luoghi. Per esempio: l'antropofagia ripugna affatto al nostro senso commune; pare un impossibile. Ma questo giudizio pur troppo non fu, e ancora non è, commune a tutti i popoli; è una tradizione atroce che si trasmise per milliaia d'anni.</p>
<p>Così mentre i più delli uomini cercano le ricchezze e li agi, i devoti bramisti stanno immobili e nudi alla pioggia e al sole.</p>
<p>Il senso commune è più o meno ineguale anche per fatto d'<emph>esperienza</emph>. Un re indiano non poteva credere alli Olandesi che nella loro patria si potesse d'inverno camminare sui fiumi; un re di Siam non poteva credere che a Venezia si vivesse senza re. Il loro senso commune era determinato dall'esperienza del loro paese. Il senso commune può dunque variar da luogo a luogo; non è universale ma locale.</p>
<p>Il senso commune non è il <emph>buon senso</emph>. Il senso commune insegna a molti popoli d'andare erranti e nudi; il buon senso insegna a ripararsi dalle intemperie colle case e colle vesti.</p>
<p>Il buon senso si conforma alla natura e all'arte: è lo stesso senso commune in quanto partecipa più largamente della ragione; è un senso commune perfezionato.</p>
<p>Tuttavia il buon senso non è identico alla <emph>ragione</emph>. Un uomo che crede immobile la terra e mobile il sole, si conforma al senso commune; non si può dire che sia privo di buon senso, pure la ragione può dimostrargli che s'illude. La ragione può dunque esser contraria al semplice buon senso. Parimenti un uomo che vendica a morte un'ingiuria, in Corsica, ove la vendetta fu per secoli un costume e un dovere, si conforma al senso commune e non si può dir privo di buon senso; ma opera contro ragione; usurpa le funzioni della giustizia; dà un esempio di ferocia che ne cagiona altri; turba in perpetuo la società.</p>
<p>Nella successione dei tempi tanto il sommo buon senso quanto l'infimo senso commune seguono a certa distanza il progresso della ragione.</p>
<p>A poco a poco diminuisce nel vulgo la ferocia e la superstizione, le tradizioni barbare si cancellano; si diffonde la cognizione e la pratica delle cose utili; il linguaggio diviene atto ad esprimere ordini superiori d'idee, e li insinua fin dall'infanzia nella moltitudine. Allora l'opera progressiva e inesauribile della ragione sembra un fatto primitivo e spontaneo di natura, e si attribuisce erroneamente ad un senso commune del genere umano.</p>
<p>Il genio è la ragione nel sommo della sua forza; è la ragione <emph>individuale</emph> che con improvise induzioni si solleva sul senso commune del maggior numero, e talora si pone in divorzio coll'intera società. Colombo è in contrasto col senato di Genova, colla corte di Castiglia, coll'università di Salamanca, colli stessi marinai che gli sono compagni di viaggio. I dotti spagnuoli lo chiamarono un presuntuoso che riputava sapere più di tutto il genere umano.</p>
<p>Sovente i più audaci pensatori nel dedurre le ultime conseguenze dei loro principii, si trovano, non solo in errore, ma in conflitto col buon senso e col senso commune. Questo è il caso di chi movendo dall'idealismo giunse a negare l'esistenza del proprio corpo. In tal caso l'urto impreveduto del senso commune, e talora il ridicolo, può valergli d'avviso. Ma non è perciò una prova e un criterio della falsità delle sue deduzioni. L'errore che si palesa così apertamente nelle conseguenze, era già oscuramente implicito nei principii. La ragione avrebbe potuto riscontrarlo nei principii, senza aspettare le conseguenze. Ma la dottrina poteva ben esser vera, e nondimeno riescir contraria al senso commune, ossia ai pregiudizi del maggior numero.</p>
<p>Ai nostri giorni Lamennais, vedendo la discordanza dei sistemi filosofici, politici e teologici, pensò che per correggere le aberrazioni delli individui e delle sette convenisse riferirsi al giudizio del maggior numero, e che il criterio del vero fosse nel senso commune del genere umano. Ma codesto senso commune, universale, eguale e costante in fatto non esiste. Se vi è varietà e opposizione nei sistemi delle scole, ve ne ha più assai nelle costumanze dei popoli. Li uni sono nudi e canibali, li altri sono verecondi e caritatevoli. Presso li uni vediamo la poligamia; presso li altri è già un delitto di morte la bigamia; anzi il lento influsso della scienza tende appunto a diminuire la discordanza delle superstizioni, dei pregiudizii, dei costumi, delle leggi e introdurre una certa uniformità, o almeno consonanza, nel modo di pensare del genere umano.</p>
<p>Il fatto della discordia delle dottrine non fu mai universale; per necessità logica non comprese mai le scienze matematiche. È cessato nella chimica, nella fisica; va cessando nell'astronomia, nella geologia, nella fisiologia, a misura che l'osservazione dei fatti si compie ed esclude le ipotesi. Ove domina ancora, o è prova che la scienza non ha raggiunto ancora le leggi induttive e va tentone dietro le congetture e le ipotesi: ovvero è prova che i pregiudizii delle moltitudini e l'interesse delli imperanti turbano la libera e sincera esposizione del vero. Ma le scienze nel loro complesso, e la filosofia in quanto rappresenta le verità communi a tutte le scienze, tendono necessariamente a unificare le opinioni, perché il mondo contemplato dalle scienze è uno: anzi la scienza esperimentale è l'unico principio possibile di verità e di concordia che si possa estendere a tutti i popoli.</p>
<p>Al contrario l'influenza del senso commune, anziché correggere le aberrazioni delle sette, le cagiona, le fomenta, le moltiplica. Il numero delle sette è massimo in tutte le teologie; e per la promiscuità di molti argomenti, si communica da esse alle filosofie.</p>
<p>La filosofia non ha dunque più sicuro riparo contro lo spirito di setta e di discordia che d'astenersi affatto da quelli argomenti che possono essere oggetto di controversie teologiche. Né può meglio contribuire alla propria unità e costanza che raccogliendo in sé tutte le sparse evidenze che le singole scienze vanno raccogliendo nell'universo. Il <emph>senso commune</emph> diverrà <emph>buon senso</emph> coll'approssimarsi quanto è più possibile alla <emph>filosofia esperimentale</emph>, cioè col riferirsi alla prova del fatto, alla testimonianza costante delle leggi del mondo. </p>
</div1>
<div1>
<head>CAPITOLO XXI</head>
<argument><p rend="sc">DELL'AUTORITÀ </p></argument>
<p><emph>autorità</emph> è un complesso di qualificazioni per cui ciò che certi uomini dicono è tenuto da altri per vero senza previo esame: <foreign lang="lat">Ipse dixit</foreign>. Il maestro di color che sanno.</p>
<p>Il principio dell'autorità, come quello della testimonianza e della perizia, si fonda nella limitata natura delle nostre facultà. L'uomo non ha né la capacità, né il tempo, né le occasioni di procacciarsi notizia propria di tutte le cose. Un uomo esimio nella matematica, nelle lettere, nelle armi, non saprà raggiustare una macchina, né sanare una ferita. Il progresso continuo delle scoperte rende ognor più difficile l'abbracciare anche solo un'intiera specialità.</p>
<p>Li uomini sono talora costretti a sottoporsi anche al giudizio di chi non ha né crede avere maggior perizia di loro. In un esercito è necessario che il giudizio del comandante decida e che anche i più esperti di lui gli obediscano; altrimenti non vi sarebbe ordine nelle mosse. Nei tribunali l'avvocato deve conformarsi alla sentenza di giudici, che forse saranno meno dotti di lui, e la <emph>cosa giudicata</emph> è il principio al quale egli medesimo deve riferirsi in tutti li atti successivi. I legislatori seguono a rilento il progresso della ragione; eppure ai decreti loro devono <emph>intanto</emph> sottomettersi anche quelli stessi pensatori che si sforzano a persuaderli di decretare altre leggi. Anzi talvolta i legislatori ritornano a principi già ripudiati.</p>
<p>Li uomini crescono naturalmente inchinevoli all'autorità; nessuna mente cresce interamente libera. Nasciamo ignoranti d'ogni cosa; tutto apprendiamo dalli adulti e principalmente dai nostri genitori e maestri; i quali non solo guidano la nostra ragione, ma costringono la nostra volontà. All'idea di queste persone si associa in noi l'idea d'una perizia e d'una ragione superiore alla nostra, congiunta anche all'idea del potere e della coazione. L'associazione delle idee ci conduce a riputarle fornite della medesima perizia in ogni altra cosa. Chi imparò da' suoi genitori a coltivare il campo e ad aver cura del bestiame, e obedir loro in tali occupazioni, facilmente si lascerà condurre dall'autorità loro anche in quelle cose delle quali fossero ignari. Egli supporrà che i detti de' suoi maggiori riusciranno sempre veraci come già riuscirono; che come la perizia loro vale in certi casi, parimenti varrà in ogni altro caso possibile; e crederà che in generale il futuro debba corrispondere all'esperienza del passato. Pertanto il loro <emph>giudizio</emph> servirà sempre di norma al suo. Ogni cosa si troverà nella sua mente <emph>già</emph> decisa, prima ch'egli ne abbia fatto giudizio suo proprio, e per solo effetto del precedente giudizio loro. Ogni questione è per lui <emph>pregiudicata</emph>; egli segue un <emph>pregiudizio</emph>, egli è servo dell'autorità; non esercita la ragione.</p>
<p>Nella maggior parte del genere umano, l'educazione si riduce alla passiva tradizione di una certa serie di giudizi già fatti da molti secoli. Chi nasce nella China, apprende per forza d'autorità a giudicare tutte le cose al modo già invalso presso i Chinesi. Chi nasce in Turchia cresce pensando come i Turchi. Il figlio del canibale segue, ad onta dei secoli, le usanze atroci di suo padre.</p>
<p>È ben lodevole la fede alla tradizione dei maggiori; ma essa non deve confondere il vero col falso, il bene col male; non deve togliere all'uomo il più bel pregio della sua natura, la libera ragione. Non si devono eguagliare i popoli alle generazioni delli animali, che dal principio dei secoli ripetono sempre i medesimi atti di un cieco estinto. L'uomo nell'ordine universale è principio e strumento di progresso; esso deve trasformare la faccia della terra.</p>
<p>Per tener viva e sveglia la ragione, un'educazione leale deve consegnare alle generazioni crescenti il tesoro delle idee trovate, ma con decreti d'autorità, ma accompagnandole coll'evidenza delle dimostrazioni e permettendo la libertà del giudizio.</p>
<p>Nell'atto d'arricchire la memoria, deve anche esercitare la ragione e corroborarla e accostumare l'animo al giusto uso della libertà.</p>
<p>Ma la natura del genere umano è tale che il ricorso all'autorità è inevitabile. Se nessuno avesse autorità di giudicar dei diritti dei privati, essi dovrebbero decidere ogni controversia colla forza; e la vita dei popoli non sarebbe una società, ma una guerra perpetua. Nel limite dei casi determinati dalla legge, la sentenza del giudice o il comando del generale deve esser di norma come se fosse la verità. <emph>Ma non per questo esso è la verità</emph>. Se ogni sentenza di giudice fosse una verità, due sentenze opposte sarebbero due verità opposte; noi dovremmo credere nello stesso tempo all'una e all'altra; il principio di contradizione sarebbe distrutto. Non vi sarebbe più nulla di stabile nelle umane credenze; esse dovrebbero seguire il giudizio e l'arbitrio delli uomini; non coordinarsi al fatto costante dell'universo. Nessun rapporto ha dunque l'<emph>autorità colla verità</emph>. Possiamo ben riconoscere la necessità della prima, senza abbandonare i diritti della seconda. Possiamo adempiere la sentenza del giudice, il comando del generale, senza rinunciare ai diritti della ragione. Come Temistocle, possiamo dire allo spartano: «batti, ma ascolta». Come Galileo, possiamo dire al cospetto dei cardinali che vogliono immobile la terra, «e pur si muove». Lo stesso Galileo diceva che nelle scienze l'autorità dell'opinione di mille non vale per una scintilla di ragione di un solo. E possiamo in ogni caso appellarci a chi ha scritto: <quote><foreign lang="lat">Ut fiiii lucis, ambulate.... Ambuletis, non quasi insipientes sed ut sapientes</foreign></quote> (<bibl><title lang="lat">Ad Ephes.</title>, IV, 8, 15, 16</bibl>).</p>
<p>Quando l'autorità concorda colla ragione, la sua forza sulla volontà è illimitata, e l'effetto si manifesta nell'azione. Quando vi è contrasto tra l'autorità e la ragione, la volontà esita; e l'azione si mutila e si annulla. Vi sono tempi in cui, per il conflitto tra l'autorità e la ragione, i popoli consumano le forze loro in una vana agitazione. Per uscire da tale impotenza è d'uopo abbracciare risolutamente la ragione e cercare la verità.</p>
<p>Il più grande avversario del <emph>pregiudizio</emph> fu Cartesio, il quale ricusata ogni autorità, affermò non doversi credere se non a ciò che fosse per sé evidente. Dalla scola di Cartesio si diffuse in Francia e in tutta l'Europa il disprezzo dei pregiudizi e la fiducia nella ragione individuale. Eppure a Cartesio seguirono i Cartesiani. Tale è la creatura dell'uomo. </p>
</div1>
<div1>
<head>CAPITOLO XXII</head>
<argument><p rend="sc">DELL'ARGOMENTAZIONE </p></argument>
<p>L'argomentazione è un modo di connettere una proposizione dubbia con una o più proposizioni evidenti, affine di persuadere o convincere.</p>
<p>L'argomentazione è sempre un ragionamento, ma non ogni ragionamento ha forma d'argomentazione. Il semplice ragionamento può esser diretto a rinvenire la verità o ad esporla senza avere appositamente la mira di persuadere o di convincere. Noi possiamo fare un ragionamento entro la mente nostra anche senza comunicarlo altrui. Ogni argomentazione ha per supposto: 1° che vi sia persona non persuasa di ciò che noi pensiamo; 2° che vi sia in noi la volontà di costringerla a dare il suo assenso; o altrimenti vedersi ridutta all'assurdo, alla confusione, al silenzio.</p>
<p>L'argomentazione procede colle stesse regole per sostenere tanto il vero quanto il falso. Essa è dunque una cosa di mera forma come la gramatica. Sotto tale aspetto non appartiene propriamente alla logica, la quale cerca la connessione delle verità; ma piuttosto alla <emph>dialettica</emph>, o arte della <emph>disputa</emph> la quale si potrebbe collocare tra la <emph>logica</emph> e la retorica.</p>
<p>Ogni setta greca, secondo l'indole della sua dottrina, usava a preferenza un genere d'argomentazione. Li Eleati prediligevano il <emph>dilemma</emph>. Socrate cercava convincere con una serie d'<emph>interrogazioni</emph> d'apparente semplicità che inducevano l'interlocutore a riconoscere ciò che a prima giunta avrebbe negato. Platone usava la <emph>divisione</emph> o distinzione, cioè l'analisi, per rinvenire nei particolari ciò ch'è commune ad altri particolari, e che pertanto è generale, e costituisce l'<emph>idea</emph>; così mostrava che in fondo ad ogni cosa era latente un'idea. Aristotele insegnò a trapassare per mezzo del sillogismo dal generale al particolare, e così discendere dall'idea al fenomeno, ciò che Platone non si curava di fare. Sembra però che Aristotele non abbia fatto uso egli stesso del sillogismo; né che si prestasse molto a disputare. Egli attendeva piuttosto a raccogliere in forma precettiva tutti i rami di scienza e farne un'enciclopedia. Ma pure inventò egli il sillogismo e ne diede un trattato profondo e compiuto. Egli descrisse quattordici forme di sillogismo che tutte danno una rigorosa conclusione, oltre a trentaquattro altre forme che danno conclusione imperfetta.</p>
<p>Questa dottrina oltremodo difficile, giacque negletta nelle opere di Aristotele finché durò l'antica eleganza greca e latina. Nel medio evo, dopo Boezio, per otto secoli e più, il sillogismo venne in sommo onore prima presso li Arabi, poi presso i Latini. La cognizione e la pratica di tutte le forme del sillogismo con tutte le relative definizioni, partizioni, distinzioni, dichiarazioni, conversioni, eccezioni, obiezioni e innumerevoli cavilli costituì una scienza nella quale si spendeva l'intera vita.</p>
<p>Le regole del sillogismo s'imparavano a memoria articolate in barbari versi: </p>
<p><quote><foreign lang="lat">Terminus esto triplex, medius, majorque, minorque Latius hos, quam proemissae, conclusio non vult</foreign></quote>.</p>
<p>Per distinguere nei sillogismi le proposizioni <emph>generali affermative</emph> si adoperava la lettera <emph>A</emph>, e per le negative la <emph>E</emph>, per le particolari <emph>affermative</emph> la <emph>I</emph>, e per le negative la <emph>O</emph>. Se tutte le tre proposizioni erano generali e affermative ossia tre <emph>A</emph>, si chiamava un sillogismo in <emph>b A r b A r A</emph>, perché questo vocabolo contiene tre <emph>A</emph>. il sillogismo in <emph>c E l A</emph> <foreign lang="lat">rent</foreign> era quello in cui l'<emph>E</emph> precedeva all'<emph>A</emph>; cioè la maggiore era negativa e la minore affermativa, e perciò la conseguenza negativa. Anche queste parole simboliche erano ridutte in forma di versi ancora più strani le cui parole non avevano senso apparente. </p>
<p><quote><foreign lang="lat">Cesare camestres festino baroco facoro</foreign></quote>. </p>
<p>Alcuni si erano talmente addestrati in questa specie di scherma dialettica che viaggiavano di città in città, accompagnati dai loro ammiratori provocando sfide d'ingegno; proponendo le loro tesi metafisiche e teologiche con ostentazione di singolarità, di novità e anche d'assurdità: <quote><foreign lang="lat">an papa sit maior Christo</foreign></quote>; e talora si offrivano a sostenere dispute, <quote><foreign lang="lat">de omni scibili</foreign></quote>. È famoso nei fasti della scolastica Francesco de Mayronis provenzale (di Digne) ch'era francescano, e perciò seguace di Scoto realista (cioè idealista che considera le <emph>idee</emph> come <quote><foreign lang="lat">res</foreign></quote>); e ottenne il soprannome di <quote><foreign lang="lat">Doctor illuminatus et acutus, Magister abstractionum</foreign></quote>. Nel 1315 egli introdusse nelle scuole della Sorbona in Parigi il costume pedantescamente eroico (<quote><foreign lang="lat">magnanimum illud sorbonicum</foreign></quote>) che ogni venerdì d'estate si disputasse da mattina a sera (<quote><foreign lang="lat">respondetur a quinta matutina ad septimam vespertinam</foreign></quote>) senza riposo, senza cibo, senza moversi di posto (<quote><foreign lang="lat">sine otio, sine prandio et pastu, sine ulla emigratione; in eadem corporis sede</foreign></quote>), dovendo il difensore esser pronto a sostenere un centinaio di tesi e satisfare a tutti li oppositori, i quali non erano meno di sessanta (<emph>genebrardus</emph>).</p>
<p>Queste liti scientifiche, condutte con tutte le formalità d'un duello, d'un processo talora (1467–1536), come scrive Erasmo di Rotterdam, erano spinte fino alle contumelie, alli sputi, ai pugni (<quote><foreign lang="lat">usque ad convicia, usque ad sputa, nonnunquam usque ad pugnos</foreign></quote>); i domenicani parlando come tomisti o nominalisti (<quote><foreign lang="lat">Praedicatores pro suo Thoma</foreign></quote>), i frati Minori contro di essi e come realisti (<quote><foreign lang="lat">Minoritar contra, alios ut Nominales, alios ut reales loqui</foreign></quote>).</p>
<p>A misura che i classici escivano dalle tenebre e dai palinpsesti e venivano propagati dalla scrittura e infine dalla stampa (sec. XV e XVI), la filosofia scolastica cominciò ad apparire barbara, piena di parole e vuota di sapere. Alcun amatori delle lettere (<foreign lang="lat">humanistae</foreign>) biasimarono apertamente, anche a pericolo della vita, le consuetudini scolastiche. Fra questi furono Valla, Nizolio, Patrizio (italiani), Agricola ed Erasmo (olandesi), Vives (spagnolo), Pietro Ramò (francese), il quale venne ucciso nella S. Barthélémy (24 agosto 1572).</p>
<p>Lo studio del testo d'Aristotele dimostrò poi ch'egli medesimo aveva considerato l'<emph>induzione</emph>, come la <emph>via che conduce ai principii</emph>, cioè ai <emph>generali</emph>; onde senza l'induzione non si vede d'onde vengano le maggiori dei sillogismi; il sillogismo era dunque il conseguente dell'induzione e il suo complemento. La nuova logica di Bacone (<title lang="lat">Novum Organum</title>), (1562– 1626), depresse affatto il sillogismo come atto alla <emph>disputa</emph>, non alla <emph>scoperta</emph>: <quote><foreign lang="lat">Syllogismus consensum perstringit, non res</foreign></quote> (1596–1650). Venne poi Cartesio che ridusse la prova del vero alla spontanea sua <emph>evidenza</emph>. Esso raccomandò il metodo geometrico che <emph>dimostra</emph>, e non <emph>disputa</emph> (<quote><foreign lang="lat">non respondet</foreign></quote>). Locke, Condillac, Reid, Tracy fecero dipendere la verità dalla precisione del linguaggio; praticarono la semplice esposizione. Il sillogismo sparì non solo dalla pratica delle scole, ma anche dai trattati di logica. Dopo la riforma, la teologia medesima attese piuttosto allo studio dei testi e delle lingue per verificare le genuine origini delle tradizioni e delle dottrine.</p>
<p>La sottigliezza poi conduce all'oscurità. Erra chi pensa che il metodo geometrico sia identico al sillogistico. In geometria le verità sono tutte ugualmente generali, cosicché si possono sempre <emph>intervertire</emph>, cioè la verità conseguente si può convertire in antecedente. Data una figura di tre angoli si ha una figura di tre lati, come viceversa. Questa reciprocità delle proposizioni geometriche non può esservi nel sillogismo, in quanto tende dal più generale al men generale, dalla maggiore alla minore.</p>
<p>I giudizi legali si possono ridurre a forma di sillogismo. L'atto del legislatore, ossia la legge, costituisce la maggiore, l'atto dell'accusatore riconosciuto dai giurati, ossia il <emph>fatto</emph>, costituisce la minore; e l'atto del <emph>giudice</emph> ossia la <emph>sentenza</emph>, costituisce la conseguenza. Ma la vastità della trattazione rende impossibile di ridurla a tre proposizioni. Se il giudizio dunque si può rappresentare con un sillogismo, ciò è solo in via di compendio e di simbolo e di nessun pratico valore.</p>
<p>In questi ultimi anni alcuni scrittori che cercarono di mettere in luce quanto ebbero di buono le varie scuole (eclettici), sostennero che la pratica del sillogismo assottigliò le menti e coll'uso delle distinzioni preparò le lingue alla moderna precisione e chiarezza. Essi attribuiscono la precisione e chiarezza delle lingue viventi, sopratutto della lingua francese, all'esercizio del sillogismo e delle relative distinzioni e definizioni, continuato nelle scole per più secoli. Ma se nelle dispute il sillogismo doveva da un lato difendere la verità e cercare l'evidenza, doveva dal lato opposto impugnare la verità e cercare la confusione. Chiunque voglia provarsi a leggere qualsiasi trattato di logica scolastica, potrà persuadersi dell'oscurità quasi insuperabile che vi domina.</p>
<p>È poi un fatto che l'uso del sillogismo fu sempre accompagnato dall'uso della lingua latina e non delle vulgari, le quali per la più parte non si scrivevano ancora o almeno non avevano preso la loro forma attuale. Inoltre l'uso del sillogismo fu commune alla Francia, e alla Germania; ma le lingue di queste due nazioni non hanno eguale grado di chiarezza. Le lingue romane sono già naturalmente chiare perché non hanno trasposizione; il che avviene per necessità mancando loro le inflessioni che rappresentano i casi e distinguono il paziente dall'agente (lingue analitiche). Ma questa naturale disposizione alla chiarezza venne coltivata di proposito dopo Galileo e Cartesio, sì per effetto del metodo esperimentale e del metodo geometrico allora invalsi, sì per effetto della dottrina cartesiana dell'evidenza, ossia della chiara e distinta percezione. Ecco in qual modo la moderna filosofia giovò alle lingue. </p>
</div1>
<div1>
<head>APPENDICE AL CAPITOLO XXII</head>
<argument><p rend="sc">APPENDICE AL CAPITOLO PRECEDENTE I QUATTRO METODI. </p></argument>
<p>Essendovi idee particolari e idee generali, vi sono naturalmente quattro modi di procedere dalle une alle altre. O si parte dalle particolari per giungere alle generali; o viceversa dalle generali per giungere alle particolari. O si parte da idee particolari per trapassare ad altre idee parimente particolari; e viceversa da idee generali per trapassare ad idee pur generali.</p>
<p>Di codeste quattro combinazioni, solo le due prime vennero accolte nella Logica e nel Metodo, e son dimostrate per lo più col nome di induzione e deduzione. Ma li altri due procedimenti sono forse estranei alle leggi del pensiero. Non avviene mai che la mente si strascini umilmente nell'intima sfera dei particolari? Ovvero che ella voli da un universale ad altro universale d'eguale altezza?</p>
<p>Ciò che si vuol chiamare deduzione, e che circoscritta a proposizioni semplici costituisce il sillogismo, può veramente procedere dal generale al generale; ma la seconda generalità debb'essere di un grado minore della prima. Perciò Euler assimilò il sillogismo a tre circoli concentrici ch'è quanto dire diseguali; poiché circoli che siano concentrici ed eguali ricadono nell'identità, né più si possono fra loro distinguere. Dunque il metodo sillogistico involge sempre un contenente e un contenuto, ossia un più ed un meno.</p>
<p>Or bene, se noi consideriamo la geometria vediamo immantinente che in una serie comunque lunga di teoremi, l'ultimo di essi ha lo stesso stessissimo grado di generalità, o meglio ha la stessa universalità del primo.</p>
<p>Vediamo di più che due teoremi sono talmente fra loro congeneri e continui che ammesso qualunque dei due viene implicitamente ammesso l'altro, sicché la catena delle dimostrazioni potrebbe cominciare tanto da questo quanto da quello. Tanto è vero che data una figura di tre angoli si avranno tre lati, quanto è vero che data una figura di tre lati si avranno tre angoli. Il procedimento è reciproco. In ultimo conto è un'idea medesima contemplata da due aspetti; ed è libero alla mente il contemplarla prima dall'uno, o prima dall'altro.</p>
<p>Questa reciprocità è incompatibile colla natura del sillogismo. Anche quando la minore è generale, essa debb'essere contenuta nella maggiore. La reciprocità vorrebbe che il contenuto potesse scambiarsi col contenente; ossia che fosse insieme maggiore e minore di esso; ciò implica contradizione.</p>
<p>Non si può dunque ammettere con B. S. Hilaire che nelle matematiche regni la forma sillogistica, anzi che: <quote><foreign lang="fre">dans les mathématiques la forme syllogistique est plus apparente que dans aucune autre science</foreign></quote>. Molto meno poi si può ammettere il suo detto: <quote><foreign lang="fre">point de demonstration sans syllogisme</foreign></quote>. Tutta la geometria è fuori del sillogismo. </p>
</div1>
<div1>
<head>CAPITOLO XXIII</head>
<argument><p rend="sc">DEL SOFISMA </p></argument>
<p>Sofisma è un complesso di proposizioni combinate in modo da condurre ad una conseguenza falsa, benché sia difficile dimostrare in che punto consiste la sua falsità; per esempio: Socrate non muore; poiché o egli è vivo o è morto; s'è vivo, egli fin che vive non muore, e s'è già morto, non può morire. La falsità consiste nel confondere il morire, cioè il <emph>trapasso</emph> dalla vita alla morte, con lo <emph>stato</emph> sia di vita sia di morte.</p>
<p>Con un simile sofisma si negava il moto e ogni altra mutazione e alterazione.</p>
<p>Siccome il sofisma riduce al silenzio senza persuadere e senza satisfare la mente, e involge un atto di mala fede, così Bentham notò a proposito che ogni sofisma è <emph>irritante</emph> e tende a rendere acerbe le controversie.</p>
<p>Certe arguzie che ora sembrano affatto puerili furono di gran momento, in quei tempi in cui le scienze ancora incerte e fondate sopra vaghe antecipazioni, erano soggette a continua disputa. Molti buoni ingegni perdettero fama per non aver saputo rispondere d'improvviso ad un sofisma.</p>
<p>Alcuni dei sofismi più frivoli e impudenti furono una contratazione dei sottili argomenti, coi quali li idealisti d'Elea provavan la vanità dei fenomeni e dimostravano la necessità di ridurre ogni scienza all'immutabile, all'assoluto, all'uno, all'ente, insomma a ciò che nella dottrina platonica si chiamò l'idea. Dalla scuola d'Elea si fa derivare la dialettica di Gorgia leontino, che fu capo dei sofisti di Sicilia. Dalla negazione dei fenomeni egli imparò a negare ogni cosa e quindi a parlare pro e contra ogni cosa.</p>
<p>Egli corse la Grecia facendo stupire le genti coll'acutezza del suo ingegno e l'audacia delle sue proposizioni adunò grandi ricchezze, ed ebbe imitatori. Aveva scritto un libro col titolo contradittorio: <title>Della natura o del non essere</title>. Gorgia non giovò per nulla al vero; ma fondò la dialettica e la retorica, ossia due arti che possono dare l'apparenza di vero al falso. Un'altra scola, la megarica (da Mègara presso Atene), abusò tanto del sofisma e della disputa che si chiamò anche <emph>eristica</emph>, cioè litigiosa. Furono famosi i sette sofismi d'Eubulide megarico, che furono intitolati, il cumulo, il calvo, il mentitore, il velato, il cornuto ecc. Nel sofisma del cumulo e del calvo si pretende dimostrare che un grano solo fa un cumulo; e che chi perde un capello è già calvo, o chi li ha perduti tutti non è calvo ancora. Nel sofisma del mentitore si dimostrava che chi mente e dice di mentire, mente e non mente; epperò che una cosa può essere ad un tempo vera e falsa. Altri sofisti, usciti della scola ionica, non vedendo nella successione dei fenomeni la legge e l'ordine, vi vedevano una perpetua mutazione che assimigliavano al corso d'un fiume (<quote><foreign lang="lat">fluxus, rhoe</foreign></quote>), e quindi perpetua incertezza. Protagora di Abdera concluse non esservi altra misura delle cose che l'opinione dell'uomo: <quote><foreign lang="lat">Homo mensura omnium</foreign></quote>.</p>
<p>Platone, per richiamare la dottrina metafisica al suo principio assoluto e dogmatico, combatté assiduamente i sofisti, perché sconnettevano ogni dottrina e screditavano li studii. Aristotele volendo fondare una enciclopedia universale e stabile, studiò l'arte di sciogliere i sofismi. Ne scrisse accuratamente 19 forme principali. Fra le quali sono più in uso ai nostri tempi quelli che egli chiamò la <quote>petizione di principio, la causa non causa, l'equivoco</quote>.</p>
<p>La petizione di principio si fa quando uno per giustificare una cosa ricorre alla cosa stessa da cui si parte: lo voglio perché lo voglio: lo dico io. Egli suppone vero ciò che è in questione; ovvero per provare una cosa incerta si appoggia ad altra cosa ugualmente incerta o disputata.</p>
<p>Al sofisma di <quote>causa non causa</quote> si riducono i sofismi vulgarissimi: <quote><foreign lang="lat">Cum hoc ergo per hoc</foreign></quote>, ovvero <quote><foreign lang="lat">Post hoc ergo propter hoc</foreign></quote>; nei quali si attribuisce la forza di causa efficiente alla mera coincidenza d'un fatto con un altro. Così si attribuisce all'apparizione d'una cometa la morte d'un potente, o alla promulgazione d'una nuova legge la grandine o il contagio o il terremoto.</p>
<p>L'equivoco (<foreign lang="lat">homonymia</foreign>) e l'ambiguità (<foreign lang="lat">amphibologia</foreign>) consiste nell'esprimere un'idea con parole di senso incerto o duplice. Si dice che i Romani, avendo pattuito col re Antioco che desse loro la metà delle sue navi, vollero avere la metà d'ogni nave, e così gliele tolsero tutte. Pur troppo dell'equivoco si fa grandissimo abuso nei trattati tra le nazioni e nelle questioni di partito.</p>
<p>Fu per prevenire ogni sofisma che Aristotele ideò di ridurre tutti i ragionamenti a tre proposizioni di due termini ciascuna, annodati indissolubilmente in forma di sillogismo. Ma pur troppo il sillogismo stesso, venuto poi tardi in pratica presso li scolastici, riescì una fonte inesauribile di sofismi.</p>
<p>La verità non è cosa di forma. Né la grammatica, né la retorica, né la dialettica sono criterii di verità, poiché servono a dar forma anche al falso.</p>
<p>Tutte le scienze alle quali si può applicare il metodo <emph>esperimentale</emph> escludono affatto l'uso del sofisma, poiché non vale contro la prova del fatto e non giova a chi cerca il fatto.</p>
<p>Il metodo <emph>geometrico</emph> quando venga applicato ad argomenti complessi, cioè che non abbiano la semplicità delle matematiche, può involgere facilmente un postulato gratuito o un termine ambiguo.</p>
<p>Epperò, nonostante tutto il rigore delle successive deduzioni, può condurre al falso. Lo vediamo nell'esempio di Cartesio, di Malebranche, e di Leibnizio che col metodo geometrico giunsero all'ipotesi dei vortici, della visione in Dio, dell'armonia prestabilita e dell'ottimismo.</p>
<p>Il campo rimase aperto ai sofismi nelle scienze morali e sopratutto nella politica; e dovunque le sette e le classi mirano alla conservazione d'una massima prestabilita nel timore che un'innovazione possa nuocere ai loro interessi.</p>
<p>Nelle opere di Bentham, rifuse da Dumont, v'è un trattato dei sofismi politici che l'autore ricavò dall'esperienza del parlamento britannico. Sono distinti in tre classi, secondoché in una questione mirano a <emph>impedire</emph>, a <emph>differire</emph> o ad <emph>oscurare</emph>.</p>
<p>Chi vuol <emph>impedire</emph>, una deliberazione, si appella all'opinione della moltitudine, all'autorità d'un uomo, all'esempio dei maggiori; rappresenta il pericolo d'un'innovazione; allega patti irrevocabili, e leggi intangibili per interdetto morale e religioso.</p>
<p>Chi vuol <emph>differire</emph> e guadagnar tempo, fa valere il pretesto d'aspettare un momento più opportuno, di conservare la quiete e la concordia, di procedere nelle riforme gradatamente, d'aspettare la maturanza del popolo, di rassegnarsi al male colla falsa consolazione ch'è misto di qualche bene (Teoria delle compensazioni di d'Azais); parla di pericoli vaghi e indeterminati, di secrete mire dei novatori; di ben noti fini, denigra i malintenzionati, adula i benpensanti e infine propone nuove controversie per far artificiosa diversione, o disunire quelli che sono uniti.</p>
<p>Chi vuole <emph>oscurar</emph> la questione, altera i fatti, cioè li esagera, o li attenua, li connette, li scambia, confonde le date e le persone; rappresenta le riforme come speculazioni impraticabili e utopie.</p>
<p>Siccome al ragionamento moderno, non essendo più principalmente diretto alla disputa, non si vuol dare la forma d'argomentazione, così anche il moderno sofisma non veste più la forma di dilemma, di sorite o altra. Esso è per lo più un ragionamento accessorio e superficiale che devia le menti dal fondo della questione. Invece di affettar sottigliezza, come il sofisma greco, contrafà il buon senso, la ragione, la morale, l'umanità, la religione. </p>
</div1>
<div1>
<head>CAPITOLO XXIV</head>
<argument><p rend="sc">DELL'ERRORE </p></argument>
<p><emph>errore</emph> è un'idea che non corrisponde all'essere delle cose.</p>
<p>Errore non è ignoranza. <emph>ignoranza</emph> è il non aver idee intorno ad un oggetto. Nell'errore v'è un'idea qualunque; nell'ignoranza non v'è. Ma l'ignoranza divien facilmente errore appenaché si desti in noi un'idea intorno a quell'oggetto. Se tale idea non s'incontra immantinente e perfettamente col vero, ha principio l'errore. L'ignoranza assoluta non sospetta nemmen l'esistenza dell'oggetto da conoscersi, perché il sospetto implica già un'idea.</p>
<p>Se l'errore è un'idea, l'<emph>origine</emph> dell'errore è da cercarsi dov'è l'origine delle idee. Le facultà che contribuiscono a formare le idee vere sono le medesime che contribuiscono a formare le false. Sono le medesime facultà colle quali facciamo la somma giusta d'una serie di numeri e colle quali ne facciamo la somma sbagliata; colle quali da più misure inesatte, alcune in più alcune in meno, ricaviamo la media in cui le inesattezza si compensano. Sono le medesime facultà che ci fanno percepire la presenza della luna e delle stelle, (il che è una verità); e che ci fanno percepire la luna come più grande e luminosa delle stelle, <quote><foreign lang="lat">Micat inter ignes Luna minores</foreign></quote> (<bibl>Hor.</bibl>); il che è un'errore.</p>
<p>Essendo le idee precedute in noi dalle sensazioni e queste dalli atti dell'istinto, è d'uopo risalire fino all'istinto per vedere come nasca l'errore e qual sia la sua natura. L'istinto medesimo è fallibile, più o meno secondo le specie. Il pesce, mosso dall'appetito morde l'amo; il sorcio rode il cibo avvelenato, li augelli credono al fischio del cacciatore. L'uomo, cadendo in uno stagno s'aggrappa all'erbe del fondo, o trae seco sott'aqua chi vuol salvarlo, e si condanna da sé a restarvi sommerso. L'uomo segue le avversioni e le simpatie e per esse dà fede a chi men dovrebbe.</p>
<p>Parimenti i <emph>sensi</emph> possono illudere. Un accesso di febre fa parere caldo un giorno d'inverno, gelido un giorno d'estate. Ma molti pensatori osservarono che la sensazione in se stessa è sempre ciò che dovrebbe essere. Per esempio: se la luna appare maggiore delle stelle perché tanto vicina a noi, così debb'essere per legge di prospettiva. Per noi ciò vuol dire che la sensazione è sensazione; e non è allucinazione. E benché la sensazione in sé sia vera, l'idea che desta nella mente è falsa, e causa d'errore in noi. Tutti quelli che hanno mirato la luna fra le stelle, hanno inevitabilmente e <emph>fatalmente</emph> dovuto crederla più grande di esse, finché l'astronomia, combinando questa con altre evidenze, scoperse la comparativa lontananza e grandezza delli astri.</p>
<p>Anche la <emph>memoria</emph> può ingannarsi, sostituendo un'idea all'altra nella catena delle associazioni. Invece del nome di Anassagora suggerire quello d'Anassimene o Anassimandro; invece di un numero ne fa lampeggiare innanzi all'intelletto un altro e confonde il re Luigi VII con Luigi VIII, il secolo XIV col XV.</p>
<p>L'attenzione conduce all'errore in due modi o col fermarsi troppo debolmente su ciò che importa o col concentrarvici troppo profondamente e togliersi di badare ad altre cose.</p>
<p>Li errori dell'<emph>imaginazione</emph> sono più grandi e continui di quelli delle altre facultà. Essa crea cose che non esistono; la fenice, i centauri, i giganti. Di notte un panno sospeso desta l'idea d'un fantasma, un tronco d'arbore desta l'idea d'un nemico.</p>
<p>Anche le facultà <emph>riflessive</emph> sono soggette ad errore. L'<emph>analogia</emph> ne spinge a credere che ciò che è fuori di noi sia simile a ciò ch'è in noi, e ci conduca alle personificazioni.</p>
<p>Sono fonti d'errore l'analisi non compiuta e disuguale nelle sue parti; la <emph>sintesi</emph> premessa all'analisi; la <emph>comparazione</emph> scompagnata dall'analisi; la <emph>classificazione</emph> non estesa a tutti li individui e a tutte le specie, quindi non abbracciante tutti i distintivi del genere; l'<emph>induzione</emph> stabilita sopra fenomeni non bene osservati e verificati, come nel caso del <emph>dente aureo</emph>; la <emph>deduzione</emph> fatta da generalità oscure, confuse, incerte; l'<emph>applicazione</emph> eccedente la maggiore del sillogismo; l'<emph>ipotesi</emph> accolta come verità dimostrata; il <emph>sistema</emph> nel quale l'opera incompleta della ragione è supplita con quella dell'imaginazione.</p>
<p>Infine la <emph>volontà</emph> col predominio delle passioni e delli interessi ci fa torcere li occhi dal vero: <quote><foreign lang="lat">Video meliora, proboque; deteriora sequor</foreign></quote> (<bibl>Ov.</bibl>).</p>
<p>Questo nostro principio che tutte le facultà le quali concorrono a produrre le idee vere concorrono anche a produrre le false, non è generalmente invalso. Li <emph>idealisti</emph> vogliono conservare l'autorità dell'intelletto; i sensisti quella della sensazione; alcuni vogliono scolpare ugualmente tutte le facultà.</p>
<p>Nel <title>manuale</title> di Matthiae si legge che: «la causa dell'errore non può essere nell'intelletto, perché li errori nascono da una forma del pensiero contraria all'intelletto; e l'intelletto non può agire in opposizione alle leggi sue proprie. E non può essere nemmeno nei <emph>sensi</emph> perché i sensi non giudicano».</p>
<p>L'errore che così non viene imputato ad alcuna singola facultà, viene attribuito alla loro complessiva azione. Ma con ciò non si spiega l'errore, poiché anche le idee vere provengono dal complesso delle facultà. La mente è una e se noi distinguiamo in essa più facultà egli è solo per necessità d'analisi. Ma è tanto falso che l'errore risulti dal concorso delle facultà che il concorso di più facultà o di più atti di ciascuna facultà lo corregge.</p>
<p>Come li errori nascono in noi, così possono nascere in altri; e da questi communicarsi a noi. Ma in loro o in noi l'origine psicologica è sempre la medesima, tranne quando li altri c'ingannano di proposito, nel qual caso l'errore non è in essi ma in noi, che non assoggettiamo li atti altrui alla necessaria verificazione.</p>
<p>Sarebbe lungo a dire partitamente come possiamo preservarci da errori nuovi o liberarci dai già contratti. </p>
<p>Alli errori dell'<emph>istinto</emph> derivanti da appetiti, da simpatie, da avversioni è duopo contraporre la riflessione. A certi errori dei <emph>sensi</emph> basta contrapporre altri atti dei sensi; il tatto rettifica molte illusioni della vista; alla impotenza della vista e del tatto nottetempo supplisce l'orecchio; la leggerezza d'una moneta falsa rettifica l'errore prodotto in noi dal suo splendore e dall'impronto. L'uso delli strumenti communica ai sensi precisione, costanza e quasi infallibilità, e rivela molti fenomeni altrimenti inaccessibili. Molti fenomeni fra loro combinati si riducono reciprocamente (Cap. VI) e correggono li errori della sensazione isolata. Per avere una misura esatta si prende la media d'un grandissimo numero di misure.</p>
<p>Molti errori della <emph>memoria</emph> si prevengono per mezzo delle note e d'altri sussidi <emph>artificiali</emph> (arte mnemonica).</p>
<p>Li errori dell'<emph>attenzione</emph> si prevengono coi buoni metodi che fanno osservare regolarmente ogni cosa, coi buoni abiti, colla vita ordinata e raccolta. Di tal modo si può dire come possano fuggirsi od emendarsi li errori d'analisi, di sintesi, l'induzione e così discorrendo come fu detto.</p>
<p>Quanto alli errori che riceviamo dalli altri, l'unico rimedio è una prudente e modesta diffidenza; e l'uso di risalire in tutte le questioni alle fonti, ai testi, ai monumenti, alle osservazioni, ai fatti, alle prove. Dobbiamo onorare i nostri maggiori, ma tributar <emph>loro</emph> un <foreign lang="lat">rationabile obsequium</foreign> ed esercitare tutti i diritti della libera ragione: <foreign lang="lat">Amicus Socrates, amicus Plato, sed magis amica veritas</foreign>. In poco: come l'errore nasce da evidenza isolata, così colle evidenze combinate l'errore si corregge. </p>
<p>Alcuni antichi giustificarono l'errore e lo giudicarono salutare alli individui e ai popoli.</p>
<p>Vediamo questa dottrina nella <title>republica</title> di Platone: ma dobbiamo ripudiarla tanto più, giacché in quel libro l'ignoranza del popolo è la condizione che assicura il dominio perpetuo d'una casta armigera e dotta. L'ignoranza dei molti fa patto coll'ingiustizia dei pochi.</p>
<p>Pur troppo vi sono anche in seno alla civiltà delli uomini e classi che si fanno un iniquo e improvido interesse di conservare nei popoli l'ignoranza o l'errore. Perciò la filosofia è una milizia. </p>
</div1>
</body>
</text>
</TEI.2>
