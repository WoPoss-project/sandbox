<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1616)</title>
      <author>Cristoforo Valier</author>
    </titleStmt>
    <extent>138 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000645</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1616).">
<head>Relazione di Costantinopoli del Bailo Cristoforo Valier.
Letta in Senato nell'anno 1616</head>
<opener><salute>Serenissimo Principe. </salute></opener>
<p>La notizia delle cose di Costantinopoli è la più utile e la più 
necessaria d'alcun' altra, che possa avere questo Eccellentissimo 
Senato; e però la relazione di ciò che spetta a quel grand' 
imperio è molto degna d'essere diligentemente estesa, per 
gl'interessi, così gravi e tanto dipendenti, che ha la Repubblica 
con quel governo. Per questo piuttosto che eccitarlo ad ascoltarla 
attentamente, devo pregarlo d'iscusarmi benignamente, se la mia 
debolezza non corrisponderà alla condizione della materia, e di 
persuadersi, che siccome la notte non può levare lo splendore alle 
stelle, così la mia imperfezione non può defraudargli quel frutto, 
che l'istruzione di molte cose conviene apportargli; promettendogli 
di compensare ogni molestia con la brevità, lascierò la 
descrizione, l'istorie, le trattazioni dei negozii finiti, e la 
superfluità delle parole, dovendo il fine della relazione essere 
l'utile, e non l'ambizione attenderò alle cose reali e necessarie 
quattro sole ne tratterò<lb/>
I. Dell'essere e forze sue in questo Stato.<lb/>
II. Della forma del Governo.<lb/>
III. Della volontà dei Re e dei Ministri.<lb/>
IV. Di quello che possa appartenere alla Serenità Vostra, intorno 
al modo di negoziare per manutenzione di pace, o al modo di 
negoziare per manutenzione di pace. </p>
<p>L'imperio del Turco, si può con verità dire, che sia il 
maggiore, che abbia qual altro principe del mondo, per la 
multiplicità dei regni che tiene e per l'unione d'essi; per la 
quantità di milizia che mantiene, per la prontezza di porta 
insieme, e per l'abbondanza di tutto ciò, che può essere 
necessario nella pace, e bisognoso nella guerra. È padrone il Turco 
di trentasei regni o provincie, perchè da levante a tramontana 
possede nell'Asia l'antica Mesopotamia, le due Arabie, felice e 
deserta, la maggior parte dell'Armenia maggiore, tutta la minore, 
Balsera, Babilonia, la Misia, Lidia, la Carnia, Asia minore, Ponto e 
Bitinia, Paflagonia, Galacia, Licaonia, Panfilia, Cilicia, Siria, 
Palestina; e i popoli kurdi.</p>
<p>Nell'Europa, la Tracia, la Bulgaria, l'anticha Tessaglia, la 
Macedonia, la Morea, l'Albania, la Schiavonia, la Servia, gran parte 
della Dalmazia e la Croazia sotto nome di Bossina, e tutta quella 
parte d'Ungheria che molto bene è nota.</p>
<p>Nell'Africa tutto l'Egitto, e verso Ponente le marine di Biserta, 
Tunisi, Tripoli ed Algeri, oltre l'isole dell'Arcipelago, e quella 
di Cipro; chè dal confine della Persia sino a quello d'Ungheria 
tira tutto il suo stato più di 3 mila miglia, confinando tutto 
quel stato con Persiani, Polacchi, Ungheri, e con quello della 
Serenità Vostra; lasciando dire dei Tartari e degli altri 
dell'Asia, e degli Arabi così del deserto, come dell'Africa, che 
riconoscono la sua superiorità; potendosi anco dire padrone della 
Valachia, e Moldavia, ellegendo, e privando quei principi a suo 
arbitrio, riscuotendo anco il tributo da Transilvania, con obbligo a 
tutte quelle provincie di servirlo alla guerra con tutta la milizia 
in ogni occorrenza. Le forze sue nell'imprese di terra veramente 
sono grandissime, e superano per mio credere qual si voglia altre 
delli presenti tempi, per tre rispetti principali: per il numero 
della milizia, per la prontezza d'averla e per la facilità di 
rimetterla, che più importanti non si possono considerare. Tutta la 
milizia obbligata al Re è compartita in diversi ordini, e tre sono 
li principali: quello dellì Giannizzeri, che comprende anco li 
Azamogliani, gli altri di Spahi di paga, e di Timaro. Sono li 
Gianizzeri raccolti dalla decima dei figliuoli della Grecia, che si 
va riscuotendo ogni terz' anno; sono al numero di 30 mila sotto 
161 capi che comandano dalli 100 sino alli 500 per cadauno, 
tra di loro subordinati, ed hanno per loro supremo l'Agà, 
carico principalissimo per il comando e per l'orecchia del Re; hanno 
di paga dalli 3 sino alli 10 aspri al giorno, con le comodità 
di stanze, legna e carni a prezzo limitato molto avantaggioso, ed un 
vestito all'anno di panno di tutto punto, ed in cammino per guerra 
lor viene condotta l'acqua e tutta la robba di uso da cavalli del re 
assegnati a questo bisogno, potendo cadauno portare sino a 25 
libbre di peso. Sotto di questi sono li Azamogliani, quasi del 
medesimo ordine, che sebbene inferiore, servendo molti anni, e nelli 
giardini e nelli vascelli regii, con paga minore, prima che arrivino 
ad esser Giannizzeri, obbediscono a capo diverso, che è il Bostangi 
Bassì; riescono però anco loro molto atti alla guerra, e servono 
in ognì occorrenza secondo il bisogno, essendo da 17 mila, e 
combattono tutti a piedi armati di archibuso e scimitarra, ed alcuna 
volta sono stati stimati il nerbo dell'esercito; ma siccome per 
propria condizione tutte le cose umane prendono diversa forma dal 
loro principio, così resta assai alterata questa milizia, e nella 
gente e nella disciplina, poichè molti Turchi nativi sono descritti 
in loco d'altri, e la maggior parte di loro è sparsa nel paese chè 
fattisi, con la nostra voce, casalini, attendono alla mercanzia e ad 
ogni esercizio, seuza curarsi d'altro, bastando il commodo che loro 
apporta il nome di Giannizzero, ch' è grande, contentandosi di 
lasciare in ogni parte le paghe alli capi loro.</p>
<p>Li Spahi di paga, al numero di 28 mila sotto sei capi, con paga 
di 8 aspri sino li 20 al giorno, sono armati a cavallo di 
zagaglia, scimitarra, mazza ferrata ed arco, avendo alcuni 
incominciato dalla guerra d'Ungheria a portare l'archibuso e 
terzarollo all'arcione.</p>
<p>Li Spahi di Timaro, soldati a cavallo, godono invece di paga la 
decima di tanti terreni, che possano bastar per loro mantenimento e 
loro furono dapprincipio assegnati per 5 mila aspri l'anno che 
sono intorno 60 zecchini; ma per la varietà dei tempi e per 
l'accrescimento di tutte le cose, si va estimando che non sia meno 
l'entrata di un Spahi di cento zecchini l'anno, ascendendo anche 
più; vi sono però diversi di maggiore rendita, posseduti da un 
solo, basta che sia obbligato li Spahi a condur seco una spada 
per ogni 5 mila aspri, chiamandosi quelli che possedono gran 
Timari, aventi anco l'obbligo di molti cavalli, col nome di Zaini. 
Il numero è impossibile che si sappia, poichè molti Timari si sono 
perduti nell'Asia per la disabitazione del paese, molti sono stati 
occupati dal Persiano che nel pigliar le sue provincie ha presi 
molti Sangiacchi, molti sono possessi dalle Sultane uscite di 
serraglio, avuti d'assegnamento in propria entrata, e molti vien 
detto essere anco tenuti dalli medesimi visiri e grandi della Porta 
e dal serraglio, e dai suoi ministri, che con favori nelle vicinanze 
facilmente se ne impadroniscono. Doveriano essere questi Timari al 
numero di 48 mila con obbligo per cadauno dall'una fino le 20 
spade, che computandosi uno per l'altro di tre spade sariano 144 
mila soldati, ma in effetto il numero è molto inferiore. Volse 
Nasuf già primo visir venire in chiaro di questo negozio, e deputò 
più di 20 scrivani per cavarne l'intiero, e farne un nuovo stato 
o catastico per ritrovar il numero e reintegrarlo; ma li gravi pesi 
non sono facilmente mossi, onde dopo aversi affaticato molto in 
molti mesi abbandonò l'opera, o per l'impossibilità d'essa o 
perchè temesse l'incontro di tutta la Porta di dentro e di fuori: 
poichè non possono li gran fiumi esser divertiti, che con gran 
pericolo di chi li stringe, e la moltitudine interessata non admette 
nè vuole regola, ma ben spesso cangia la novità con la testa 
dell'autore.</p>
<p>Oltre a questi, tiene il Re pagata molt' altra gente, che, sebbene 
destinata ad altri particolari servizj, ha però l'obbligo alla 
guerra e si ritrova sempre al campo, e sono in numero di 4 mila 
Bombardieri, 3 mila Armaruoli, 3 mila Capigi, 1.500 Chiaussi, 
e 500 Lance spezzate della sua guardia: onde si può computare 
tutti la milizia per combattere ascendere al numero di 230 mila 
persone. S'aggiunge a questa un gran numero di avventurieri, che 
nutriti dalla speranza, proprio cibo dell'uomo, sempre accompagnano 
l'esercito, dei quali alcuni credono, con qualche fazione 
segnalandosi, acquistar grado d'onore, altri subintrar nella vacanza 
di Timari e nelli luoghì di paga, che alla giornata occorrono, ed 
hanno anco loro un particolar capo. Militano li Spahi da Timaro 
sotto li Sangiacchi, che nel paese del Turco sono in numero di 
326, nella Grecia 64, il resto nell'Asia e nell'Africa, i nomi 
dei quali si oppongono alla brevità; questi obbediscono alli 
Beglierbei in numero di 34, e tutti alli due maggiori della 
Natolia e della Grecia.</p>
<p>Quali siano queste forze per il loro numero ognuno l'intende; ma la 
grandezza di esse si fa maggiore pel modo di averle pronte dove più 
si vuole: perchè quelli di Timaro, con un solo comandamento spedito 
alli Beglierbei, si riducono tutti all'insegna, e quelli di paga non 
hanno altro bisogno che dell'ordine di marciare, il che grandemente 
da loro è desiderato, per l'utile che ne ricevono, vivendo nel 
campo poco meno che a discrezione, e li Giannizzeri con due soli 
zecchini della lor paga dati al capo della Stanza sodisfanno alle 
spese di bocca per tutti li mesi di guerra d'un anno, e possono essi 
farsi per l'autorità assai avantaggio nel prezzo, con che lor viene 
somministrata la carne ed ogni cosa neccessaria al vivere; e per il 
numero di quelli, che, restando alle proprie case contribuiscono 
prima alle proprie spese; onde si può dire ch' ogni risoluzione 
resti immediatamente eseguita. Ma per mio parere, è sopra tutte le 
cose considerabilissima la facilità di conservare questa milizia, 
per un numero quasi infinito di persone, che stanno aspettando la 
vacanza di qualche loco, e che vanno con ogni diligenza e studio 
indagandolo, nè possono averlo che con molto favore di chi tiene 
l'autorità, la quale per ordinario non lo concede, a chi non è dei 
suoi più cari, che, per averlo anco grossolanamente, presentano in 
modo che in ogni accidente contrario, che lor tocca, e per ogni gran 
rotta che ricevino nella guerra, molto presto rimettono l'esercito, 
e possono anco farlo più volte secondo il loro bisogno; il che non 
è concesso ad alcun altro principe del mondo; ciò nasce dal gran 
numero del popolo, e dalla forma del governo indirizzato all'armi ed 
alla guerra, col quale hanno fatto tanti acquisti, e si sono resi di 
tal modo formidabili, che pare non trovino ostacolo alcuno alla loro 
forza. È ben vero, che mai hanno provato d'aver l'inimico nella 
propria casa, nella quale si discorre che se fossero assaliti 
incontrarieno ancor essi in gravi contrarij, e non piccioli 
pericoli: perchè siccome il corpo sano e vigoroso può 
somministrare forza ad ogni altro membro per ogni faticosa 
operazione, ma quello ch' internamente male affetta si risente in 
sè stesso debole e languido, e senza potere dall'altre parti 
ricevere ristoro o sollievo facilmente resta oppresso; così questi 
per la grandezza delle forze e per la quantità della gente, mentre 
nel loro paese liberi possono somministrare ogni grande aiuto a 
qualsivoglia loco che s' abbia bisogno, ma assaliti nelle viscere 
dell'imperio malamente potriano ricevere dalle parti lontane e 
divise opportuno ristoro per la sua necessità; tanto più che 
quella pienezza, la quale pare che in sanità accresca la forza, 
nell'interna agitazione degli umori più facilmente causa ed 
accelera le corruzioni.</p>
<p>È la maggior parte dei sudditi, che sono il vero presidio d'ogni 
imperio, aliena e per fede e per perdita della libertà: intanto che 
in tutti li stati d'Europa il paese è abitato per tre quarti da' 
Cristiani e nella città di Costantinopoli si computa che i Greci, 
gli Armeni e gli Ebrei trapassino i due terzi, i quali certamente 
sariano molto pronti di dare in ogni occorenza quanto lor conviene; 
e pare che la natura de' Turchi nell'assaltar altri molto impetuosa, 
nel difender sè stessi diventi assai timorosa, e siccome 
sopraffacendo calca, così sedando cade e resta prostrata, essendosi 
più volte esperimentato nella prosperità arrogante, insolente, 
temeraria ed insopportabile, riuscir poi nelle piccole avversità 
vile, timida e servile. Nè a simile effetto viene estimato alcuno 
principe più atto, tra i confinanti, del Polacco perchè è molto 
vicino e perchè non ha alcun impedimento di non poter motto presto 
dalli confini del suo regno penetrare sino alle porte di 
Costantinopoli; e non saria forse impossibile anco per via di mare 
con improviso assalto ferir quell'imperio gravemente, potendosi con 
una buona armata facilmente impadronirsi dell'Arcipelago ed impedir 
l'unione di quelle forze, e pervenir senza intoppo di momento nelle 
sue viscere, ed apportarle il veleno al cuore; ma questi sibben 
possono parer concetti piuttosto della speranza, perchè infine ad 
ogni forza maggiore ad ognuna delle più deboli soprasta pericolo, 
pure ed il leone e la volpe alle volte restano cibo dei piccoli 
uccelli, e gli animali più grandi ben spesso per industria 
dei più piccoli restan morti ed estinti, e molte volte quel luoco, 
che appariva dirupo inaccessibile si è fatto strada di commodità e 
di grande giocondità; e Dio ha voluto che per la via impensata 
appunto sia la rovina passata sopra molti grandi imperij: così 
avviene perchè ogni potenza nasce, cresce e poi manca, e la salita 
in alto tanto più si volge alla caduta. Onde le cose quanto più 
sono speziose tanto più riescono pericolose, e nel rilucer e nel 
risplender si rompono e si frangono, e come volatili per la penna 
tenuta per il piede ingannano facilmente ognuno che li crede. Mi sia 
in grazia Serenissimo Principe stato lecito aver fatto questo 
piccolo traverso; perchè l'aver saputo la strada anco non usitata, 
non ha in alcun tempo mai nociuto, bisognando in qualche tempo alle 
cose grandi pensare con grand' animo: poichè si stima spesso 
impossibile quello che non si ardisce di tentare, e si imputa a 
causa estranea il proprio difetto, eppure i gravi sassi con estrema 
fatica mossi con ogni facilità si precipitano; ritornato in via 
dirò intorno la forze di mare, quello che può cadere in 
considerazione.</p>
<p>Non è dubbio che la professione marittima è declinata grandemente 
in loro, da che soleva per innanti essere perchè avendo avuto 
quell'imperio necessità d'applicar tutta la milizia e tutto il 
denaro nelle guerre di Ungheria e di Persia, non potendo impiegarsi 
in altro, sono restate le cose di mare in gran parte abbandonate, e 
si è andato diminuendo il numero di galee e la marinerezza assai, 
intanto che, l'armata usciva molto debole; ora gli accidenti occorsi 
li han fatto ripigliare i negozij spettanti ad essa, facendo quello 
ha inteso la Serenità Vostra l'anno passato, e se continuassero 
l'accresceriano in modo che riusciriano formidabili nel mare, avendo 
comodità e facilità di fare tutto ciò che vogliono. Vi è 
abbondanza così grande di legnami, e d'ogni sorte sopra il mar Nero 
e nella Grecia e nell'Asia, che per quanti possono essere tagliati, 
non pur per fabbrica di vascelli ma per l'uso di quella grandissima 
città, che non abbruccia che legni di rovere, non pare mai che li 
boschi siano tocchi, essendo di tale larghezza e lunghezza, che si 
possono chiamare per la loro ampiezza piuttosto che boschi 
vastissimi mari di arbori; vi è facilità grande di tagliarli, e di 
averli sopra il lavoro, perchè sono tutti all'acqua e 
vicinissimi alli squeri. Vi sono anco molti gran villaggi obbligati 
al taglio e tondata, che perciò restano disobbligati dall'altre 
gravezze, onde non accade se non comandare, perchè nel tempo 
dell'estate in pochissimi giorni questo legname si veda pronto alli 
luochi destinati; per questo si trovano sopra il mar Nero sette gran 
squeri per far galee, ne' quali possono lavorare quante ne vogliono. 
L'istesso si può fare nel golfo di Nicomedia, ed alle Camere luogo 
dirimpetto a Gallipoli, ove si trovano anco 19 volti di arsenale 
per galee, potendosi con gran comodità per la vicinanza dei boschi, 
cui di continuo lavorar possono, fabbricare anco a Scio, a Rodi, a 
Negroponte ed in altri luoghi ancora. Erano li suddetti squeri già 
alquanti anni coperti tutti, per il chè in ogni tempo si poteva 
attendere all'opera, ma per la poca cura avutane sono rovinati in 
modo, che nell'invernata, non si può di presente far cosa alcuna; 
ma questo poco importa, perchè nelli mesi d'estate e d'autunno 
sempre che vogliano faranno gran cose, oltre che si può molto 
facilmente ristorar il tutto, e nell'invernata nell'arsenale 
Costantinopoli in 144 volti coperti possono fare ogni lavoro. 
Maestri e marangoni non vi mancano, perchè fabbricandosi per 
ordinario sopra il mar Nero ed altrove un numero quasi incredibile 
di galeoni, caramusali ed altri più piccoli vascelli, si va 
trattenendo in quell'esercizio gran quantità di gente, che tutta 
riesce atta nel lavoro delle galere, nel quale adoprano anco tutti 
li marangoni della città, sebbene soliti a lavorare in casa; onde 
bastando pochi, che sappino darli il sesto, ne hanno nel resto 
quanto numero lor piace, poco importando, che per l'imperizia loro 
sia guasto e consumato del legname assai, non tenendo di esso, per 
l'abbondanza grande, alcun conto.</p>
<p>Dei catafati, oltre tutti quelli che lavorano nelli squeri ed 
altrove, il Re ne paga ordinariamente 2 mila e sono molto ben 
intendenti della professione. Il ferro che abbisogna viene portato 
da certo loco nella Grecia poco lontano da Salonichi, ove si 
ritrovano le miniere d'esso, è poi lavorato a Costantinopoli in 
pironi, chiodarie ed altro che occorre; ho però veduto al mio tempo 
esservi qualche strettezza, che ritardava il lavoro, nè d'ancore 
poterono così facilmente provvedersi. Costano le galee al Re 
pochissimo, perchè per le fabbricate per suo conto nel mar 
Nero non paga più che intorno 400 zecchini, e 13 migliaia di 
ferro, restando il paese tenuto per angaria al compimento del resto; 
e per l'altre, che da particolari Rais in buon numero sogliono 
essere fabbricate lor da qualche cosa di più.</p>
<p>La pegola viene abbondantemente dall'isola del Metelino e dalla 
Vallona. Li telami per le vele sono fabbricati a Gallipoli, alli 
Castelli ed anco a Negroponte in gran qnantità, tutti però di 
bombace.</p>
<p>Canevi vengono da Trabisonda e da Sinope loco del mar Nero, ove 
sono fabbricati per la maggior parte gli armizzi, sebbene anco a 
Costantinopoli si lavorano. Per tanto si può concludere che possono 
avere quanti corpi di galee che vogliono, e ben proveduti di tutti 
li loro apprestamenti, e la esperienza lo dimostrò l'anno 
1572, che dopo aver perduta tutta l'armata il 
precedente anno, la rimessero ed uscirono con 300 vele: e se 
l'anno passato non poterono far questo fu perchè si risolsero 
tardi, non avendo legnami tagliati, sopraggiunti dall'invernata 
fastidiosa oltre l'ordinario non fu possibile lavorare nelli squeri 
del mar Nero; questo però v'è di molta considerazione, che in 
effetto tuttà le loro galee sono malissimo fatte, e pochissimo 
durano, ed il terzo anno sono vecchie, per lo più innavigabili, il 
che arriva principalmente per il legname tagliato in cattiva 
stagione, facendosi questo servizio sempre nell'estate, ed in tempo 
tale, che tenendo in se l'arbore tutta l'umidità diffusa nel tronco 
e sparsa nei rami, da se stesso corrompe, generando il tarlo ed il 
verme che immediatamente lo rode e lo consuma, oltre che tagliato il 
legno, e posto in opera subito verde, nel medesimo essere che si 
ritrova nei boschi, per il chè in poco tempo mentre si va seccando 
e restringendosi convengono allargarsi assai non solo le fitture e 
commissure, ma aprirsi molti lochi, e farsi fissure tali che restano 
li vascelli nuovi prima ch' essere adoperati del tutto inutili; 
s'aggiunge anco, ch' ogn' anno nel farli, procurano un risparmio del 
ferro quasi più del possibile, onde per lo più restano malissimo 
fatti, e per ultimo forniti che sono, i finis ed altri che conducono 
la galee del mar Nero le caricano di legname, e le riempono 
quanto più ne possono capire: così poco ferrate e troppo caricate 
si scavezzano prima che arrivino all'arsenale; ed ho inteso che già 
alcuni anni incirca 30 galee venute di mar Nero, prima di poter 
esser armate andorno in fondo, e restorno del tutto abbandonate; ma 
se fosse usata la diligenza debita, e se fossero usati quei termini 
che convengono nel tagliare, nel stagionare i legni e nel resto, 
senza dubbio restarebbono molte buone, ed al pari dell'altre si 
conserverebbono; ma la troppa abbondanza rende l'uomo troppo 
negligente, e le cose che facilmente si hanno, lungamente non si 
conservono, la penuria è la madre dell'industria, e la difficoltà 
nell'ottenere fa l'uomo premuroso nel custodire. Preghiamo pure il 
Signor Dio, che li nemici della nostra Santissima Fede non sappino 
appoggiare la loro forza al consiglio, perchè senza d'esso resta 
debole, che, congiunto, resteria valida troppo e robusta.</p>
<p>Armano le galee con quattro uomini al remo prima con li schiavi del 
Re, che l'invernata si custodiscono nelle loro stanze, poi con 
quelli dei particolari Bei o altri, che per prezzo li danno, ed il 
resto che bisogna viene dall'Asia, la quale somministra quella 
quantità maggiore che vogliono, avendo per questo effetto obbligato 
numero grandissimo di villaggi, e potriano averne quanti più ne 
bisognassero, accrescendo il numero d'altri villaggi, in questo 
vasto grandissimo abbondanti. Viene però pagato dal Re per cadauno 
schiavo dei particolari e cadaun degli altri uomini, che vengono per 
galeotti, 25 zecchini, serventi per tutto il viaggio, non essendo 
più data loro cosa alcuna fuori che il vivere, e viene questo 
pagato sotto il nome d'Avaris, che è gravezza imposta al paese per 
l'armar 200 galee all'anno, in ragione di 25 zecchini per uomo, 
riscuotendosi tre zecchini per ogni fuoco ch' è costituito da 
quattro case; essendo sottoposta a questa imposizione, l'Asia tutta, 
Galata, ed alcune poche città della Grecia, restando quasi tutto il 
resto d'essa libera, togliendosi invece in questa a quelli poveri la 
decima di tutti li figli maschi. Sono però questi asiatici poco 
atti al mare, e molti ne cadono alla nausea dell'onde ed alli 
patimenti, e ben spesso resta l'armata infetta e tutta appostata, e 
se non fosse l'aiuto dei schiavi coi quali vanno impinguando le 
galee, riuscirebbono esse debolissime, e quasi che inutili: ma nel 
numero di questi, che sono assuefatti al mare ed agli stenti, 
ricevono molto vigore. Soleva in altri tempi essere, in 
Costantinopoli gran numero di schiavi, e tra quelli del Gran Signore 
e delli particolari Bei e Rais numeravano più di 12 mila, onde 
molto presto potevano armarsi sessanta galee, che congiunte alle 
guardie ordinarie, che sono 29 facevano corpo molto estimabile 
d'armata, consistendo le forze di essa più nella bontà e 
nell'esperienza, che nel numero: poichè nel combattere non si 
contano le galee, ma si adoprano, e siccome le leste e veterane 
prestan vigorosamente ogni servizio potendo fuggire e seguire, ed 
arrivano a salvarsi con prospero vento e con contrario, così quelle 
di condizione diversa in ogni servizio apportano gravezza a sè, 
impedimento all'altre, e riescono di peso maggiore che d'aiuto. Al 
presente si trovano in gran strettezza di schiavi perchè il Gran 
Signore non eccede il numero di mille incirca, ed oltre li Bei che 
sono in attual servizio di guardia ordinaria pochi altri ne tengono, 
onde si fa conto, che non arrivino alli 4 mila in tutto; avendone 
anco perduti, nelle prese fatte da Fiorenza, Sicilia e Malta, numero 
considerabile, per il che poco possono pretendere di fare per questa 
strada per armarle di marinarezza e gente di spada. Paga il Re di 
continuo 4 mila aspri a mille Rais, i quali sono obbligati dentro 
l'arsenale e fuori nell'armata a quel servizio, che dal Capitano del 
mare viene loro imposto; e sebbene questa è tutta gente brava ed 
assuefatta alla navigazione, però hanno poca pratica, e malamente 
sono atti a governarsi e guidar armate, fuori che alcuni pochi di 
quelli che hanno consumata la vita tutta sopra il mare; e se il 
Capitano incontrasse in qualche fastidiosa burrasca difficilmente 
potria reggersi e resistere, e saria in evidente pericolo di 
perdersi in gran parte, come successe all'anni passati, che nel 
ritorno a Costantinopoli la maggior parte delle galee andarono a 
traverso e si ruppero. Pongono 60 uomini da spada sopra cadauna 
galea di ordinario, ma d'estraordinario l'accrescono sino al numero 
di 100 e più ancora, e lo possono comodamente fare senza spesa 
alcuna, avendo più di tre mila uomini obbligati per Timari di mare 
nell'isole di Metelino, Negroponte ed altri luoghi circonvicini alle 
marine di Morea, oltre il numero grande dei giannizzeri, che secondo 
la lor volontà fanno imbarcarvi sopra, in modo che sopravvanza loro 
d'ogni parte la milizia, dalla quale suole anco il Capitano 
del mare, concedendo licenza di restar a casa a chi più gli spiace, 
ricever larga ricognizione. Armano li vascelli con tre pezzi 
d'artiglieria, uno a prora, ch' è colombina, li due altri piccoli 
uno per parte, parendo che quasi poco si curino d'essi e poco li 
apprezzino, ponendo ogni loro speranza nell'abbordo e nella spada; 
per il che nell'incontro che fanno, sempre procurano quanto prima 
d'investire per montar, e nell'artiglieria adoperano più le palle 
di pietra che di ferro, stimando che rompendo e spezzando il legno e 
col portarlo e volgerlo intorno, feriscano e nuocano più di quelle 
di ferro, che solamente forano e passano. Non è però dubbio 
alcuno, che l'aver maggior numero di pezzi e più gagliardi servì 
di gran vantaggio, perchè prima che si avvicinino saranno sempre 
maltratti, e dall'offesa dei molti suoi nascerà la paura in tutti, 
dalla paura il disordine, dal disordine la confusione, ch' è causa 
certa della perdita e della rovina, onde prima che si abbordino 
saranno mezzi consumati, ed innanzi del combattere resteranno vinti; 
così avviene che l'ordine senza ragione diviene temerità e questo 
resta sempre preda della virtù. Però si deve desiderare, che 
persistino in questo pensiero, perchè, dicano quante ragioni 
vogliono, chiara cosa è che la ragione contro all'effetto sempre si 
convince per falsa, e l'esperienza, ch' insegna e che è madre della 
verità, ha dimostrato in tutte l'occorrenze, che dalla superiorità 
dell'armi sono nate sempre segnalatissime imprese, singolarissime 
fazioni, non è però che in ogni occorrenza si debba con questa 
fidanza ommettere la gente di spada, perchè non l'arma difende 
l'uomo, ma l'uomo combatte con l'arma, e da questo nasce 
l'avvantaggio, dall'avvantaggio la speranza, dalla speranza l'animo, 
dall'animo l'ardire ed il vincere. Pertanto se l'armata della 
Serenità Vostra sarà provveduta di quelle cose, che debitamente si 
ricercano, può essere certa in ogni accidente di non temere con 
l'aiuto di Dio incontro di maggior numero; e per questo, e perchè 
convengono nel combattere con gli estranei, per li schiavi che 
tengono, guardarsi daì proprii, soprastando loro molto spesso 
maggior pericolo dal vicino che dal nemico. Nutriscono l'armata con 
il biscotto, legumi e qualche poco di carne alli soldati, restando 
liberi della provvisione del vino; sono provveduti del vitto dalle 
scale di Morea, nelle quali abbonda quantità grandissima dei 
formenti del Re tratti dalla decima dei suoi terreni, in modo che, 
con un semplice comandamento suppliscono al bisogno, senza altra 
spesa, d'armata numerosissima. In questo modo l'armar al Gran 
Sianore non apporta altro interesse, che quello che al principio si 
dà al vogadore, perchè nel resto tutti gli altri per qualunque 
servizio hanno l'ordinarie paghe, servendo e non, e può tenere 
quanta armata vuole fuori a suo arbitrio senza accrescimento alcuno 
di spesa immaginabile: il che è grandemente avvantaggioso sopra li 
principi cristiani, i quali oltre il danaro che impiegano 
nell'arsenale, convengono di mese in mese provveder per le paghe 
gravezza così grande, che in breve profonde ogni maggior tesoro, e 
che può consumare ogni principe per molto ricco che sia. Non è 
però l'interesse, che anco egli sente piccolo, perchè la 
provvisione di tutti li armizzi, guarnimenti, polvere, sassi ed ogni 
altra cosa gli costa caramente, e si tiene conto, che tra queste e 
le zonte e altre spese, che non si vedono, gli costa cadauna galea 
per armarsi più di 8 mila scudi d'oro, e questa spesa d'anno in 
anno si va rinnovando. È vero che ha senza ciò l'avaris, ma però 
questa, che da principio era gravezza straordinaria maggiore e 
minore secondo il numero delle galee che si dovevan armare, al 
presente è fatta ordinaria entrata, e si riscuote ogn' anno 
intieramente; ma quando però questa assignazione, che con l'altre 
entrate regie viene impiegata nell'occorenze della milizia ed altro, 
fosse spesa nell'armare, converriano provvedere d'altra maniera alli 
loro bisogni: e per questo il far grossa armata lor riesce 
dispendioso e difficile molto, nè possono sicuramente farlo se il 
Re non si risolve di por mano al Casnà di dentro, che non è così 
facile persuaderlo, quando non sia mosso della propria volontà per 
qualche fissa risoluzione del suo animo. Di artiglierie provvedono 
colle miniere di rame che tengono in Alessandria, di dove vengono 
anco portate quantità tali di polvere, che abbondano sopra il loro 
desiderio; mi sarò per avventura esteso più lungamente intorno 
ciò che fosse stimato necessario, ma io non credo ch' alcun altra 
materia sia più degna di sapersi, nè appartenga più al governo 
della Repubblica, al fondamento delle sue delibreazioni, alla 
propria difesa, sicurtà e libertà, che la certa notizia di ciò 
che possa fare quell'imperio con le forze di mare, il che mi 
ha fatto allungare la trattazione di questo al di là del mio 
proposito; le compenserò nondimeno in altro.</p>
<p>Delle sue entrate non è tanto facile il discorrere perchè in 
effetto non sono riscosse con regola tale che possa dar intiera 
notizia di esse. Consistono principalmente: nel carazo, che si 
riscuote dalli Greci ed altri sudditi non Monsulmani di 2 zecchini 
per testa, dalli dodici anni in su; nelli terratici pagati 
indifferentemente da tutto il paese, così per li fondi delle case, 
come per quei di tutta la campagna; nelli dazij delle mercanzie 
d'entrata e di uscita, che sono molti altri riscuotendosi 5 per 
cento, e nell'entrare e nel partire, secondo il vero valor delle 
robbe; e negli utili che cavano dalle spedizioni numerosissime, che 
quotidianamente si vanno facendo.</p>
<p>Dal Cairo, ch' è uno delli maggiori fondamenti delle sue rendite 
vengono mandati ogn' anno 600 mila zecchini, restandone anche in 
quel regno altri 600 mila; Aleppo manda zecchini 100 mila, 
Tripoli 50 mila, Esdrum 100 mila, Bagdad 100 mila, dalla 
Cancelleria si cava zecchini 300 mila, dal terratico di Grecia 
450 mila, d'Asia 836 mila, dal carazo zecchini un milione e 
120 mila, in maniera che tutta questa entrata ascende alla somma 
di milioni numero cinque in sei e non più di zecchini. Questa pare 
somma molto inferiore alla grandezza di quel vasto imperio, ma 
grandemente importa che li Turchi non paghino carazo, oltre che ogni 
cosa toccante al vivere è libera di dazio, eccettuato il pane ed il 
vino sottoposto a grossissima gravezza, quello per esser preso e 
questo per esser bevuto dai cristiani. Onde quando volessero con 
nuovi dazij di biave, carni, frutti, ogli, grassine ed altre robbe, 
con qualche regola nel sale, caveriano certamente somma inestimabile 
di denari: poichè essendo la moltitudine del popolo la vera miniera 
dell'oro, può cadauno pensare quanto renderia la sola città di 
Costantinopoli abitata per quanto si tiene comunemente di 800 mila 
persone, oltre tanta gente sparsa nel resto di quell'amplissimo 
stato, ch' è quasi innumerabile, se considera anco, che se il Re 
riscuotesse per conto proprio la decima intiera dei terreni che 
lascia per l'estime vecchie alli Timaroti, caveria di questa ragione 
più di 14 milioni di zecchini l'anno, che restano tutti invece di 
paga a quella numerosissima milizia. Tiene il Re nel Casnà di 
dentro li 600 mila  zecchini del Cairo, che tutti al 
presente sono riposti a parte, restando provveduto dai teftardar il 
Serraglio di quanto abbisogna, così per il servizio delle cucine 
regie, come per vestimenti e per l'occorrenze di donativi, che in 
gran quantità si fanno, fuor che quelli, che pare al Re d'usare 
alli suoi di dentro; tenendo anco per l'occorenze delli quotidiani 
bisogni l'entrata delli giardini, che ascende a 38 mila zecchini 
l'anno, applicati come dicono alla scarsella del Re; il restante 
tutto viene impiegato nel pagamento delle milizie, ed altre 
provvisioni nell'arsenale, ed in quello di più che alla giornata va 
succedendo, in modo tale, che non supplisce al bisogno ordinario, 
per il che li teftardari convengono stare di continuo vigilanti per 
alcuna straordinaria provvisione, ed essendo danarosi assai quando 
con il loro proprio, e quando la necessità stringe col ricercarne 
per imprestito al Re, vanno del continuo travagliando, ritrovandosi 
ben spesso in grand' angustia: essendo accaduti delle volte dei 
tumulti considerabili per la dilazione delle paghe alla milizia, che 
ha posto in pericolo la loro testa, con quella di chi risiedeva nel 
primo luoco ancora; onde alcuno si ha in maniera industriato, che 
non potendo altro ha fatto riscuotere tutte l'entrate Regie un anno 
anticipatamente, in modo che resta il Re, in questa maniera senza 
che lo sappia, di quasi tre milioni di zecchini intaccato. Se nel 
Casnà di dentro vi sia denaro in grande o piccola somma, e la 
quantità, non vi è chi possa affermarlo; ma ognuno va discorrendo, 
con quelle ragioni che maggiormente possono render probabile il suo 
parere; tuttavia quello che mi pare di poter con qualche fondamento 
dire alla Serenità Vostra, è che non vi è memoria che abbino 
fatto gran cumulo di denaro, nè meno l'hanno potuto fare, avendolo 
impiegato nell'imprese grandi e nelle continue guerre, che hanno 
sempre fatto, le quali divorano e consumano li principati sino alle 
midolle: poichè la forza non consiste nell'armi potenti e valide, 
ma nell'oro, che fu molto bene chiamato capo, nervo e piedi 
dell'imperio da Amurat avo del presente Re, che in dieci anni che 
regnò, ne riservò molto; ma il figliuolo Mehemet nel pagamento dei 
debiti paterni, soddisfatti per 3 milioni, nel donativo alla 
milizia quando andò in Ungheria, nei 3 mila milioni spesi per le 
guerre di Persia e d'Ungheria, nella molta somma in gioie impiegata, 
ed in continui donativi, dei quali era larghissimo, spese 
tanto abbondantemente, che consumò in poco tempo tutto il tesoro 
lasciato dal padre e dall'avo ancora.</p>
<p>Il presente Re nelli dieci anni che regna ha riservato d'anno in 
anno in Casnà il tributo del Cairo, ch' è un milion de' nostri 
ducati; ha però anch' esso nell'andata che fece in Bursia ed 
Ungheria nelli viaggi di Andrinopoli e nell'aiutar i teftardari 
nelli bisogni occorrenti, cavati intorno 5 milioni, onde non si fa 
conto certo, che gli restino con gli straordinari avuti colla morte 
di Nasuf ed altri Visiri, poco più di 6 milioni, e poco si crede 
che possa averne in contanti; però va egli continuando ad aggregare 
quanto può ed è molto ristretto in darne fuori, per il che anco 
malamente alcuno s'arrischia ricercargliene, risentendosi assai per 
simili istanze e dolendosi perchè l'entrate di fuori non 
suppliscano al suo bisogno, come hanno fatto per il passato, e si 
querela perchè quanti ne ha dati sinora mai gli siano stati 
restituiti, avendo parimente nelli donativi ed altre spese di dentro 
spettanti a lui, ritirato grandemente le mani, in modo che pare 
molti non ricevino satisfazione, e tacciano la memoria del padre, e 
credono che sia per continuare il medesimo stile: perchè chi 
nell'età gìovanile, nella quale per natura ogn' uomo è pi· 
splendido e generoso si ristringe, nell'età più matura, ch' è 
sempre compagna della parsimonia, riesce chiuso ed impenetrabile, 
che pare, che quanto più si possede l'oro tanto più si stimi e con 
la copia cresca l'affetto, il quale quanto più s'empie tanto meno 
si sazia. È però verisimile, che al Casnà di dentro, per la 
quantità di gioie, di fornimenti, di cavalli, di armi tappetti, 
fodre ed altre cose esquisitissime sia tanto ricco e pieno che 
ecceda la credenza di cadauno, poichè e per la volontà dei vivi, 
che donano, e per la successione a morti, sono capitate dentro da 
tanti anni in qua tutte le più preziose gioie e robbe di quel 
grandissimo imperio, ed altri luochi ancora; onde hanno costituito 
un tesoro inestimabile.</p>
<p>La forma di quella gran Potenza consiste tutta nella volontà del 
Re, l'autorità del quale è così pura ed assoluta, che ognuno 
dipende dal suo cenno, e si può chiamare piuttosto propriamente 
dominio, che principato o imperio, poichè egli ha tutti per 
schiavi, e si tiene padrone della robba e della vita di tutti senza 
eccettuazione alcuna ed ognuno riconosce quello ch' è ha dal Re, e 
di possedere e d'avere ogni suo stato da lui, e perciò gli 
viene portato un straordinario ossequio, e viene obbedito da tutti 
in tutte le cose, ed il nome solamente del Re tiene ognuno in 
timore, intanto che l'istesso muftì non ardiva di far risposta in 
cosa alcuna della loro legge, che non fosse di gusto del Re, tenendo 
per conclusione ferma, che non si possa far teftà alcuno contro la 
sua volontà, e che tutto ciò ch' egli fa stia bene e sia lecito. 
Nondimeno il Re commette la cura di tutte le cose ad altri ministri, 
ed intende poi dalli altri bassà due volte alla settimana nelli 
giorni di domenica e martedì per bocca del primo visir quanto 
passa, il quale in altro tempo ancora, o per lettere o in voce, gli 
fa sapere quanto occorre, ricevendo i comandamenti di proprio suo 
pugno; e però in effetto è l'autorità del primo visir suprema, 
perchè tiene il sigillo, la vicegerenza e la potestà regia, e 
consiglia e risolve ogni cosa secondo il proprio arbitrio, e non 
potendo quei pochi altri di fuori avere l'orecchia del Re nè osando 
di dir cosa che possa disgustar il visir, le riporta anco li negozij 
di quel modo che gli pare, e riceve quegli ordini ch' egli medesimo 
ricerca, non nascendo mai deliberazione diversa dalla volontà del 
visir, mentre egli sia in grazia, e per la maniere che tiene nel 
darne notizia; e perchè il termine di quel governo comporta che 
quasi il Re non possa fare in altra maniera di che consigli il 
visir. Ben è vero, che dove inclina la volontà del Gransignore 
piega anco il parere del bassà, e quando non possa con desterità 
declinarlo lo va poi seguitando e laudando, rare però sono 
occasioni tali, e piuttosto spettanti alla distribuzione dei carichi 
e alla grandezza d'altri, che alla licenza del governo.</p>
<p>Oltre il primo visir vi sono cinque ovvero sei bassà, o quanti 
piace al Re, quasi colleghi e compagni al visir, i quali si riducono 
in stanza assegnata nel Serraglio reale chiamata Divano 4 giorni 
alla settimana, cioè dal sabato fino al martedì, e sono chiamati 
anco alla casa del primo visir alle consulte quando gli pare, che 
volendo risolve poi le cose, sebbene grandissime, senza prender 
l'opinione degl'altri, e si può dire che questi godono piuttosto 
l'apparenza ed un segno d'onore e di grazia del Re, accompagnati da 
molto emolumento, di quello che si abbino parte nel governo; così 
vanno mutando forma le cose prendendola diversa dal loro principio, 
potendosi con verità dire non esservi cosa alcuna stabile nel 
mondo, fuori che la istessa instabilità. Tiene la medesima suprema 
autorità il visir uscendo in campagna, alla guerra così di terra 
come nel mare, se volesse andarvi; ma non partendo da Costantinopoli 
adopera come due forti braccia il Capitano del mare nelle cose di 
quella professione, e li beglierbei di Grecia nelle terrestri in 
Europa, ed in Asia quello di Natolia, secondo l'occorrenze, li quali 
hanno comando e autorità sopra tutta la milizia. Il resto della 
giustizia civile e criminale e quello che possa aspettare al vitto 
della città è retto dalli cadì, le sentenze dei quali sono 
inappellabili, fuori che resta in libertà della loro giurisdizione 
voler essere giudicato dalli maggiori chiamati cadileschieri, uno 
della Grecia e l'altro della Natolia; e così in tutti quei regni e 
in cadauna città è mandato il sangiacco che tiene il governo di 
esso e del territorio suo nelle cose della milizia e del Re, e il 
cadì nell'altre, nelle primarie poi e metropoli delle provincie, 
vanno li bassà o beglierbei in vece di sangiacchi li quali hanno la 
superiorità alli altri di quella provincia, che sono dieci. Non 
viene però eseguita sentenza di morte data dal cadì senza la 
saputa del bassà, il quale finalmente può commettere la cognizione 
delle cause a che più gli piace, e togliere la vita e concederla 
come meglio gli pare; non può essere cadì chi non è dottore della 
legge, e tutti riconoscono per capo loro il muftì, che delle cose 
dipendenti da quella è capo supremo, al quale ognuno obbedisce, ed 
il Re medesimo l'onora e l'osserva straordinariamente. La maniera, 
nel giudicare è molto breve e sommaria, anzi piuttosto instante e 
momentanea; contro gli assenti non si può fare cosa alcuna, onde se 
il reo fugge e il debitore s'asconde non s'esercita alcun atto 
contro di loro; ma con li presenti chi è accusato per delitto 
immediatamente, senza dilazione e concessione di termine alcuno 
conviene rispondere, e negando, s'è convinto dalla medesima bocca o 
da due testimonij, non ha altra difesa, onde dal giudice è mandato 
alla prigione o al supplizio, dipendendo dalla sola volontà dei 
cadì o approvar li testimonij o respingerli, nè vale scrittura 
alcuna per convincere, altro che non vi sieno dei testimonij vivi.</p>
<p>Questa è la forma dei loro giudicij, la quale quanto da una parte 
par che abbi di buono la prestezza dell'espedizione e 
l'esclusione dei cavilli, altrettanto contiene di male, per il 
pericolo della falsità e della precipitazione: solendosi dire che 
la comodità è il miglior consigliere ch' abbi la nostra natura, e 
alla rettitudine del giudizio, non esservi cosa contraria che la 
troppo celerità, nemica del consiglio e madre del precipizio.</p>
<p>Il governo delle vettovaglie è tale che non si può vendere cosa 
alcuna se non è il prezzo limitato da metà quale pare 
all'estimazione di chi n' ha il carico, nè può essere incanevata 
nè comprata per rivendere, onde li caramusali ed altri vascelli, 
che da ogni parte in gran numero concorrono, convengono vendere il 
tutto al minuto alla scala prima che partino, così avviene che alle 
volte vi sia abbondanza straordinaria ed alle volte penuria 
grandissima, non trovandosi in quella gran città in qualche tempo 
grano per quattro giorni, l'una e l'altra dura però brevemente, 
poichè per l'opportunità del sito o di mar Nero o di mar Bianco, 
secondo la varietà dei venti viene somministrato al bisogno, 
convenendo ad ogn' uno che vuol far viaggio capitar a 
Costantinopoli, servendo l'istesso vento alla venuta degli uni alla 
partenza degli altri, con un continuo flusso e riflusso delle cose 
necessarie. Vive quasi senza pensiero e provvisione, per non dir a 
caso, quell'innumerabile popolo in grande ubertà e affluenza; ma 
non devo allungarmi in quello che non concerne il nostro interesse, 
e riuscire soverchiamente tedioso, se volessi raccontar li loro 
costumi, nè manca luogo di leggerli, a chi ne avesse gran 
curiosità, basta dir questo solamente che tutte le leggi sono 
rigorose, austere, severe, drizzate al comodo ed all'utile del Re ed 
alla sua obbedienza, i costumi e l'inclinazioni tutte all'armi, alla 
guerra, alli acquisti, alla grandezza e alla monarchia, onde 
eccitamento maggiore si è, che il Re quando fosse fatto prigione in 
guerra, perdi l'obbedienza e l'impero, avendo voluto che senta per 
pungente stimolo la forza, e al vincer la pena della vita, e 
all'avversità esser pena la perdita del regno, o tolto da nemici o 
levato da' suoi.</p>
<p>Quali siano li fini dei governo ed i concetti del Re e dei ministri 
è sempre difficile da poter conoscere, vedendosi gran varietà e 
mutabilità in tutte le cose, onde il tutto si gira secondo gli 
affetti del Re, che nella gioventù sono sempre e molti e veementi, 
e secondo gli interessi del visir, i quali conforme 
l'ordinario degli uomini sogliono vincere ogni più forte ragione: 
così per avventura il desiderio del visir d'uscir con un esercito, 
o di star nella città, o d'allontanar alcun concorrente, di alzare 
o di abbassare altri, può esser causa molto efficace per far 
nascere deliberazioni innaspettate, e possono questi rispetti 
arrivare dove il buon discorso non giungeria mai, perchè non sempre 
seguono le cose ragionevolmente pensate, anzi molte ne succedono 
fuori d'ogni nostro pensiero, non essendo tutti gli uomini guidati 
dalla ragione, e torcendo facilmente ad ogni nostro comodo proprio 
il buon governo e la debita rettitudine, prevalendo molte volte 
l'apparente opinione alla essenzial verità delle cose: perchè la 
forma di quelle, alle quali credono facilmente, può ingannarli; 
tuttavia se l'esempio delle cose passate può dare congettura alle 
venture, si va discorrendo, che essendo stato quell'imperio per suo 
instituto quasi costantemente lontano dalla pace, e grandemente 
applicato alla guerra, che pare sia la propria sua forma, con la 
quale nel corso di pochi anni da bassissimo stato si è tanto 
innalzato, e di piccolissimo comando è venuto potentissimo e 
formidabile imperio, non possa in alcun tempo stare lungamente in 
quiete; ad una guerra fa succedere sempre l'altra, e per il 
desiderio di nuovi acquisti e per la necessità che stimano avere 
d'impiegare la milizia, la quale oziosa facilmente può causare od 
eccitarsi a sedizione, a tumulti ed a novità. I corpi grandi col 
moto e coll'esercizio si mantengono e si fanno più robusti, e 
coll'ozio si empiono di mali umori, si indeboliscono e si avvicinano 
alla corruzione; li fiumi che corrono conservann l'acqua sana e 
salubre, se restano morti presto si guastano e si putrefano; ma a 
qual parte fossero i Turchi per vogliersi è stato in dubbio: molti 
stimano, che dovessero rompere con l'imperatore cui pareva a loro 
aver fatta pace con disavantaggio e vergogna, avendo ceduto tutti i 
luoghi a loro tolti, che non sono stati pochi, e con gran territori, 
e perduto li presenti annuali da loro chiamati con nome di tributi, 
e quello che più lor premeva, avendo perduto una grossa entrata: 
perchè li dazii di Crovazia solamente per il transito delli animali 
importavano più di 200 mila zecchini all'anno, coi quali era 
pagata la milizia di quei confini, e ne avanzava anco buona somma 
per la Porta, che al presente bisogna di là fare la 
provvisione, che lor serve per continuo memoriale del danno sentito 
e per acutissimo sprone a risarcirsene. Tuttavia veniva introdotto 
in contrario il successo della guerra passata, che pose tutto 
quell'impero in confusione ed in grande pericolo, per l'occasione, 
che prese il Re di Persia di movergli le armi contro, e per li 
gravissimi moti che eccitarono in Asia, il che li hanno fatti stare 
molto ritirati, e l'hanno molto ben dimostrato nell'occorrenze della 
Transilvania, avendo voluto piuttosto coprir l'acquisto fatto dagli 
Ungheri di importanti fortezze, essendo che spettavano antiquamente 
per ragione d'eredità all'Ungheria, che rompersi; per il qual fine 
si ritirarono anche dalla pretensione d'aver Lippona e Javona, altre 
volte da loro possesso: ed invero l'uomo si fa prudente, con 
l'esperienza delle cose, essendo solito dirsi, che al savio ogni 
danno serve per ottimo documento.</p>
<p>Dalla Polonia, v'erano cause tali che potevano far nascere dei 
rumori grandi per l'una e l'altra parte, perchè i Polacchi 
malamente sentono e patiscono il principe di Moldavia, posto contro 
la volontà di quel Re, essendo scacciato il figlio Radulo, ch' era 
strettamente congiunto con molti dei grandi, e pieno di aderenze e 
di appoggi; avendo anco ricevuto da quella parte danni molto 
considerabili: perciò hanno mandato due volte in mio tempo 
ambasciatori alla Porta, che dimostravano nel loro parlare il 
sentimento e l'acerbità del loro animo; per tal causa ricevono 
anco, dall'incursioni che si intende far i Tartari, così grave 
vessazione nelle facoltà e nelli sudditi, che è cosa molto 
compassionevole e fuori d'ogni misura; ma il pensiero della 
Moscovia, li fa stare più sofferenti di che forse starieno: così 
la speranza dell'acquisto fa riuscir men grave la cattura delle cose 
proprie. Dall'altro canto i Turchi si dolevano in estremo per 
l'incursioni dei Cosacchi, che loro riescono molestissimi; veniva 
anco tenuta la guerra di Polonia facile molto per le comodità che 
possono cavare dalla Valacchia e dalla Moldavia per essere tutto il 
paese aperto senza fortezza alcuna che possa far impedimento o far 
ostacolo, e per il grande aiuto che può prestar il Tartaro, con 
l'invasione ed escursione in molte parti del regno. Erano però 
estimate le forze dei Polacchi e per il numero della cavalleria e 
per la qualità d'essa, ch' è tutta di nobiltà, e poi la bravura 
che resta avvantaggiata assai dalla condizione dell'armi, si 
dubitava anco, che rompendo di là, non potria la Germania 
tollerarlo, e fosse necessariamente per muoversi, e che unite queste 
forze potessero con la vittoria d'una giornata farsi la strada 
aperta fino a Costantinopoli. Stavano però le cose così pendenti, 
nè era lontano, che volendo il primo visir sradicar i Cosacchi, non 
potendo andar al fiume Bogn, nè alle paludi di Ozia, ove pare che 
si trattenghino per ordinario, nè levare il ricetto, che si dice 
abbiano in Caminitz fortezza dei Polacchi, senza passare assai nel 
loro paese, nè dovendo loro nè sopportare nè fidarsi che esercito 
armato entri in casa propria, riuscendo l'armi per il più troppo 
gelose ed infeste, potesse essere che dal concorso di questi forti 
rispetti tra se stessi pugnanti fosse uscita qualche favilla che 
avesse acceso il fuoco.</p>
<p>Con la Serenità Vostra poi militando gran rispetti e grandi 
interessi desidera il Re, anzi stima esser in necessità, di 
ritrovare entrate per la Moschea nuova che fabbrica, e conoscevano 
li maggiori del governo essere per la vicinanza dei luoghi della 
Repubblica e per la lunghezza dei confini che tiene molto facile e 
comoda la guerra contro di lei; stimavano anco non poter mai 
liberarsi dalli danni gravi, che ricevevano dai Ponentini senza 
l'isola di Candia, e sebbene sanno che la Serenità Vostra non 
presta loro favore ed aiuto, tengono però per fermo, che senza la 
comodità del toccar delle sue isole, specialmente Candia, Zante, 
Cerigo, non potessero nè galee nè altri vascelli entrare in 
Arcipelago, come in effetto è vero; onde discorrevano non aver 
altro rimedio, che l'impadronirsene, così per l'impedimento che lor 
ne darieno, come anco perchè una buona guardia di galee nella 
distanza tra Candia e Cerigo, avrieno reso quel passo innavigabile 
ad altri; e dicevano che non si possono chiamar patroni 
dell'Arcipelago nè di alcuna delle sue isole senza il dominio di 
Candia: la quale veramente è in sito tale, che oltre la sua 
grandezza e le forze che tiene, dimostra appunto aver il predominio 
sopra il resto; e non è dubbio che qualche mediocre corpo di 
forbite galee tenute in quel regno potria impadronirsi molto 
facilmente dell'Arcipelago, e col solo corso levargli la 
navigazione, come dicono, del mar Bianco.</p>
<p>S'aggiungeva, che Nasuf primo visir aveva concetto che la sola 
proibizione dei grani del loro paese ponesse quel regno in 
necessità, e potesse indurlo ad ogni sua volontà; il che fu 
più d'una volta chiaramente detto da lui, ed è il discorso di 
Mehemet allora Capitano che invadendosi la Serenità Vostra per via 
di terra egli con cento galee avrebbe assalita Candia; tutte queste 
cose nell'arrivo, ch' io feci a Costantinopoli, (nel qual tempo si 
pubblicò la pace fatta in Persia) avevano posto nell'animo di molti 
e nelle bocche di tutti, doversi fare l'esperienza di Candia, onde 
mi fu immediatamente rinnovato dai visiri e dal Capitano del mare il 
negozio della galea presa con modi molto risentiti ed aspri assai, 
come di tutto n'avvisai la Serenità Vostra; ma non mancai e nelli 
discorsi che, facevo coi grandi, e nelle risposte che davo al visir, 
e per altra via ancora di dare ad intendere quanto malamente 
restassero ingannati, e di far conoscere, che la Repubblica lor 
fosse buona amica, e che nelli maggiori bisogni di quell'imperio 
fosse stata costante nella pace, ch' era molto ricca di denari, che 
per mare poteva metter gran numero di galee, e che finalmente ad 
ogni sua volontà poteva unire contro di loro i principi, (dai quali 
era continuamente con grande istanza stimolata), che ricevevano 
grandi utili dal commercio sì per la comodità di tutto il paese 
come per l'utilità dell'entrate regie, dicendo che gli Emiri 
ricevano maggior dazio da una nave veneziana, che da tutte le altre 
insieme che capitino di Francia e d'Inghilterra; con le quali 
ragioni e con la benevolenza di Nasuf, che procurai di guadagnare e 
che per grazia di Dio mi successe, e con li favori che 
estraordinariamente andavo facendo alla giornata, avendogli in più 
fiate donate otto bellissime vesti d'oro, restarono e sopiti li 
discorsi e divertiti dall'animo dei ministri simili pensieri; e si 
può sperare in ogni tempo che quando si tratti a quella Porta con 
la debita circospezione e, desterità, si possa dalla Serenità 
Vostra portarla innanti tanto più, che siccome la guerra di terra 
viene da loro fatta con gran facilità e senza spesa, avendo le 
milizie sempre pronte e pagate, e così le provvisioni da mare non 
si possono fare da loro, che con gran spesa e lungo tempo; onde non 
riuscirà ad essi così facile il far numerosa e potente armata: 
poichè sebbene hanno quantità di gente per il vogar, impiegandosi 
nondimeno il denaro dell'avaris nelli affari ordinarij del Re, come 
ho detto, per bisogno di grossa armata, è necessario farne gran 
provvisioni, che in somma non si può d'altro luoco cavare che 
dal Casnà di dentro, il che riuscirà sempre difficile per la 
natura del presente Re, che non ama di spenderlo, e perchè li 
ministri non ardiscono a dimandarglielo; e questa è la causa 
principale per la quale sebbene vogliono gran armata non possono 
però farla, perchè senza fondamento cade presto ogni disegnato 
pensiero, oltre che alle deliberazioni anco fatte s'attraversano 
molti accidenti che l'impediscono e divertiscono, e la mutazione dei 
ministri altera tutte le cose e la medesima volontà del Re. Sarà 
nondimeno sempre prudente consiglio della Serenità Vostra star del 
continuo vigilando nelle cose spettanti all'arsenale ed all'armata, 
ed alla difesa di quell'importantissimo regno, perchè succedono 
alle volte accidenti molto innaspettati, ed è proprio della 
prudenza nella bonaccia calma prevedere la futura tempesta, perchè 
chi per il stato presente si assicura del futuro resta facilmente 
ingannato, e riesce più gravoso e più nocivo il colpo 
innaspettato, ch' ogni previsto pericolo il quale più facilmente 
trova rimedio o più leggermente offende; e doverà per mio credere 
in qual si sia tempo ogni loro provvisione di straordinaria armata 
riuscire molto sospetta, non potendo essere impiegata da loro con 
speranza di buona riuscita contro altri principi: perchè l'impresa 
di Malta sebbene discorsa, è però creduta impossibile, ed ogn' 
altra contro Spagna difficilissima e per mille rispetti durissima; 
per il che quando pur fosse fatta per altri disegni saria molto 
facile che la mala riuscita di essi la rivogliesse contro di lei, 
siccome appunto vediamo, che ritrovando la forza di rapido torrente 
ostacolo al suo drizzato corso, impetuosamente lo muta e 
rovinosamente si porta nella vicina parte, nascendo per l'ordinario 
dalla debolezza del vicino la speranza dell'inimico, la volontà, 
l'ardir, la facilità, l'offesa, siccome per lo contrario si tratta 
sempre con più ragione, con quelli che si vedono pronti alla difesa 
contro l'invasione.</p>
<p>Contro i Persiani, v'erano ragioni molto forti per muovere guerra, 
perchè essi han tolto una gran parte del paese, avendo ricuperato 
tutto ciò che anteriormente era di quel regno, e sono restati i 
Turchi privi di molti beglierbeati che possedevano, che non è stato 
solito sopportarsi nè tollerarsi da loro; oltre di ciò si 
aggrandirono assai le forze, per quanto s'è inteso con l'acquisto 
del paese di Usbec tartaro, con quello di due altri Tartari nelli 
confini della Circassia, e con gran parte della Giorgia, con 
pensiero di far il simile del resto di quella provincia e della 
Mingrelia ancora: per il che il vederli accrescer tanto accresceva 
insieme la gelosia, tanto più ch' era creduto ch' essi stessero 
quieti per accomodar le cose proprie, aspettando occasione che 
fossero involti in altra guerra per moverli contro l'armi; ed a me 
fu detto da uno dei più congiunti dell'ambasciatore Giorde, che fu 
in mio tempo alla Porta, che il suo Re non si fidava, ma che 
disegnava ad ogni modo di impadronirsi quanto prima di Babilonia, 
come scrissi alla Serenità Vostra. S'aggiungeva il dirsi, che 
tenesse intelligenza con Morabet arabo principalissimo, e gli desse 
mano e aiuto, avendo anco i Persiani preso la fortezza di Cadifè 
nei confini di Balsera; e quello che sopra ogni altra cosa preme e 
che viene stimato si è una gran parte di Turchi d'Asia aver grande 
inclinazione a quel Re e poter facilmente in ogni evento di buon 
successo abbracciar il suo partito, il che resta quasi acutissimo 
spino nel cuore di tutti i grandi, e non saria difficil cosa, che 
così potesse riuscire, e che vincendo i Persiani una giornata 
s'impadronissero in un istante dell'Asia tutta. Paese, che sebbene 
grandissimo, non tiene fortezza alcuna oltre quelle ai confini di 
Persia, ma resta tutto aperto alla forza di chi fosse padrone della 
campagna; nè saria così difficile lo avvenimento per l'esempio di 
molti antichi successi, essendosi veduto, che molte grandi potenze 
sono cadute dal sommo grado all'infimo profondo in un momento, senza 
che quasi si abbia scoperto termine alcuno di passaggio: così le 
piante quasi d'immensa grandezza in grand' anni cresciute da non 
veduta forza, restano in un momento dalla radice svelte e distrutte; 
tuttavia conoscevano, che quella guerra lor riesce grandemente 
incomoda e difficile oltre ogni credenza, per la lontananza del 
paese, che conviensi passare, prima di arrivare in Persia, devastato 
tutto studiosamente da quel Re, molto ben instrutto del suo 
vantaggio; poichè innanzi che vedano l'inimico è consumato ogni 
grande apparecchio che possano fare di vettovaglie, e la poca gente 
resta tagliata dal ferro, la molta consumata dalla fame, sicchè o 
non può arrivare l'esercito, o se ci arriva, si può dire che per 
la via del patimento e dell'afflizione cammini certamente alla 
perdizione, che oltre di ciò il medesimo paese dei Turchi 
verso là è per lo più disabitato, e convenendo portare le cose 
necessarie molto di lontano lor succede quasi impossibile tentar 
cosa che sortisca buon effetto; per le quali cause la milizia 
abborrisce quella impresa poichè una gran parte di essa perisce, e 
l'altra resta per li patimenti in maniera disfatta e distrutta, che 
malamente può più ricuperarsi; onde non sentono alcun nome più 
odioso, che la guerra di Persia; e perciò il primo visir Nasur, che 
aveva provato tutto ciò, viveva per queste cause con l'animo molto 
alieno da quell'impresa, e aveva persuasa la pace al Re con ogni 
mezzo, e l'aveva si può dire condotto a forza quasi in quella 
risoluzione, sebbene non cessò di tentare che il paese si 
riabitasse, e di fare ogn' altra cosa che potesse levargli quest' 
impedimento: ma le cose grandi ricercano gran tempo, ed il tempo 
può ben sollevare in qualche parte le cadute, ma non basta per 
reintegrare le rotte e disfatte. Camminavano così le cose, e saria 
corso ancora qualche tempo, ma la fuga del cugino del Tartaro in 
Persia (dal Re onorato) e benissimo seguita già pochi mesi, il non 
aver mai rimandato il Chiaus, che fu espedito coll'ambasciatore tre 
anni sono, e la pubblica voce, che d'ogni parte risonava, non 
volersi in alcun modo mandar le sete, pretendendo anco le venute in 
quel tempo essere state date per donativo alla Mecca non per tributo 
al Gran Signore, ha fatto chiamar dal Re il muftì e gli altri 
visiri per consultare il negozio, e pubblicare la guerra, per la 
quale faranno essi le provvisioni l'anno corrente con disegno di 
svernare in Diarbechir, e l'anno venturo ritrovarsi molto per tempo 
nelle fazioni; vi sarà però bisogno di gran calore, perchè la 
milizia la sento gravissimamente e non vi anderà che con violenza, 
per il che si tiene certamente che il Re medesimo possa trasferirsi 
fino in Aleppo sotto color di caccia, per schivar la necessità, che 
d'altra maniera facendo averia, del donativo solito all'esercito 
quand' egli uscisse alla guerra. È però concetto fermo in chi 
governa, che se il Persiano espedisse il Chiaus che tiene e 
rimandasse l'ambasciatore con qualche parte di seta, potessero di 
nuovo ritirarsi le armi, e che a questo fine sia poi stato fatto 
così anticipatamente lo strepito e l'apparato, che d'altra maniera 
tornava conto di tenere secreto per non dargli tempo e comodità di 
un anno intiero ad apparecchiare molto bene le cose sue, ma il 
tempo dovrebbe scoprire, e sulle cose future ogni savio facilmente 
s'inganna, vedendo l'occhio della prudenza quello che dovrebbe 
essere, non già quello che sarà.</p>
<p>Questi sono gli interessi di quel governo ottomano dietro ai quali 
cammina la sua disposizione ed inclinazione, che sarà però per 
ordinario sempre tale quale sarà la volontà del primo visir, 
potendo il costui affetto tirarsi dietro ogni buona o mala 
risoluzione per le cose pubbliche: la quale, per quanto si può 
dalle cose esteriori penetrare, posso affermare d'averla osservata 
in quei ministri generalmente assaì buona.</p>
<p>Il Re d'età di 28 anni è di statura comune, di faccia bella, 
con occhi vivaci e grazioso assai; si è fatto grasso però molto, e 
si crede che, crescendo anco con gli anni la pinguedine, non possa 
essere di lunga vita, tanto più che ha patito alcune volte qualche 
principio d'asma, e però esercita grandemente la persona, e 
s'affattica continuamente, così nelle caccie, come nel cavalcare e 
nel tirar d'arco ancora, che adopera con gran forza; è di molto 
cibo, e lo prende più volte al giorno secondo il suo gusto, e 
sempre carne, essendo nemicissimo del pesce, intanto che non vuole 
sentirlo nominare, e se sapesse che nel serraglio alcuno ne 
mangiasse, si tiene che faria grave risentimento; per il che se 
alcuna volta occorre alli ministri ricevere da lui ordine alcuno, 
che possi aspettare alla daziaria di pesce, nella scrittura che gli 
apprestano, nominano gli emiri del dazio delli uccelli del mare; non 
beve vino, ma sorbetti esquisiti, mangia e beve nel ghiaccio 
ordinariamente tutto l'anno e quantità grande di frutti d'ogni 
sorta. Si dimostra assai osservante della loro legge e della 
giustizia e del bene dei suoi sudditi, che lo fa amare dal popolo 
tutto, e quando può avere notizia di alcun aggravio se ne risente 
grandemente e ne fa la provvisione, e nell'accidente della galea 
presa dai Fiorentini e Spagnuoli si andava consolando con dire, che 
la perdita non fosse dei Musulmani, ma toccasse il solo suo 
interesse. Non inclina al sangue, anzi piuttosto in alcune 
occorrenze si è dimostrato di natura mite, perchè essendogli stata 
tirata una pietra che lo colse sebbene leggermente nella faccia e 
restando prigione chi la tirò, domandò se colui era pazzo e 
non se ne mostrò offeso; ed essendo stata tolta dal serraglio 
un'aquila molto bella di bronzo degli imperatori antichi con scienza 
del custode, l'ebbe molto a male, si contentò nondimeno, che colui 
restasse privato del carico e castigato con alquante bastonate, 
senza che usasse termine di maggior severità contro di lui. Ha gran 
concetto della propria forza, e pensa che al suo comando alcuno non 
debba, nè possa resistere, e per il troppo potere vuole anco potere 
quello che non può; è tenuto per se stesso di spirito grande, il 
quale nudrisce con le memorie di sultan Soliman che va 
frequentemente leggendo, con pensiero d'imitarlo non pure ma di 
superarlo ancora; pertanto si discorre, che e per propria natura, e 
per il desiderio di segnalarsi, e per la necessità di provvedere 
alla nuova moschea debba applicarsi e tentare opportunemente qualche 
grande impresa, che non ha potuto sin ora fare, impedito dalli 
tumulti d'Asia e dalle guerre d'Ungheria e di Persia, dalle quali 
quell'imperio per i successi d'allora fu grandemente commosso e 
quasi crollato fino alle radici. È di natura risoluta, e costante 
assai in modo che non pure non si lascia rimuovere, ma non permette 
che sia parlato in contrario, non volendo in alcuna cosa benchè 
minima sentir opposizione al suo volere ed al suo cenno, e tutti se 
ne guardano e se ne astengono sopra ogni cosa, e quanto ordina viene 
immediate eseguito: così alla felicità di non essere sforzato ha 
aggiunta l'infelicità di non essere persuaso; pare nondimeno, che 
non persista lungamente nel medesimo concetto, ma vadi ben spesso 
variando e mutando pensieri, in maniera che alle volte sono a se 
stessi contrari, perchè nel principio del fatto si pentisce, e 
prima dell'esecuzione apparisce la ritrattazione: il che succede 
nelli ministri, nella maniera del vivere ed in tutte le azioni; ogni 
cosa presto lo sazia e gli infastidisce, nè potendo in alcun loco 
fermarsi va di continuo mutando stanza: così la nostra cupidità, 
troppo cercando perde, e dopo molta fatica subitamente getta quello 
che avidamente ha rapito, e dall'abbondanza delle delizie nasce la 
sazietà, dalla sazietà la nausea, ma tutte le cose fuori del 
nostro animo sono aliene da noi, e la nostra leggierezza quasi 
turbine volge intorno tutto le cose, che si va ella girando innanzi, 
nè il potere far ciò che vuole render l'uomo infelice, ne lo fa 
discontento, ed il nostro desiderio per sua natura inesplebile 
si muta, ma non si sazia, tanto manco godendo quanto più gode, e 
nell'influenza del pensato bene prova la miseria, e vive 
nell'infelicità della propria insaziabilità; per questo il suo 
servizio riesce sempre molto difficile e pericoloso.</p>
<p>Lo stato del primo visir, e d'ogni altro delli ministri di quel 
governo è incerto assai e mutabile, restando la sua grandezza 
appesa ad un sottilissimo e debolissimo filo, che ad ogni leggier 
tocco spezzandosi trova la via patente alla caduta ed al precipizio, 
onde avviene, che o per piccolo disgusto che prendi il re, o pure 
per sinistro concetto che formi, o per avviso di mal successo, o per 
incontro d'altri accidenti, ed alle volte per sazietà e per brama 
di novità, o per suggestione d'alcuno, che si trovi in tutta grazia 
del Re, il padrone della sua volontà viene deposto dal governo o 
abbandonato e negletto, e se vivo resta poco men che sepolto nella 
miseria e nella calamità: così vediamo quel vapor che attratto di 
sopra in un momento riceve l'apparenza di lucentissima stella, che 
in un istante cade e va sparendo, potendosi con l'esperienza ben 
dire: che dalla somma altezza al profondo si passi senza alcun 
mezzo; onde dalla natura del Re nasce la mutabilità della sua 
volontà, da questa la mutazione dei ministri, la varietà de' 
concetti, da questa l'alterazione degli interessi; e da tutto 
insieme la volubilità del governo e di tutte le cose; per questo i 
negozj a quella Porta vanno sempre fruttando e correndo là ove 
l'inclinazione dei bassà li tira; mutato quel continuo moto, molto 
conviene che pieghino in parte contraria, e le provvisioni fatte per 
un luoco variando il consiglio si drizzano altrove, e le materie 
tralasciate si ripigliano, gli accidenti sopiti si risvegliano e gli 
estinti si ravvivano, ed in tanta incertitudine non vi è sicurtà 
nè fidanza, ma nella somma incostanza, tra la speranza e il timore, 
il proprio rimedio d'ogni male si aspetta dal tempo.</p>
<p>Ha il Re quattro figliuoli maschi, due della sultana morta e due 
della vivente: il maggior è d'età di 9 anni incirca, e si è 
nominato Osman, del quale, essendo in età così tenera, non si può 
far giudizio alcuno, non praticando alcun loco, che quando di rado 
piace il Re di condurlo seco, che allora alla sfuggita si lascia un 
poco vedere; è però ben fortunato, e per quanto s'intende di 
natura gagliarda e forte, e viene educato con gran diligenza e 
con gran avvertenza, parendo che il Re non lo lasci conversare con 
la sultana vivente, siccome nè anco il fratello minore, stimando 
forse che siano più sicuri lontani da lei, tanto riesce sospetta 
l'emulazione dell'impero, che nelle persone più congiunte e che 
più dovriano esser fidate, manco si fida. Credevasi che il Re fosso 
per mandarlo fuori nell'ordinario governo de' principi, così 
perchè ha voluto anticipar tutte le cose di molt' anni, avendo 
maritate due figlie l'una di sette anni l'altra di nove nel già 
primo visir Nasuf, e nel presente Mehemet, come anco perchè fuori 
del serraglio si allontaneria più d'ogni immaginario pericolo; ma 
si va differendo la risoluzione, per altri maggiori rispetti, 
parendo che i Re abbiano sempre perduto di riputazione, di 
ubbidieuza e di sicurtà, quando il principe si è ritrovato 
altrove, e che nel serraglio, rendendosi la milizia più ardita 
quando può appoggiarsi al principe e lo tiene quasi come gagliardo 
freno per condurre il Re alle proprie satisfazioni in tutto le cose. 
Tiene anco il Re un fratello di età di 24 anni, amato grandemente 
da lui, intanto che certamente si tiene non sia per farlo più 
morire, sebbene in effetto, se nello stato presente venisse a morte 
il Re, è opinione universale, che il fratello fosse per succedere, 
per la buona inclinazione che dimostra verso di lui la milizia ed il 
popolo tutto; e si dice, che somministri al Re alle volte, ricercato 
da lui, consigli molti utili al suo governo; mostrandosi però molto 
ritirato ed allontanato da tutte le cose, sia o poichè inclini per 
natura, o perchè industriosamente si coprì per difendersi d'ogn' 
ombra di sospetto contro di sè e della volontà sua. Se debbo dir 
il vero, stimo che verso la Serenità Vostra non l'abbia nè mala 
nè buona, e nelli suoi interessi si lascerà sempre regolare dal 
primo visir; saria però molto facile ad acquistar la sua 
benevolenza con qualche mezzo di dentro, col favore del quale e con 
alcuna gentilezza opportunamente donata, e con qualche buon offizio 
opportunamente fatto, si renderia ben animato verso la Serenità 
Vostra.</p>
<p>Delli visiri, io ho trattato quasi tutto il tempo del mio bailaggio 
con Nasuf, il qual poco dopo di me arrivò di Persia, ma essendo 
succeduta la sua morte, nel modo che la Serenità Vostra sà, non 
debbo parlar più di lui. Questo solo dirò ch' egli venne d'Asia 
con pensieri vasti e concetti di poca stima, e molto 
pregiudiziali a lei, per li quali e per la sua natura, ch' era 
ardentissima e risoluta, e molto presta ad ogni grave, per non dir 
rovinosa risoluzione, e difficilissima d'ascoltare e per ogni 
termine impetuosa, ho convenuto provare un'estrema difficoltà in 
tanti duri e scabrosi negozj della Serenità Vostra, che andavano di 
continuo sorgendo per la vivacità de suoi pensieri; e mi ha 
bisognato usar una estraordinaria industria per declinare il suo 
affetto, che poteva certamente causare qualche notabile disconcio 
alle cose pubbliche: sendo egli abilissimo di far entrare in strada 
tale, che avesse ognuno il ritorno precluso, e il progresso 
conducesse al precipizio, ed il signor Dio mi ha dato grazia, che il 
fervore del suo animo non abbia mai toccato nè la riputazione della 
Serenità Vostra nè i suoi interessi, avendo con la desterità 
sempre ottenuto in fine quanto desideravo, e sviluppato, con un poco 
d'indugio, quello che dalla impazienza sua facilmente saria stato 
rotto e spezzato.</p>
<p>Mehemet, fu Capitano del mare, ora primo visir e genero del Re, si 
è mostrato nel mio primo ingresso e per alcuni mesi dopo assai 
severo, e con poco gusto della Serenità Vostra, ma a poco a poco 
sono andato raddolcendolo e riducendolo a miglior disposizioni, e 
finalmente si è fatto confidentissimo della casa; e nel suo 
governo, mentre si fermò il Re in Andrinopoli, ho sempre da lui 
ottenuto quanto desideravo, avendomi anco allora voluto presentare 
con insolita maniera di un finissimo e bellissimo tappetto, ed al 
mio partire m'ha usato l'istesso termine insolito d'onore.</p>
<p>L'illustrissimo Nani, come ha già principiato di fare, con la sua 
desterità lo conserverà in amicizia, la quale sarà sempre per 
riuscire molto fruttuosa alla Serenità Vostra. È di natura tutto 
contraria a quella di Nasuf, perchè si dimostra inclinato alla 
quiete ed alla pace, e non studioso di novità; ascolta ognuno con 
sazietà, capisce ben la ragione, e par che si lasci guidar da essa; 
ma in questo principio del suo governo si è scoperto poco risoluto 
e titubante in tutte le cose, e che volentieri le passa innanti, 
ricerca informazioni e si rimette anco ad altri, volendo che ognuno 
eserciti il carico suo nelle cose che gli spettano, ed insomma opera 
il tutto diversamente dal precessore; ma gli alberi di recente 
piantati da sè stessi si piegano in ogni parte, li fondati in 
profonde radici saldamente consistono; così il principio 
nelli gran governi è difficile, e la novità nelle cose pare 
sorella della timidità, la pratica si acquista coll'esperienza, da 
questa nasce la prudenza e la confidenza. Potria però essere, che 
Mehemet stabilitosi nel carico prendesse maggior vigore nelle sue 
risoluzioni; egli è stimato però fermo nei suoi concetti e 
difficile a rimuoversi da essi; ma per propria natura amando li 
donativi, che con lui valeranno sempre, per mia credenza in suo 
tempo sarà la Serenità Vostra libera da travagli.</p>
<p>Il Capitano del mare Calin siccome è di natura placido così è 
molto ben intenzionato verso le cose della Serenità Vostra, e dice 
liberamente in ogni luogo, il suo Re ricevere molto comodo 
dall'amicizia di lei, ed in ogni occorrenza si è dimostrato non pur 
favorevole, ma quasi interessato; con me ha passato sempre con 
termini assai ordinari di stima e di onore, come ho avvisato a suo 
tempo, e facilmente si conserverà in questa sua buona volontà.</p>
<p>Mehemet eunuco già Caimacano si dimostrò molto contrario 
all'illustrissimo mio precessore, ma essendomi regolato con lui di 
quella maniera che mi parve conveniente, oltre che ha trattato con 
me sempre con termini di gran rispetto e di onore e ha preteso di 
essere confidentissimo della Serenità Vostra, mi liberò del galeon 
Emo per avanti preso con tutte le genti e robbe, e nel negozio 
tentato di sottoponere li mercanti al Carazo si diportò in maniera, 
essendo egli al governo allora, per Passenza del Re, che fece 
riuscir quanto bramavo, liberò il mercante di prigione, e con 
questo scrisse al Re, mise il negozio in silenzio e del tutto lo 
sopì, ed in ogni altra occorrenza non ho saputo che desiderare, e 
volse anco donarmi un bellissimo cavallo, destinato per la propria 
sua persona; ama anch' egli d'essere presentato, resta però 
contento del poco; e con questo termine sarà in ogni tempo 
favorevole agl'interessi nostri, essendo di grande autorità presso 
il Re e nel governo, ed avendo intelligenza delle cose spettanti a 
lui più d'ogn' altro, ed intendendo anco le nostre. Gli altri 
visiri, Assan e Daut, non si ingeriscono in alcun negozio, e solo 
per la congiunzione che hanno strettissima con il Re restano nel 
grado, nè mi occorse in alcun tempo alcuna faccenda con loro; si 
mostrano però tutti di buona volontà, ed in ogni tempo 
proferiscono parole amorevoli. </p>
<p>Il Cigala ha qualche entratura e credito col Re, che gli è 
nipote per la moglie: io ho usato con lui ogni termine di 
confidenza, potendo essere facilmente Capitano del mare, e dimostra 
anch' egli buon animo verso di noi; l'istesso ho fatto con Calendar 
effendi, che sempre lauda la Repubblica in ogni occorrenza, e nel 
mio partire mandò a presentarmi due gran vasi di sorbetto, con un 
nobilissimo drappo ricamato di seta, secondo l'uso del paese.</p>
<p>Quale debba essere la maniera del trattare e che termine si debba 
tenere per ben negoziare è cosa piuttosto impossibile, che 
difficile ad esplicarsi: perchè conviene a chi è sopra il fatto 
regolarsi secondo l'occasione, e prendere quel consiglio, che di 
tempo in tempo la ragione gli persuada ed insegni, avendo in 
considerazione molte cose, che non cadono sotto il discorso, perchè 
deve avere riguardo alla natura delle persone colle quali tratta, al 
tempo, al luogo, alla qualità del negozio, alle circostanze sue, ed 
a tutti gli accidenti, che molti accompagnano sempre le pubbliche 
trattazioni, secondo i quali è necessario ben spesso mutar la forma 
e la maniera del negoziare, provandosi per ordinario che quel 
termine che in una congiuntura ha giovato in altra occorrenza nuoce, 
e l'esperienza, ch' è la vera prova d'ogni buona scienza e la vera 
guida dell'azioni umane, ha dimostrato ed insegnato certamente, che 
il cammino d'un medesimo passo a quella Porta conduce l'uomo in 
labirinti ed ai confini del precipizio e della rovina e alle volte 
è necessaria la desterità, con la quale si districano e sciolgono 
nodi difficilissimi, che d'altra maniera non si potria che col 
coltello; in altro tempo si ricerca la durezza; quando è necessaria 
la soavità, quando l'asprezza, quando il rispetto, quando l'ardire, 
quando il silenzio, quando il molto parlare, ora la quiete, ora il 
strepito, ora il cedere, ora il contendere, ora l'urtare, ora il 
declinare, ora attendere ogni parola, ora lasciarle tutto, ora 
l'amorevolezza ed ora l'asprezza, e variare tante maniere, e 
vestirsi tanti abiti ed affetti quanti la prudenza inspiri ed 
insegni. Non può insomma essere uniforme quello che ha da negoziare 
cose fra sè stesse molto differenti; ma è necessario accomodarsi 
ed addattarsi alla varia condizione di esse, con alterazione di 
forma. Il leone mansueto si lascia in libertà, il selvatico si 
lascia legato in ferri e catene, con quello si usa la domestichezza, 
con l'altro la rigidezza, con quello si tratta e si scherza, da 
questo s'allontana e si fugge; alcune materie si rendono a 
piccoli colpi, che ricercano forza maggiore, il resto quasi da se 
stesso si frange. Il legno si taglia col ferro, la pietra vuole il 
scalpello; così gli uomini secondo la qualità della propria natura 
ricercano proprio modo di maneggio: con le nature altere ed 
impetuose la contenzione è mala e pericolosa, con le flemmatiche e 
mansuete il discorso e la ragione han gran parte, l'aria si chiude, 
ed in ogni loco si ristringe, ma il fuoco quanto più si serra tanto 
più si fa impetuoso, così con l'uomo ardente bisogna contentarsi 
che svampi quel furore, perchè da se stesso poi va quel calore 
svanendo; alcuni si lasciano persuadere della ragione, alcuni 
dall'esempio, alcuni dalle preghiere, chi dalla lode, chi 
dall'onore, chi dall'interesse, chi dall'amore, chi dalla tema. Onde 
il conoscere la natura e l'inclinazione de' grandi coi quali si 
tratta, è tutto ciò che occorre nel bailaggio, e sapersi a quelle 
accomodare è il vero mezzo di condur a buon fine ogni suo 
desiderio.</p>
<p>L'affetto, che abbia il bassà, o d'allegrezza o di mestizia o di 
travaglio o di consolazione o di gusto o di disgusto, ricerca 
diversa maniera di negozio; il tempo d'occupazione o d'ozio o del 
cibo o del riposo, dell'uscire o del fermarsi e gli altri accidenti 
tutti variano la disposizione, l'inclinazione, l'affetto e la 
volontà; onde tutto consiste nell'opportunità e nel modo, e chi 
non lo ritrova intoppa in duri, diversi ed asprissimi incontri; ogni 
debole mano, trovandosi la congiuntura, fa colpo dall'alto al basso, 
ma la durezza dell'osso resiste ad ogni forte braccio. Pertanto non 
posso altro dire se non che tutto dipende dalla prudenza del bailo, 
e che molte deliberazioni dalla Serenità Vostra fatte con gran 
senno e con somma maturità, ritrovando tutti i termini mutati, 
convengono esser mutate secondo il suo servizio. Il frutto maturo 
porta seco molta soavità, ma quello che troppo eccede dà noia ed 
amarezza; in distanza così grande dei luoghi prima ch' arrivino gli 
avvisi e le risposte scorre lungo tempo, il tempo da se stesso varia 
ed altera tutte le cose; così spesso accade, che quello che già 
saria stato di grand' utile e giovamento, differito al presente 
riesce dannoso e pernicioso, perchè non tutte le deliberazioni 
s'accordano a tutti i tempi: onde quello che con singolar prudenza 
è decretato, grande imprudenza saria ad eseguirlo; perchè 
mutandosi i fondamenti delle nostre azioni, la necessità muta 
anco il consiglio; non essendo altro questa prudenza da tutti 
laudata e sopra le altre cose esaltata, che accomodar la nostra 
volontà e le sue operazioni alle circostanze dei fatti ed agli 
accidenti di essi. Pertanto stimo molto opportuno che nelle 
importanti risoluzioni dopo l'epressione della sua volontà, si 
lasci alla discrezione ed al parer del suo ministro quello che non 
può essere proprio di lui, ch' è la mutazione e la variazione dei 
successi; perchè in altra maniera non potria nascere che notabile 
inconveniente: poichè il trasgredire del ministro nel governo delle 
ben instituite repubbliche, anco con ottima intenzione e con ottimo 
zelo, è stato da molti savij giudicato cosa di mal esempio e degna 
di gran riprensione; e veramente sebbene alle volte il veleno ha 
servito per eccellente rimedio, però non si può adoperarlo per 
cibo, e dall'altra parte lo abuso di questo può apportare sommo 
detrimento, vedendosi in effetto il cibo che dato in tempo nutrisce 
e sostenta l'infermo, preso fuor del bisogno lo aggrava e lo 
soffoca, e pur si prova non esservi alcuna cosa più nociva e più 
mortale che l'importuna medicina. Mandino a quella Porta 
gentiluomini savij di prudenza e di maturità, che le cose suo 
procederanno con la grazia del Signor Dio prosperamente, e 
cammineranno sicuramente con decoro e riputazione, perchè chi sarà 
di queste condizioni farà sempre bene; si mandino a quella Porta 
soggetti che si contentino e vogliano per l'affetto ed il debito 
verso la patria sostenere e portare il peso del bailaggio sebbene 
grave e pesante sopra le spalle, e nonchè pretendino di farsi 
portar da esso, che tutto passerà in quiete e tranquillità: 
perchè se chi comanda gode piuttosto d'esser compiaciuto che ben 
servito, e chi serve studia più di soddisfare che di ben stare, non 
si troverà mai modo nè termine per il suo bene, ed ognuno si 
contenti di comprimere il proprio affetto per l'utile della patria, 
comprimendo anch' io il mio; e s'iscusi la mia forse troppa libertà 
col zelo della loro libertà, non avendo detto questo senza la 
persona di me stesso; ma con tutto questo, che ho detto non debbo 
però restare di toccare alcuna cosa, che possa dar lume, nelle 
occorrenze che quotidianamente si appresentano.</p>
<p>Io stimo, che il primo e principalissimo oggetto per il buon esito 
di tutti i negozij consista nella benevolenza del primo visir, 
e nell'applicare ogni studio e tutti i pensieri per farselo 
amico: essendo cosa certa che, nella buona disposizione sua e mentre 
abbia buona volontà, non si ha bisogno d'altro mezzo: perchè il 
visir ben affetto concede sempre quello che il bailo 
convenientemente dimanda, non admette querele contro di lui, non dà 
faccia a chi le porta, imprime buoni concetti nel Re, ed accresce di 
continuo la riputazione al bailo ed alli suoi negozij; la grazia del 
primo visir concilia l'animo di tutti quelli altri verso di lui, lo 
fa servire dalli ministri e rispettare da ognuno, e mantiene lui in 
quiete e la Serenità Vostra in tranquillita, intanto che la sola 
opinione leva l'animo e l'ardire d'ogni querela e pretensione: non 
volendo l'uomo stentare e spendere senza frutto e senza speranza; ed 
in tempo mio è accaduto, che alcuni venuti molto di lontano con 
grande apparato di cose contro la Serenità Vostra, veduti i favori 
fattimi dal bassà, ritornarono, senza aver avuto l'animo di tentare 
cosa alcuna, nè di parlare. Così dall'altra parte la mala 
disposizione sua, oltrechè può impedire sempre ogni giusto 
suffragio, (non mancando mai a chi ha animo avverso e pronto per 
negare pretesti o di giustizia o di legge o d'informazioni o di buon 
governo), può imprimere al Re, ogni mal affetto, seminando nel suo 
animo semi velenosi, può in mille modi di trattare avvilire 
irremediabilmente il ministro ed il principe, e senza dubbio serve 
per continuo seminario di molestie e per una vena inesauribile di 
travagli e di angustie, perchè nascendo una querela dall'altra, e 
dando una all'altra fomento, l'ascoltare, il dar faccia, il ben 
trattare e l'esaudire i pretensori, può da tutto le parti chiamarli 
ed invitarli, non mancando mai occasioni d'averli in tanti negozi 
che tengono i nostri, ed in così lunghi confini che hanno con loro; 
ma quello, che importa supremamente si è, che il primo visir ha 
nelle mani e la guerra e la pace della Serenità Vostra, e siccome, 
avendo inclinazione, o non ascolta o non stima condoglianza o alcuno 
accidente. e capitando anco al Re o che lo cuopre o che lo scusa o 
che, lo difende, così se è avverso d'animo e le cerca e le 
abbraccia, e trovate le accresce e le aggrandisce senza misura, le 
pubblica a tutta la Porta, le porta al Re medesimo, e concitando 
l'odio di tutti, che nelle corti per l'ordinario pare che tutti 
vadino ove il più grande inclina, può causare facilmente 
risoluzioni molto importanti e subite contro la Serenità 
Vostra: essendo cosa molto vera, che siccome nelle ben disposte 
complessioni ogn' accidente di male facilmente si risolve, così 
nelli mai affetti corpi ogni piccola puntura presto si fa 
pestilente. Per questo non conviene per alcun accidente inimicarsi 
il primo visir, e ricevendosi anche qualche disgusto sarà sempre 
molto approposito il dissimularlo, e molta prudenza colar l'affetto, 
e se l'occasione porta alle volte a qualche termine d'amarezza e di 
parole acerbe o risentite, è necessario innanzi la partenza 
moderarle ed addolcirle in qualche maniera, non potendosi far cosa 
alcuna peggiore, che uscir dall'udienza con rottura lasciandogli 
l'animo offeso ed esacerbato, poichè pubblicandosi il fatto, ciò 
può dare occasione a chi fosse d'altro affetto, laudando il bassà 
del fatto, di confinarlo nel suo proposito, e di somministrargli 
concetti sempre più nocivi alli nostri interessi, restando il 
negozio intrattabile ed ogni speranza perduta; che di altra maniera 
il tempo porta seco di molti rimedij, si rinnova la trattazione, e 
con desterità e pazienza, che suol vincere ogni durezza, si ottiene 
quello che pareva impossibile: solendosi dire in Costantinopoli, che 
non si apre la porta della satisfazione a chi non tiene in matto il 
battente della pazienza; ed in ogni caso meglio è perdere un 
negozio solo che rompere l'amicizia, spezialmente di quello che 
tiene nelle mani tutto il resto, e che stando contrario può 
moltiplicare i pregiudizij e può anco risarcire li passati nelli 
venturi.</p>
<p>Pertanto si è sempre osservato per l'addietro, ed è riuscito in 
ogni tempo, che con la confidenza del primo visir furono sopiti 
negozij difficilissimi, scabrosissimi e pericolosissimi, e se nel 
negozio della galeotta di Amurat Ogli, si avesse incontrato il 
bassà di mal affetto succedeva qualche notabile inconveniente, 
tutto che quei tempi fossero contrarij ai loro interessi per i moti 
di Persia. È vero, che la frequente mutazione del primo visir fatta 
dal comando del presente Re, e la condizione dei tempi andati ne' 
quali quell'imperio è stato involto in molti travagli, ha levata 
l'occasione e forse la facilità di contrarre questa confidenza 
stimata per avventura stipendiosa, ed allora poco fruttuosa, ma 
secondo la mutazione dei tempi e secondo lo stato delle cose sarà 
necessario procedere in altra maniera e di altro modo: perchè se 
nel verno si maneggia il serpe non è che non vi manchi il 
veleno, ma perchè non ha forza; ma con la buona inclinazione del 
visir la Serenità Vostra potrà mantenersi lungamente in pace, 
mentre egli lo vorrà, e questo vorrà quando però non vi fosse una 
risoluta e costante volontà del Re contro di essa, che non vi è, 
sebbene anco allora potria il visir giovar grandemente e mostrando 
d'aderirle, con alcuna difficoltà, con qualche lunghezza e con 
altri termini proprij di quel governo, divertirlo, come è successo 
nella pace di Persia, dalla quale il Re era alienissimo, e viveva 
fermissimo in pensiero o di riavere il paese ovvero la guerra, con 
tutto ciò la persuasione di Nasuf bassà lo rimosse e lo condusse 
in tutto quello che egli fu per volere; nè io stimo difficoltà 
potersi guadagnare, di tempo in tempo, chi avrà quel gran comando, 
perchè con la dolcezza di trattare, con le dimostrazioni di onore e 
di stima e con qualche donativo non vi è animo tanto forte, nè 
tanto duro, che non si vinca e non si ammolisca, con la soavità si 
domano li più fieri e terribili anìmali dei deserti, l'onor e la 
laude han sempre captivato ogni grandissimo animo, il donativo poi 
è un sottilissimo legame, che conduce la persona alla nostra 
volontà, e forse una saldissima catena, che insensibilmente, e 
cortesemente ci apporta l'altrui servitù; e se appresso quasi tutte 
le genti questa forza fu veduta prevalere ad ogn' altra, molto più 
ciò ha luogo alla Porta, così chiamata appunto come si dice, 
perchè ognuno la apre; d'altra maniera li negozij non sortirebbero 
mai buon fine, e s'incontrerebbero per avventura pregiudizij e nelli 
interessi e nella dignità e nella riputazione, de' quali non 
sarebbe facile risarcirsi.</p>
<p>Creda la Serenità Vostra, che il pensar ad altri rimedij contro i 
visiri ai tempi presenti è stimato da me e da altri, ch' hanno 
intiera notizia di quel governo, non solo difficilissimo e 
pericoloso, ma quasi impossibile: perchè gli altri bassà nè 
possono nè ardiscono mostrarsi in cosa che ripugni al senso del 
visir, non che alla sua riputazione ed al suo stato, ed il ricorrere 
al Re per altra parte non è permesso, stando tutte le porte chiuse 
e tutti i passi serrati, intanto che ognuno teme e trema d'essere 
scoperto per il dubbio di perdere ogni suo bene e forse la vita, 
tanto più che il Re fa più conto sempre di quello che gli possa 
dire il visir, che di quello gli sia riferito di fuori, anzi egli è 
solito di dargli l'istesso Arz o querela, senza ben spesso 
toccargli ogni particolare, dandogli in questo termine maggior 
occasione d'ingagliardirsi e d'attribuirsi simili incontri al 
desiderio, che tiene, del suo bene e del suo servizio. Onde il 
rimedio non solo riesce infruttuoso ma diventa velenoso, poichè 
accresce d'animo il visir, che con l'autorità del Re più 
francamente opera così il male che si tenta con medicina invalida 
si va aggrandendo sempre ed incrudelendo, ed il legame che non si 
può rompere con l'agitazione, si va più fortemente stringendo, e 
più duramente offende e s'imprime; e non mi sia imputato l'avermi 
esteso in ciò. Non è per questo Serenissimo Principe, ch' io 
sprezzi le amicizie del serraglio e di quelli più cari di dentro, 
anzi giudico che siano sommamente utili, e sopra ogni altra cosa 
necessarie, perchè senza dubbio possono apportare gran benefizij 
per molti capi, e per questo principalmente, che parlando bene al Re 
in molte occasioni che si presentano, lo rendono ben affetto verso 
gli interessi di Vostra Serenità, con informarlo della candida e 
sincera amicizia che si tiene verso di lui dei buoni affetti che 
derivano da essa, dell'utile ch' egli ne riceve, e con informarlo 
anco delle proprie forze di lei, e della corrispondenza ch' ella 
tiene con tutta la Cristianità; così che il Re (se da sè non lo 
sa, non lo intende o non vi applica l'animo) viene a ricevere quella 
forma che gli viene impressa, o da benigna ed amica o da contraria 
ed avversa mano poichè il nostro animo insensibilmente si veste 
quell'abito, che dalla continua famigliarità di chi li è intorno 
gli viene appresentato, e l'impressione del Re vale sopra ogn' altra 
cosa. S'aggiunge anco, che il sapersi l'amicizie di dentro dà gran 
riputazione alli negozij dei bailo, e può contenere più in ufficio 
il primo visir, sebbene costituito in sommo comando: parendo, che 
per l'ordinario la gran potestà sia sempre compagna della gran 
gelosia; oltre ciò giova averle per star in qualche speranza di 
poter in alcuna grave tempesta ritrovar il porto, perchè alle volte 
nelle somme fortune da luoco impensato nasce la salute, e nelli casi 
importantissimi giova tentare ogni partito, perchè le cose 
disperate hanno qualche volta giovato: la spada tagliante si prende 
nelle manì, alcune è fuggito per il fuoco, e negli ultimi e 
supremi casi per i precipizij è stata trovata la via comune; preme 
che sia persona di grande autorità e che in bisogno abbia cuore e 
volontà di servire, nè credo ch' altri siano atti, tranne 
uno dei tre o la Regina o il Chisler Agà o il Capi Agà, perchè 
questi sono grandemente amati dal Re, hanno comodità di parlar 
sempre, e sono da tutti in estremo rispettati.</p>
<p>La Regina è ottima, perchè, ella può ciò che vuole col Re e 
possede assolutamente il suo cuore, nè a lei vien denegata mai cosa 
alcuna.</p>
<p>Il Capì Agà per la decrepitezza sua e impotenza è reso inutile 
ad ogni maneggio, nè attende ad altro che a governar se medesimo 
senza pensar a cosa immaginabile; ed il Chisler Agà per lo stato di 
questo è asceso a tanta altezza e tanto comando, e nella maniera e 
nelli abiti e nel servizio veduto al pari del Re, lascia in dubbio 
ognuno qual veramente sia il Re. Io non ho ritrovata entrata alcuna 
nè principio di che si sia nel serraglio, mi ero nondimeno 
ingegnato d'insinuarmi con la Regina con alcune gentilezze che le 
riuscivano care sopra ogn' altra cosa, di odori ed altre acque di 
suo gusto e la resi ben inclinata alla Casa; onde ben spesso faceva 
offerirmi l'opera sua, anzi che mi ha favorito con apprestarmi 
drappi molti, ricamati, lavorati ed industriosamente contesti con 
oro di qualche prezzo, ma desidererei che la confidenza si facesse 
maggiore e si ristringesse più, per poter farne la prova al tempo 
del bisogno.</p>
<p>Il Chisler Agà anch' egli ha sempre l'orecchia del Re, e la 
volontà nelle mani, il quale non si consiglia con altri di dentro, 
e, per questo si è inteso egli solo aver potuto impedire qualche 
concetto di Nasuf e frenarlo. Io lo feci con buona occasione 
presentare, e mi riuscì quello che per innanzi non era potuto 
succedere ad alcuno degli ambasciatori nè, a me medesimo; ne 
mostrò gran gusto, e si mostrò ben inclinato alla Serenità Vostra 
e promise il suo favore, e con questo fondamento quando si voglia si 
potrà tener aperta quella porta, che grandemente importa; tanto 
più che per quanto si può comprendere, egli inclina per propria 
natura alla pace ed alla quiete, nè si crede ch' egli saria mai 
autore di perturbazione e di novità. È vero, che l'amicizie di 
questi sono molto dispendiose: gli uccelli grandi sono di gran 
pasto, soggetti tali, che abbondano d'oro ed a quali fluiscono di 
continuo i presenti, non si possono acquistare e mantenere che con 
li frequenti donativi, stimandosi da loro ricompensati quando 
li hanno accettati; ma ogni spesa con questi è benissimo impiegata, 
ed io stimerei molto a proposito che la Serenità Vostra lo 
commettesse espressamente all'Illustrissimo Nani, con aggiungergli 
autorità di presente di maggior rilievo; e credo che ogni spesa 
sarà benissimo impiegata, perchè in altri tempi l'appoggio della 
regina e del Capì Agà ha tenuto in gran stima la Repubblica, ha 
levato molti gran travagli ed ha sopiti negozij di molta importanza, 
intanto che allora il visir temeva più il bailo d'ogni altra 
persona, e alle volte riceveva per il suo mezzo ed otteneva grazie 
dal Re, il tutto per i buoni uffizij e per la buona volontà in che 
l'averiano questi di dentro costituito, delli più secreti pensieri 
del quale e più intimi n'aveva ogni intiera notizia; e tanto più 
è necessario al presente l'appoggio di dentro, quanto che la 
mutazione dei visiri è molto frequente, sicchè dopo contratta 
l'amicizia con uno resta perduta l'opera, e succede persona nuova 
con tutti li ministri nuovi con i quali non avendosi entratura 
alcuna bisogna gettar fondamenta e nuova radice, e piantata nutrirla 
ed allevarla prima che possa far frutto, nè si può far ciò senza 
industria, fatica, spesa e tempo, e frattanto può accadere qualche 
accidente, che sia necessaria la protezione di dentro, parendo 
sempre che succedi facilmente il male che il bene, e che pur troppo 
quello ne sia vicino, allora appunto quando più si crede lontano; 
altrimenti senza qualche aiuto ogni aggravio è irrimediabile.</p>
<p>La amicizia dei muti, nani e persone più basse potria in qualche 
occasione fruttare, non essendovi cosa per minìma che sia, che non 
vaglia nell'occorrenza sua, come si vede succedere in tutte quelle 
della natura; nè si devono sprezzare, ma nei negozii di peso e di 
momento e contro il gusto e l'intenzione dei visiri, non si può per 
parer mio farvi fondamento sopra. È ben anco vero, che queste 
facilmente si possono acquistare, e con mediocre spesa mantenere, ma 
le piante che hanno poco umore presto inaridiscono e mancano. È 
anco molto estimabile e di grande importanza la buona volontà dei 
muftì: perchè sebbene nelli ordinarij negozij non s'ingerisce, 
tuttavia vi sono molti accidenti, nei quali il suo parere giova 
assai, e l'averlo contrario può nuocere in estremo; ma quello che 
supremamente importa è che nelle più gravi ed importanti 
materie di pace, di guerra e di nuovi acquisti non si prende mai 
risoluzione alcuna senza il suo consiglio. Approvato questo non può 
il visir contro li suoi teftà operar in modo alcuno, e facendolo 
saria scacciato e dal Re e dal popolo, ond' egli può far molto bene 
e molto male, ed impedirli facilmente, avendo anco autorità di 
poter scrivere al Re quando gli pare, e sarà sempre grandemente a 
proposito tenirlo ben affetto, il che si può con molta facilità, 
con qualche termine che da lui medesimo, mentre ha confidenza, alle 
volte vien proposto e ricercato. Ci resta il Capitano del mar, col 
quale tiene necessità la Serenità Vostra di aver quella maggior 
confidenza che si possa, perchè non si può negare che tutti li 
negozij suoi abbino dipendenza da quel carico e dalla sua autorità; 
perchè tutti li Bei di mare, e tutto quello che può spettare al 
comando di cadaun legno armato, di guardie di schiavi e d'altro è 
sottoposto al suo comando; onde similì materie quali per ordinario 
vertiscono alla Porta, o sono espedite da lui solo o non sono 
terminate senza la sua saputa ed il suo assenso, e ciò che viene 
ordinato senza il suo voto può malamente esser seguito, ed ogn' uno 
ha provato quanto giovi alli suoi interessi che il Capitano del mare 
sia ben affetto, e quanto abbi in altra maniera nociuto. 
S'aggiunga quello che può fare nella sua uscita verso li vascelli, 
sudditi e isole della Serenità Vostra, per il che sarà sempre 
somma prudenza con il mezzo della benevolenza impedir piuttosto il 
disordine prima che segui, che cercar il rimedio dopo successo; 
perchè le cose fatte non si tornano così facilmente in pristino, e 
per ordinario le cose caduto a terra o non si rilevano, o restano 
sempre con la percossa, nè mancano mai pretesti per difender le 
proprie azioni, e spezialmente ove si presta più credenza alle 
relazioni dei suoi ministri, che alle condoglianze delli estranei, 
potendo anche il Capitano nel suo ritorno fare al Re quelle 
relazioni che gli sembrano favorevoli o contrarie alli suoi 
interessi, le quali sebbene immediate, non imprimono quella forma 
che vorriano e vanno almeno lentamente disponendo, e la 
continuazione prevale ad ogni ben che gagliarda resistenza, 
prevalendo sempre il debole continuo al suo benchè maggiore e più 
gagliardo contrario. Sappino che difficilmente sarà mai stabilita 
impresa alcuna di mare senza il consiglio del Capitano, e che la sua 
inclinazione ed i suoi stimoli saranno validissimi per 
eccitare e muovere quelle forze dove vorrà; per tanto dunque 
doveranno sempre li suoi ministri al governo dei luochi dove egli 
potesse capitare, con buoni trattamenti e con termini debiti 
levargli sempre ogni occasione di disgusto (chè alle volte per cose 
leggiere e di pochissimo momento si riceve grande esacerbazione 
d'animo), acciò nel ritorno a Costantinopoli sij tranquillo e 
quieto e non turbato o commosso: perchè nelle grandj agitazioni ben 
spesso si vedono nascer li turbini e fulmini, ed in ciò bisogna 
accomodarsi alla disposizione degli altri, perchè quello, che da 
qualche ministro non è curato grandemente offende altri, così si 
vede qualche materia quasi rotta, trattarsi e maneggiarsi senza 
offesa d'uno, passando nelle mani d'un altro; e tanto basta intorno 
a ciò.</p>
<p>Queste amicizie, Serenissimo Principe, non si possono nè contrarre 
nè conservare, senza qualche dimostrazione di amore: perchè non 
nascendo da inclinazione, nè da conformità, nè da conservazione 
ma da sola speranza d'utile, senza qualche nutrimento convengono 
cadere: pertanto è alle volte necessario di far alcuna spesa, che 
però fatta a tempo e con opportunità riuscirà sempre moderata e 
fruttuosa. Il costume di quella nazione e l'uso di quel paese 
ricerca così, che forse senza questo rimedio saria impraticabile, 
ed è così universale e comune, che il figliuolo non tratta con il 
padre nè un fratello con l'altro senza donativo, godendo dell'utile 
grandemente e stimando anco che il dono sia il vero segno d'onore ed 
il vero frutto dell'amore: perchè dona il privato al suo capo, 
quello alli maggiori, questi al supremo, il supremo al Re, il Re a 
tutti, onde per dichiarazione della forza del donare sono soliti a 
dire nella loro lingua proverbio tale, che dichiarato nella nostra 
vuol dire: man che porta alla Porta e che dà, mai non vien tagià; 
e deve la Serenità Vostra contentarsi ed accomodarsi ad esso, 
perchè chi vorrà star sempre sopra l'autorità e difendere 
l'azioni solamente collo scudo e con la pretensione della ragione, 
avventurerà alle volte la riputazione e potrà ricevere ed 
incontrare dei mali, siccome trattare con la forza sola del donativo 
è un avvilire e ponere in deiezione tutte le cose; ma si devono 
mescolar insieme, e con l'una e con l'altra, quasi con due ali 
sostentarsi in grado alto e sublime, dovendo servire questa per 
aggiustar le benevolenze, ed a quelle appoggiar poi la sua 
riputazione, e perchè infine i negozij non si combattono, ma si 
guadagnano, o con l'amore o con l'ingegno, e la buona disposizione 
delli ministri giova tutti a li negozij, poichè l'introdurre 
opportunamente il Bassà, l'arricordare, il somministrar alcuna 
parola, l'eseguir prontamente i suoi ordini, aiuta 
straordinariamente e può avvantaggiar ogni trattazione, siccome il 
contrario può levar la comodità, l'occasione ed il buon esito di 
quanto si desidera.</p>
<p>Stimo però a proposito, che quando si ha necessità di farlo si 
doni piuttosto spesso e moderatamente, che di raro e grossamente: 
perchè deve ciò servire per condimento non per cibo, altrimenti il 
donare profusamente toglie al dono la dignità, la grazia, il frutto 
e la mercede, oltre che del frutto presto si scorda, essendo la 
memoria dei benefici debole e labile assai, parendo che tanto duri 
la benevolenza quanto la ricordanza, e che perduta quella si 
intiepidisca e raffreddi l'amore; così si prova che digerito il 
cibo, lo stomaco vacuo incomincia a riempirsi di mali umori, onde 
brama e ricerca nuovo nodrimento. Gli uccelli si addomesticano col 
poco ma quotidiano cibo, col molto si inselvatichiscono; gli estremi 
insomma apportano sempre notabile detrimento. Si deve anco donare a 
tempo, essendo questo il padre d'ogni buona opportunità, e prima 
che l'urgenza del fatto stringa, perchè siccome il farlo allora 
indica amore e cortesia, così nella necessità apporta grande 
indignità dimostrando timore e viltà; fuori del bisogno dinota 
sempre stima ed amicizia, ma nel travaglio da tutti è conosciuto 
debole e sordido appoggio della propria libertà. Onde quello che 
con l'aver donato in tempo si averà fatto con poco, aspettando 
fuori di tempo non si otterrebbe con molto, solendosi vendere cara 
la mercanzia ch' è necessaria, e che ritrovata in una sola mano non 
può aversi d'altra parte; manco io stimo opportuno il valersi 
dell'opera di mezzano alcuno, perchè li molti allungano sempre il 
negozio e per lo più lo difficultano, ed in effetto si vede che le 
molte mani intricano quello che da una sola testa facilmente 
disciolto e strigato, oltre che fanno più dispendioso il trattato, 
in ogni modo pretendono e vogliono ancor essi aver la parte loro, e 
perchè con l'innalzare ed ingrandire la somma pensano conciliarsi 
la grazia del potente. Lascio qualche altro rispetto, che senza 
alcun istrumento presto, facilmente e con avvantaggio si 
termina quanto bisogna, nè mancano modi per farlo in voce o in 
altra maniera; nelli tempi passati era solito il farlo per via di 
patto, con promessa della mercede dopo avuto il servizio, e la 
Serenità Vostra in diversi tempi ha dato simili commissioni alli 
Baili, e con buoni fondamenti di prudenza e per restare certi di non 
gettare spesa senza frutto e nelli negozij gravi e grandissimi è 
molto laudabile e savio partito; tuttavia convengo dirlo, che per 
ordinario è forse meglio donar prontamente quanto pare senz' altro 
termine, perchè la trattazione mette il negozio in più grande 
estimazione accresce sempre le pretensioni, ricerca e 
necessariamente vuole maggior ricognizione, e quello che più è da 
stimarsi diminuisce in estremo la riputazione, che la libertà di 
dare opera effetti tutto contrarij, ed è anco verissimo, che 
l'oggetto presente muove più che il lontano, e ciò, come 
nell'altro cose così appo Turchi vale grandemente, stimando loro 
senza comparazione più il poco veduto che il molto sperato, e 
ricevuto il presente resta sicuro il fatto, essendo tra loro uso 
osservatissimo di non ricevere, mentre non vogliono servire, 
tornando loro conto di così fare per la diffidenza che in altra 
maniera ognuno riceveria.</p>
<p>Con li privati pretensori il donativo è sempre nocivo, ed il farlo 
saria seminare un seme velenoso e pestifero, perchè causando la 
speranza del conseguire prontezza nel dimandare, l'accomodamento 
d'un solo saria un potentissimo eccitamento a molti altri, ed invece 
di tagliar il tronco si faria la radice più abbondante d'umore per 
germogliare e di continuo pullulare, onde s'incontreria in quello 
che si andasse fuggendo, e di là avria origine il male di dove si 
aspettasse la medicina; oppure potrebbe succedere che si convenisse 
fare diversamente; ma la prudenza regola le sue operazioni, secondo 
quello che per lo più accade; e nelli altri rari e straordinarij 
casi accomoda il consiglio alla necessìtà; e quello è veramente 
savio, che non potendo comandare obbedisce, e serve al tempo, e 
quasi buon marinaro, sebben cerca il porto alle volte però nelle 
gran fortune si mette in mare, ed in quello va ben mutando la vela, 
ma mai la tramontana.</p>
<p>Resta che dica qualche cosa sopra i particolari negozij che 
occorrono a quella Sublime Porta, i quali tutti, benchè siano 
tanto molteplici e varij, quanto porta l'occorrenza degli 
accidenti e le qualità delle azioni umane, e che per ciò non 
possono ridursi a certa regola, non è però difficile discorrere 
sopra li più principali e che più frequentemente accadono. Tra i 
quali alcuni sono privati, altri si possono chiamar misti, e gli 
ultimi sono quelli che immediatamente toccano l'interesse della 
Serenità Vostra.</p>
<p>I privati che appartengono alli mercanti e alli sudditi, così in 
quella città come in altre parti dell'imperio, per il più si 
trattano con l'ordinario stile del paese, ed, aggiustati, da qualche 
comandamento che si ottiene di tempo in tempo passano con non molto 
travaglio del Bailo, nè possono per ordinario apportar grave 
molestia: maggiore si può ricevere da quelli, che sono congiunti, e 
che conservano l'interesse di tutti, come sono accrescimenti di 
dazij, nuove stime, imposizioni estraordinarie, limitazione di 
prezzi, alterazione nelle monete e cose tali, perchè portando ogni 
mutazione in questi propositi grand' utile alla loro entrata, si 
trova sempre gran durezza e renitenza in chi comanda, e ricevono 
gran favore e fomento da alcuno, per il zelo che dimostrano nelle 
cose del Re, intanto che se anco ben affetti e disinteressati osano 
parlar per non apparire ed essere tacciati come contrarij al bene 
dell'imperio, così facilmente ogn' uno resta persuaso del proprio 
comodo, nè gli manca modo di difendersi dichiarando ed intendendo 
le capitulazioni secondo la propria vollontà; e sapendo l'aggravio 
e l'incomodo che vengono a ricevere tutti, se in fine si lasciano 
vincere dalla ragione, e dal diritto pretendono alcun profitto per 
sè, tanto più certamente sperato, quanto che sanno farsi la 
contribuzione dalli mercanti stimati molto ricchi ed assuefatti alli 
donativi grossi; onde malamente si danno per vinti a chi non ha 
impugnata l'arma d'argento e d'oro, per il che non stimo che torni 
molto a conto trattare simili occorrenze, come cose dei privati, 
mostrando di parlare piuttosto per comando d'alcun de' suoi, che per 
interesse maggiore, senza farne maggior conto, ed incontrando 
durezza è bene declinar per allora la contesa: nella furia dei 
venti il savio nocchier abbassa le vele ed elegge per meglio il non 
far viaggio, che dall'impeto loro esser portato ne' scogli; le cose 
violenti non possono lungamente durare, se tranquilla il 
riesce più presto e più sicuro, i negozij alle volte col non 
stimarsi si conducono a buon fine, che il farli per forza può dar 
loro mala piega. Per questo mai mi piacerà l'unione degli 
ambasciatori delle nazioni tutte in alcun negozio di mercanzia, 
perchè nella concorrenza de' compratori s'incariscono sempre le 
merci e le grandi apparenze accrescono la speranza e il desiderio, 
nè acquistandosi questo senza il suo fine o che s'allunga o che 
s'impedisce il buon esito delle cose, nè serve ad altro la pompa ed 
il fasto, che a dimostrare e scoprire quello che con industria 
doveria esser occulto e celato; e posso parlare con esperienza delle 
cose d'Aleppo, le quali in mio tempo, per la grazia di Dio, sono 
state sopite con la sola autorità della Serenità Vostra, senza 
spesa di pur un tallero, ciò che non hanno potuto fare tutri gli 
altri ambasciatori insieme con 20 mila, e nel negozio di Casalis, 
che a tutti uniti riuscì impossibile, per il che si pensava a 
donativi di gran somma, in venti giorni a me solo successe 
felicemente senza spesa alcuna, avendone ottenuto pienissimo 
comandamento. Ben doveria piacer ed esser sommamente desiderata e 
procurata l'unione d'ambasciatori nei negozij pubblici, perchè 
questa daddovero apporteria gran riputazione e gran nervo e forza 
agli interessi di ciascuno, non essendovi cosa alcuna nè più 
temuta dai Turchi, che questa, nè che li faccia procedere con 
termine di maggior soddisfazione e di maggior pubblico vantaggio, ma 
comporta la condizione del presente stato delle cose che quello che 
nuoce si riserva, e che quello che grandemente giova si fugge; ma 
chi non sa in qual porto che vadi, non ha alcun vento per suo: così 
pervertendo i mezzi la mala riuscita ha pur troppo chiara la causa 
sua, perchè nelli negozij gravi par che ognuno schivi il compagno, 
e mentre che salva se, non pensa al pericolo del vicino, non 
s'avvedendo che il colpo ch' offende l'altro va incontro se stesso 
vibrando, e quello ch' ha trapassato il compagno arriverà poi 
addosso a lui nè alcuno ardisce di parlare e d'aiutare, quasi 
temasi d'esser tenuti per amici, sebbene non è veramente senza 
pericolo l'incendio ch' arde la casa dei compagni vicini e che 
minaccia la rovina cadente sopra il tetto proprio.</p>
<p>Li negozi pesanti e travagliosi, e che potriano perturbar la 
quiete della Serenità Vostra e romper la pace col Turco, per mio 
credere sono di quattro sorta: I. li danni di uscocchi, II. li 
rumori ai confini, III. il ricetto a' ponentini, IV. la presa de' 
vascelli; perchè tutte queste materie premono grandemente a tutti 
quelli del governo ed arrivano facilmente all'orecchie del re, e 
sono da lui intese con vivissimo risentimento e con estraordinaria 
acerbità d'animo; onde non saria difficile, che per occasione tale 
con subita, sebben immatura deliberazione, capitasse in alcuna 
pregiudizialissima risoluzione, nelle occorrenze o dei confini o 
degli uscocchi, e un solo ordine dato a' suoi di risarcirsi, 
basteria per principio di conseguenza maggiore e di guerra 
inevitabile. Lo possono fare con gran facilità, e col scrivere un 
solo comandamento al bassà di Bossina, il quale ognuno può 
conoscere, e se fosse celeremente eseguito da chi si ritrovassero in 
esso interessato, e da chi con tanti ordini risoluti della Porta e 
con tante minaccie appena può essere frenato: così appunto si 
attaccò la guerra coll'imperatore dal bassà di Bossina Asan, per 
un poco di fomento che mostrò allora il primo visir di dare alli 
suoi concetti; e per far la guerra di terra non occorre che il 
volerla. Pertanto sarà prudente consiglio della Serenità Vostra 
tentare con ogni diligenza possibile ogni partito di provvedervi: 
non potendosi, che dire questa essere una pericolosissima materia, 
ed un esca molto atta non solo per ricevere ma per accendere un 
grandissimo incendio, ed in ogni occorrenza procurar di sopire li 
negozij con li ministri vicini, poichè senza la loro autorità e 
loro armi non ardiscono gl'interessati capitare alla Porta, e se vi 
arrivano quasi disarmati poco o nulla possono ottenere, e se 
otterranno ascolto tanto meno o assai poco saranno creduto e sentite 
le loro querele o voci. E creda certo la Serenità Vostra questo 
essere il più opportuno rimedio quando si possa e il più sicuro, 
essendo più savio partito non lasciar che il fuoco s'accenda, che 
dopo procurar d'estinguerlo: come sempre è miglior e più laudabile 
rimedio il perservativo, che il curativo, perchè le cose anco 
piccole col tempo solo ricevono notabile accrescimento. Una piccola 
agitazione che da principio non è stimata, col progresso riesce 
febbre continua, maligna, mortale; possono ingagliardire le 
querele a Costantinopoli, ritrovandovi sempre fomento e favori, o 
per affetto, o per interessi, o per altro termine; un piccolo fonte, 
che nella sua origine appena si vede, ricevendo poscia accrescimento 
diventa impetuosissimo e furioso torrente. Non si possono i Turchi 
persuadere con le ragioni vere e reali, nè admettono le 
giustificazioni in modo alcuno, ma asseriscono che la Repubblica sia 
tenuta ed obbligata al rifacimento dei danni, e lo vogliono 
sostenere con maniera costantissima, facendo fondamento che passino 
per la casa di lei, che è il golfo, e spesse volte anco per i 
territori della sua giurisdizione e perchè hanno legge nel loro 
paese, che il vicino e la contrada sian tenuti a ritrovar il reo e 
pagar il danno, suppongono che Vostra Serenità sia tenuta alla 
medesima condizione, essendo suo regno sopra il mare. S'aggiunga 
eziandio che attribuiscono la colpa alli stessi sudditi, ed alle 
volte alli ministri che abbino intelligenza ed unione con loro e che 
partecipino delle prede, e finalmente se alcuno delli suoi sudditi 
per avventura abitanti in Segna vi interviene, affermano aver 
ricevuti i danni non dalli uscocchi, ma dalli Zaratini, Traurini o 
Serbezani, secondo la vicinanza loro, e potriano anco provarla con 
le scritture delli loro ministri, e quanto più lontano dalla Segna 
succede il svaliggio, tanto più la incolpano ingagliardendosi, 
ritenendo sia impossibile che i Segnani facessero viaggio così 
lungo nell'andare e ritorno senza essere veduti e presi dalle galee 
se non fossero unite con loro d'intenzione e volontà; onde tutto 
chè sia a sufficienza espresso nelle capitolazioni la Republica non 
dover esser astretta per danni simili, voltano le loro dimande 
contro i sudditi, con strepiti e querele tali che non sono facili ad 
esser esplicate, facendo di tal modo impressione gagliardissima 
negli animi di tutta la corte e delli visiri principalmente, e tale 
che difficilmente può esser rimossa, e le parole del Bailo non pur 
non sono abbracciate ma nè anco ascoltate, che per quanto può 
affaticarsi ed ingegnarsi, non riceve alcuna minima credenza, 
essendo prestata maggior fede all'attestato di qual si sia ministro 
turchesco, che ad ogn' altra cosa che possa esser introdotta per 
parte sua; e se pure verso chi tratta con termine più destro 
admettono la giustificazione, soggiungono però che non potendo 
guardar ella il paese, manderanno loro medesimi a difenderlo e 
custodirlo: per il che se non avessero anco luogo le più violenti 
esazioni saria almeno cosa pericolosa che pensassero o di mandar 
armata in Golfo, o d'introdurre guardie di galee a Narenta, 
Castelnuovo ed altri luoghi, che più lor piacesse, che in effetto 
saria il medesimo, perchè tollerandolo si perderia il tutto e si 
riceveria quasi il giogo, e non permettendolo la necessità 
condurrebbe all'armi.</p>
<p>Nè debbo intorno a questo argomento dire davvantaggio, sennonchè 
è molto necessario (facendo la Republica quanto fa in questo 
proposito) con travaglio continuo e con dispendio più che mediocre 
di galee, barche armate e di tanta milizia, e con l'usar termini con 
l'imperatore che potriano in qualche tempo condurlo a segno di gran 
differenze con loro, sarà sempre benissimo fatto, che ciò può 
esser dimostrato nelle occorrenze, con la prova di loro medesimi, il 
che succederà facilmente se quando li pubblici ministri 
castigassero alcun malfattore lo facessero in modo tale che avessero 
notizia e ne dessero la chiarezza; perchè uno o due simili esempi 
giovano più di che fariano tutte le prudenti consultazioni, tutte 
le ben scritte lettere e tutti gl'ingegnosi discorsi che si possono 
fare, avendo sempre maggior forza appresso tutti l'effetto, che la 
ragione, altrimenti non sarà mai da loro creduto, e la Serenità 
Vostra sarà tenuta per compagna di questi, e quasi nemica 
dell'imperio turchesco. Nelle questioni de' confini militano gli 
stessi rispetti e forse più grandi, essendo questa materia 
gelosissima a quella Porta, intanto che quando si tratta di lasciar 
un palmo del paese del Gran Signor si tengono obbligati a mettervi 
tutte le forze di tutto l'imperio, e se gli antichi dissero li 
confini doversi sempre mantenere con la quiete e con la pace, onde 
altrimenti per questo rispetto non sacrificavano mai cosa ch' avesse 
sangue, al contrario questi dicono non doversi difendere il confine 
con altro che con la spada e col sangue; saria dunque termine molto 
proprio, che i rappresentanti pubblici siano avvertiti di trattare 
in simil materie con maturità e circospezione, e guardare molto 
bene che l'affetto degl' interessati, il quale alle volte è cieco, 
non inganni e non sia mala guida del pubblico: perchè, può essere 
che non sieno sempre i sudditi in sommo grado di ragione, e 
così da pochissimo pulito ben spesso può derivare successo di 
sommo momento, e materie tali per ordinario si compongono meglio con 
la trattazione e con la desterità, che con la severità e con la 
contenzione, perchè la prima al nostro servizio riesce mai utile, e 
la seconda per poco ed inutile può mettere in pericolo il resto. 
Non è già mio concetto, che si abbandonino i popoli, che si 
disperino i sudditi e che si ceda lo stato per timore e per viltà, 
che questo non è mai stato fatto dalla virtù e dalla prestanza 
della Repubblica, e perchè chi abbandona la difesa dei proprij non 
è senza gran colpa; ma perchè ognuno si contenti del suo, e che il 
desiderio d'allargarlo covrendosi sotto altro abito non pregiudichi 
alla necessità ch' ognuno ha di conservarlo, e perchè chi ha più 
prudenza deve più usarla, e perchè non è buon consiglio potendo 
declinare l'onda volerla incontrare, e perchè le cose facili a 
frangersi, quanto più sono care, tanto più diligentemente devono 
custodirsi.</p>
<p>Il corso dei vascelli ponentini è la più odiosa cosa ch' abbia 
ora quell'imperio, ed ha di maniera alterato l'animo di tutti ed 
esacerbato quello del re, che non si può a sufficienza esprimerlo: 
perchè oltre le frequenti spese dei caramusatini ed altri vascelli 
seguite ai passati danni, s'aggiunge ora la perdita successa delle 
galee, per l'incursione di quelle di Fiorenza, Malta e Sicilia, che 
ha commossa tutta la città ed ogni stato e condizioni di gente; 
onde si sono fatti tutti quei discorsi, che può capire la loro 
mente, nè sono mancati di quelli, che volevano attribuire la colpa 
d'ogni lor danno alla Serenità Vostra, la quale permetteva, che li 
suoi nemici prendessero porto, avessero acqua e rinfrescamenti 
dall'isole sue; e sebbene questo veleno non ha penetrato nelli animi 
di quelli del governo, e che questo pessimo seme non ha trovato 
umore per nutrirsi, per la grazia di Dio, che mi ha concesso di 
potere imprimere la verità del fatto ed acquistar la loro 
benevolenza verso di lei, non è però che sia da temere che, 
alterandosi questa disposizione, succedano per l'avvenire casi 
simili e possano far radice e produrre qualche amaro frutto con 
notabile pregiudizio, perchè si vorranno loro risarcirsi, e 
riuscendo dlifficile farlo, con Malta e con Fiorenza e con 
Spagna, potriano vogliersi un giorno per la vicinanza contro di lei: 
essendo la comodità pronta ministra d'ogni male, come appunto 
avviene nel fuoco, che non accende la materia verde ma facilmente 
arde la secca; e sebbene la Serenità Vostra non ne ha parte 
immaginabile, e che veramente le galee ponentine hanno ricetto nei 
luoghi medesimi e nelli loro porti d'Arcipelago, la verità 
malamente può avere luogo appresso di chi non la riceve ed ascolta: 
e vediamo alle volte anche il cane percosso dal lontano, non potendo 
attacar quello, mordere il vicino, e ad ogni risoluzione non può 
mai mancar pretesto; e chi potria impedirlo stima che sia bene di 
far così; tutto che per mio credere pare in effetto esser maggiore 
il danno della cristianità per questo rispetto, dell'utile che ne 
sortisse, perchè diversi tentativi fatti hanno svegliato i Turchi 
in maniera che tutte le città e fortezze di mare, che per innanti 
erano abbandonate sono state benissimo provvedute, hanno ristorato 
li forti, li castelli vecchi sono migliorati, accresciuti li 
presidij, introdutine de' nuovi, muniti i luoghi di buona 
artiglieria, ed hanno aggiunto tutto quello più che si potesse e di 
forza e di vigilanza, per la buona custodia e difesa loro, 
scacciando i Cristiani d'ogni luogo e dalle loro antiche abitazioni, 
come è successo a Scio, a Metelino, a Negroponte, a Rodi ed in 
Cipro.</p>
<p>E siccome in qualche occasione che avesse piaciuto a Dio si poteva 
con gran fondamento disegnare con molta facilità grandi progressi 
da quella parte, così al presente hanno levato la speranza e la 
comodità di farlo, altro che con forza grande; ed è grandemente da 
considerarsi che con questi eccitamenti hanno preso la loro 
professione di mare da nuovo, ch' era diminuita grandemente e tanto 
declinata che nel termine di pochi anni si sarebbe ridotta quasi al 
niente e di maestranza e di marinerezza e di perizia e pratica nel 
comando, intanto che al rimettersi saria stato bisogno molt' anni e 
non pure non averiano potuto pensare ad imprese di mare, ma sariano 
restati da quella parte senza difesa, ed esposti ad ogni invasione; 
mentre che stimolati dalli ultimi successi hanno ripigliato le 
provisioni con molto vigore, e Dio voglia che questi successi non 
gli facciano un giorno pensare a quello non pensavano, e che di 
questa maniera non si acceleri quel male, che nè anco di 
lontano si vedeva, il fuoco non agitato molte volte da se stesso si 
smorza, ma col soffiarvi dentro piuttosto che estinguersi 
maggiormente si accende; li mali umori con la quiete si digeriscono, 
con il moto gravemente s'infiammano; ma non è meraviglia se le 
nostre azioni sortiscano alle volte contrario fine al nostro 
proposito, perchè la forma delle cose alle quali crediamo 
facilmente ci inganna: onde la prudenza umana ben spesso riesce 
cieca; li piccoli morsi non offendono li grandi animali ma ben li 
vanno aspramente irritando ed accrescendo loro la rabbia, le fiere 
terribili e feroci se non si possono atterrare non si assaltano, e 
chi fa altrimenti come si suol dire cava la fossa a se stesso; e se 
chi ha per fine il bene della cristianità tutta fosse reso capace 
di questo concetto, ben saria per avventura, e procureria che 
fossero regolate le cose d'altra maniera, onde potesse succedere 
miglior esito e miglior avviamento; ma torse ch' io m'inganno, e se 
è così rimetto il mio parere come farò sempre alla maturità e 
singolar intelligenza d'altri: ben so questo che chi falla strada è 
degno d'esser avvertito non ripreso, perchè se resta nel suo errore 
quanto più cammina tanto più s'allontana dal buon fine.</p>
<p>Resta un'altro negozio duro assai e tutto scoglioso, nel quale 
urtandosi facilmente potria naufragare e rompersi la pace; e questo 
negozio sarebbe la presa che occorresse d'alcun galeone del Gran 
Signor, perchè certamente incontro tale non saria tollerato senza 
grandissimo risentimento, anzi ravviveria li successi passati; e 
credo, che se la preda della galeotta di Acmet Ogli, fosse accaduta 
in tempo di Nasuf la Serenità Vostra averia avuto da travagliare e 
sudar grandemente. Questa è materia pericolosa, perchè nella 
navigazione specialmente in tempo di notte possono venir grandi 
inconvenienti, poichè con falso riporto una voce sparsa, un 
sospetto, una fuga, un improviso incontro delle sue con le nostre 
galee, può causare scandali estremi: perchè nelli casi subiti si 
ricorre più facilmente alla spada, che al consiglio, parendo che 
sia più prudente e più sicuro partito; onde che alle volte si va 
mutando per diversi rispetti il nome alle cose, e le risoluzioni 
savie son chiamate timide e vili. Per questo è molto 
necessario che la navigazione delle galee della Serenità Vostra da 
Corfù in là sia fatta con molta accortezza, e considerazione, 
perchè essendo in quel tratto li bei della Prevesa, di Santa Maura 
e d'altri luoghi circonvicini con le loro galee non è difficil cosa 
trovarsi insieme; e se le nostre alla vista del legno armato senz' 
altro riguardo vorranno sempre mettersi in caccia ed investire è 
pericolo che avvenghino delli inconvenienti; e per ciò quando si 
potrà sarà sempre a proposito che quella navigazione sia 
accompagnata dalla prudenza e dalla intelligenzia di quel capitano 
di mare: perchè ognuno molto ben sa, che o la poca pratica o 
l'immoderata cupidità d'onore, o la temerità può troppo nuocere 
alla perizia. Alla moderanza e alla prudenza della Serenità Vostra, 
sembrerà anco molto utile che la provincia della Morea fosse 
ridotta a sangiaccato di terra, siccome mi fu da lei commesso ed io 
mi sono affaticato, ma questo non si otteneria, che con qualche 
spesa consìderabile per lo interesse che ne ha il capitano del 
mare, e per l'utile che ne cava annualmente di più di 5 mila 
zecchini, e senza il suo assenso nel presente stato non vedo 
spettanza: onde bisogna e guadagnar lui e captivar il primo visir; 
credo nondimeno, che la spesa fosse molto ben impiegata: perchè il 
bene non si può avere se caramente non si compra, ed è meglio 
troncare l'origine del male, che andar cercar rimedio, e al cattivo 
evento si deve desiderare che non succedino li sopradetti accidenti; 
tuttavia perchè non è in nostra potestà ottener il bene, come il 
bramarlo, occorrendo anco molte cose diverse dal pensiero perchè 
non sempre le prudenti deliberazioni sortiscono buon fine, bisogna 
però in simili casì governarsi con buon consiglio e con risoluto 
animo, e, col mezzo di due buone guide: la maturità e la severità,
arrivar in sicuro.</p>
<p>Ho osservato in tutti i negozij nostri e d'altri, e discorso sopra 
li passati di simil natura, e posso in verità affermare che nelli 
grandi e pericolosi è necessaria la prestezza, perchè siccome i 
Turchi nella prima trattazione, e dirò quasi d'improvviso con la 
prevenzione si lasciano prendere, così dopo avervi pensato sopra 
difficilmente restano persuasi: sia perchè il tempo compagno della 
considerazìone lor porti innanzi li contrarij, che da 
principio non si scuoprono per ordinario tutti, sia perchè la 
sfilazione li faccia capaci o di concepir speranza di maggior 
ricognizione o di temere qualche mormorazione; la verità è questa, 
che in tutti gli affari il tempo è padre d'ogni discorso, siccome 
la prestezza partorisce il buon esito, così si vede e non si deve 
meravigliare che la maturità e il discorso che suole 
perfezionare tutte le cose con loro riesce sempre nocivo e dannoso,
provandosi che quello che oggi si poteva assai facilmente rompere 
colle mani, dimani nè anco col martello si può fare. Per questo 
stimerò sempre singolar rimedio, cha saputosi dalla Serenità 
Vostra il fatto ne sia avvisato con ogni estraordinaria diligenza il 
Bailo, con quella commissione che a loro piacerà di dare, perchè 
possa maneggiarsi ed avvantaggiarsi, tornando molto a proposito 
prevenire gli avvisi d'altri e fare l'impressione nell'animo del 
visir favorevole e ragionevole, e trattare dei suoi interessi senza 
avversarij e con fruttuose e pesanti offerte, chè l'aspettar di là 
avviso e risponder di quà, e portar le cose in lungo difficulta 
maggiormente la trattazione e la può ridurre alla disperazione. Le 
cose che noi medesimi ci accordiamo in testa, sebben gravi, 
facilmente portiamo; ma quelle che ci sono con forza gettate adosso, 
malamente si possono sostenere e ci fanno d'ogni parte incespirare, 
perchè perduta l'occasione è perduto il bene, e passata ch' ell' 
è molte volte si va correndole dietro seguendola fra le spine con 
li piedi nudi e non si può arrivarla: prima che il fuoco s'accenda 
leggermente s'ovvia e s'impedisce, ma se si lascia crescere, mentre 
che l'incendio grandemente e gravemente arde, non può essere 
estinto che con gran pericolo e con la rovina; così quando con un 
colpo non si possa troncare l'albero del male nascente, la più 
propria e salutifera medicina è il tempo: nè queste sono cose 
contrarie, si vede spesso una causa medesima in varij oggetti operar 
effetti diversi. Il sole va indurando la terra e disfacendo il 
ghiaccio, il veleno che a tutti porta la morte, ad alcuni ha servito 
per cibo, non si lascia la fiamma arrivar alla mina ma se vi arriva 
s'aspetta che svampi il suo furore, così quando si possa schivar il 
primo colpo non manca difesa, e chi declina il loro proprio impeto 
certo si salva: la materia accesa all'estremo grado comincia 
per necessità a raffreddarsi, il tempo porta con sè molti rimedij 
ed in fine acconcia il tutto: perchè succedono anche là e nuovi 
fatti e nuovi accidenti, e secondo l'ordinario di tutti i governi i 
più freschi e più recenti o cuoprono o seppelliscono i più 
vecchi; nelle gran tempeste basta portar innanzi, perchè intanto o 
fa bonaccia o si arriva in porto. Concludo Serenissimo Principe 
tutto sta nella prudenza di chi tratta, perchè questa tenirà ben 
affetto il visir, in alcune cose divertirà le querele in altre le 
prevenirà, alcune immediate sopirà, altre lungamente differirà, 
le impossibili non tenterà, molte per non perdere cederà, altre 
vinte donerà, ed insomma tutto ridurrà alla comun riputazione, al 
decoro de' suoi ministri, alla benevolenza del Re, al buon affato 
del visir, alla dignità, alla quiete, al bene, alla pace, alla 
sicurtà ed alla pubblica tranquillità, e tanto basta, e se è 
paruto troppo mi scuso, chè troppo non si può dir quello che 
facilmente non si può eseguir.</p>
<p>Nel corso del mio Bailaggio ho avuto un viluppamento di tanti 
negozij così difficili e duri, che penso non poteva accadermene 
alcun d'avvantaggio: ebbi quello della ricuperazione del galion Emo, 
robbe e 56 schiavi, quello della nave Roseta, e la reintegrazione 
del galion Parafermo; ho avuto negozij per li bertoni e fusti di 
tutti li corsari di Barberia, di Modon, Coron, Vallona, Durazzo, 
Santa Maura e Castelnovo; ho convenuto difendermi da moltiplicate ed 
acerbe istanze fatte per danni di uscocchi recentemente successi a 
Narenta, a Trebigne ed in altri molti luoghi, ed anticamente a 
Scardona; ebbi la molestia della morte già detta dell'emir di 
Spalato, e depredazione successa nel casnà imperiale; la domanda 
dei Granatini con alquanti figli restato in Candia per naufragio 
successo in quelle acque, del Chislaragà per legnami pretesi, e 
d'un altro simile delli principali di Salcizia per molti animali 
presi a Corfù, e di molti Greci per un vascello preso dai nostri da 
Ceffalonia. Ho convenuto sudar per liberar i mercanti d'Aleppo del 
pagamento, de' dazij conforme a nuove stime, d'imposizioni sopra le 
monete, nonchè del loro accrescimento, sopra filati, ed altre 
mercanzie, e da nuove gravezze imposte sopra le navi in 
Alessandretta.</p>
<p>Quelli di Cairo dalli violenti imprestiti, dalla vessazione dei fondi dei magazzeni, dal far pesi novi di colli ed altre 
diverse molestie, ho liberato.</p>
<p>Quelli delle Smirne, dall'impedimento di caricar maggior valsente 
di che avessero ricevuto di costà. Li nostri di Pera dalla metà 
dei prezzi sopra le pannine di seta e lana, dalla messetaria per le 
robbe da caricarsi in altre scale, dal nuovo peso del Casaplich di 
5 per cento, dall'obbligo di contar tutto in zecchini il dazio di 
10 per cento; ho conservato le case e le chiese perseguitate, e 
preservata ai nostri religiosi la custodia dei santissimi luoghi di 
Terra-Santa, impedito il levarne per fabbricar nuova Moschea, 
divertito il pensiero di serrarli, di riavere le galie prese da 
Sicilia; ho avuto da fare sopra i confini di Buduani, con sudditi 
turcheschi, di Pastovichi e di quelli di Corfù per il luogo di 
Esagnili, e per le peschiere di Butintro; ho levato ai Moreschi la 
licenza per la conservazione di nuove ville alle mura della Parga; 
ho sopito la tagliata fatta dai nostri di molti Turchi, o, posto in 
quiete i pericolosi moti di varie depradazioni in più tempi 
scambievolmente seguite a Novegradi ed altri luoghi di Zara e di 
Traù; ho ritornato nel primo grado ed accresciuto di carico l'Agà 
di Durazzo, che tanto premeva per la propria riputazione alla 
Serenità Vostra, ritrattandosi l'ordine per la sua testa; mi son 
riparato dalle continue insidie tese da Nasuf per attraversarmi la 
missione delle pubbliche lettere, e per averle nelle mani, che non 
gli venne mai fatto, e scampai uno dei nostri mercanti, che voleva 
far morire per aver scritto ad un suo amico in Persia; ho ottenuto 
molte tratte di formenti nell'urgente bisogno dell'anno passato per 
il regno di Candia; ho conservato la nave Paradisa per occasione di 
cargo di formenti già trattenuta ai Castelli, e 7 altre nostre 
navi dalla pretesa confiscazione di Nasuf, per la qualità di 
bandiere forestiere; ho ricevuto il cottimo dagli Ebrei ch' era 
perduto; ho riscattato molti schiavi; ho studiato assai per metter 
in total silenzio la galeotta di Acmat Ogli, e la pretension del 
Carazzo di tutti i mercanti, e sudditi nostri, per le terre 
fabbricate in Liesena, e per quelle, disegnate da loro a Narenta ed 
Obrovazzo; ho divertito più volte pensieri di nuove guardie in 
Golfo ed in Morea e conservate, intiere le capitolazioni della 
Serenità Vostra, che voleva il primo visir rompere e 
stracciare come fece cogli altri ambasciatori; ma avendo dato 
particolar conto di tempo in tempo di tutti gli accidenti successi, 
come anco feci delle tregue trattate con Spagna, molto 
anticipatamente di che se ne avesse sentor in alcun luogo, con la 
mission di tutte le lettere corse in questo proposito, non debbo con 
inutile replica accrescer soverchio tedio alla Serenità Vostra.</p>
<p>Quanto a me: ho servito la Serenità Vostra dal mio partir quattro 
anni, nei quali posso dire d'aver indebolite le forze e perduta la 
sanità; ma alla patria è debita la vita ed ogni nostra fortuna, e 
il più caro premio che si possa ricevere è l'averlo fatto. In 
questo tempo per mio parere ho ben concluso i suoi negozij; ho 
sostentata la pubblica riputazione; ho ristretta la spesa; ho 
avvisato le cose più secrete e sempre le certe; la ho liberata da 
molto travaglio e grave dispendio; ed ho avuto in animo 
continuamente d'andar piuttosto meritando, che captando la pubblica 
grazia. Averia forse per altra via più facilmente incontrato la 
compiacenza e declinato la maldicenza; ma non conviene divertire mai 
la buona strada per spine che la traversino, perchè per il più si 
passano senza offesa, ed in ogni caso è meglio la privata puntura, 
che la pubblica jattura; e poi si vede infine la lima consumar se 
medesima ma non toccar il diamante, e quello più d'ogn' altro può 
dispiacere, che più cerca piacere. So che la mia volontà è stata 
retta, ma il modo nel guardare altera gli oggetti e la natura non è 
a tutto conforme, e da un medesimo fiore si può trarre il mele e 
cavar il veleno. Del resto ogni buon effetto è proceduto da Dio, 
che ha sempre difesi tutti i suoi interessi, e dal solo aiuto del 
quale riconosco ogni bene, sapendo di non aver avuta in essi altra 
parte, che d'essere stato adoperato come istromento, nel quale, 
quanto più apparisce la debolezza e l'imperfezione, tanto più 
mirabilmente risplende la somma sua provvidenza e protezione.</p></div1></body></text></TEI.2>
