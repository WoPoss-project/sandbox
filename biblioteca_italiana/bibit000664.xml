<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania (1690)</title>
      <author>Federico Corner</author>
    </titleStmt>
    <extent>97 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000664</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania (1690)">
<argument><p>Relatione del Diligentissimo Nobil Homo signor Federigo Corner Cavalier fu Ambasciator in Germania letta al Senato sotto li 16 Marzo 1690</p></argument>
<opener><salute>Serenissimo Prencipe.</salute></opener>
<p>Quest'è la Relatione dell'Ambascieria di Germania di Me
Federico Cornaro Cavalier, che principiata con i felici auspitii dell'Armi
Confederate nella Santa Lega, termina con le Vittorie, ingrandimenti
de' Stati, et acquisti destinati dal Cielo ai trionfi della Religione, e della
Fede, al merito dell'attioni insigni, al valore dell'Armi, et alla forza
dell'intraprese. Apparirà però ad onta d'ingigantita Barbara Potenza,
che pressumendo con la sua grandezza (com'il Platano di Xerse)
d'occupar l'ambito universo della Terra, repressa, et abbatuta dal
temerario orgoglio, e dove sopra l'Oriente sbandando il vero Culto
inalzò la tirannide, la crudeltà, e le sventure dell'afflitta Christianità,
hora con più amaro suo pentimento derivar dall'Occidente le proprie
perdite, e rovine, onde con felice sorte si riaprono le speranze di
ricondur l'Armi, et i Popoli fedeli dove hebbero la Culla, et il principio del nascere.</p>
<p>Così rara felicità del Secolo non poteva più giustamente esser
riservata, ch'all'Imperio di Leopoldo Cesare, e non men'a quest'invitta gloriosa Republica, entrambi scudo, et Antemurale alla diffesa
de' Stati, e della Religione. Quello puoco anzi aggredito, et invaso sin
nella propria Reggia, onde ben meritato il guiderdone, che dalla
parte istessa, che gli sono provenute le ferite, e l'offese, sorgessero
gl'allori, e le palme; e questa, che nell'imperturbabile costanza
d'ammirabile perpetuo Governo lottando per tanto tempo a fronte di
soperchiante potenza con la vicissitudine de' Casi, e degl'accidenti,
 alle giatture, et alle perdite d'un Regno puoco prima rapito dal suo
diadema più con l'insidie, e con le frodi, che dal valore, ne riportasse il premio di più dovitiose conquiste, rissorgendo qual'Anteo più
forte, e consistente alle primarie grandezze. Sarà però tanto più
plausibile il soggetto nel vergar questi fogli, che per debito di pontuale ubbidienza sottopongo alla Publica Grandezza, quanto che li
colori sublimi della materia ne formano il preggio: onde togliendo
l'ombre delle mie imperfettioni, si rendino men diffettosi, e non sii
per apparir se non il lucido, e risplendente dell'attioni, e del merito,
che stabilendo con i vicendevoli interessi l'armonia della perfetta
Aleanza con la Maestà di Cesare nell'oggetti unifformi della persecutione de' Barbari, così conciliando gl'applausi al Publico Nome nel
riconoscimento de' suoi fruttuosi prestati impieghi, m'ha toccato la
sorte di raccoglier per tutt'il tempo del sostenuto mio Ministero
interessate le voci della Maestà Sua, e desiderii egualmente propensi,
ch'all'avanzamenti, e progressi delle sue Armi restino secondate dalla
prosperità dell'eventi, e delli successi le felicità, e le grandezze della
Patria.</p>
<p>Com'il Regno d'Ungheria a stato l'arringo delle grand'attioni
per la Maestà di Cesare, così assumerò per primo scopo d'effigiare
l'imagine del presente suo stato con le dilatate conquiste. Passarò
indi a descriver l'Idea del Monarca, che lo signoreggia; la qualità
de' Ministri, che prevagliono nelle direttioni, e nelli consigli; l'interessi; le forze dell'Armi; le massime, e tutto quel più, che conoscerò
dovuto alla cognitione dell'Eccellentissimo Senato.</p>
<p>Questo gran Regno, ch'anticamente dava il nome a più vaste
Provincie, ne' susseguenti tempi sfrondato, e lacero dall'invasioni de'
Barbari, si può dire, che la minima, e più sfrondata parte ne sii
rimasta quando Leopoldo Cesare ne assunse il Diadema; le Ribellioni de' Popoli; le straggi, e le confusioni interne prodotte dal genio
d'altiera Natione sotto l'ombra de' privileggii scuotendosi, come
Mare tempestoso agitato dalle procelle, non vi è sfortuna, o accidente, al quale non sii stato sottoposto; ridotto lacero, e conquassato, ch'a pena di quel gran Colosso se ne scorgevano i fragmenti;
quando la Providenza Divina, ch'assoggetta la forza anco de' grand'
Imperii per incognite, e non perscrutate vie al fine al suo volere
prescritto, e li sottopone all'alterationi, e cambiamenti, volse,
ch'aciecato l'Ottomano orgoglio dalla giattanza, e dal fasto ardisse
 con strepitoso apparato d'inumerabile Essercito inoltrarsi sin sotto le
Mura di Vienna Metropoli dell'Austria, Ressidenza di Cesare. Stava
in procinto il Christianesimo tutto di vedersi lacerato sin nelle proprie viscere; Cesare obligato di lasciar la Reggia, e preservarsi con
la fuga; né però abbandonando l'animo, né il vigor de' consigli;
memmorabile assedio, oppugnata forza, ressistente contrasto svegliò
dal letargo i Prencipi Christiani spettatori dianzi otiosi delle proprie
rovine, onde concorrendo a gara a spalancar le Trinciere de' Barbari,
e con felice sorte fugandoli, quell'insigne vittoria sarà decantata per
tutti i Secoli per trofeo, che troncò il filo alle trincianti Sciable; onde
sposando il Cielo la giustitia della Causa, e con più fortuna aperta la
stradda a vendicar le passate perdite, quanti incontri si sono doppo
presentati di cimenti, e di sanguinose Battaglie sempre rimasto battuto, e represso il Barbaro furore; ciò, che fu superato nel corso di
quasi due Secoli, nel spatio d'un Lustro resta redento dalla servitù,
e rimessa la più bella, e fiorita parte dell'Europa sott'i Vessilli della
Religione. Non imorarò con Topografica descrittione a delineare le
parti di questo gran Regno, ma solo quanto si rendi necessario per
comprender la vastezza delli succeduti acquisti.</p>
<p>Il Danubio, che prende l'origine dal margine remoto della Germania, indi scendendo arichito di più Fiumi con Acque d'un Mare va
sboccar nel Seno Eusino, divide questa nobilissima Provincia in Inferiore, e Superiore. Molti altri fiumi Reali se gl'acoppiano, concorrendo ad arichirlo con il commodo del Traffico, con l'opulenze, e con
le rendite. La Drava, e la Sava separano le parti della Crovatia, e
della Servia. Il Tibisco, il Maros, la Transilvania. Il sito è in gran
parte piano con fertili, e spatiose Campagne abbondanti d'ogni cosa
a segno, che niente gli manca; e molto più somministrarebbe la feracità del Terreno, se al lavoro non fosse deffitiente la cultura, e l'industria, o dalle desolationi della Guerra la scarsezza degl'habitanti.
Perciò applicano a tener gran quantità d'animali, de' quali forniscono
anco i lontani Paesi. La copia de' Vini, e di Grano provede la Polonia,
et altre parti vicine ancora, mancando all'esito il consumo più tosto,
ch'all'abbondanza. Ritiene richissime Miniere d'Oro, d'Argento, e di
Rame, delle quali dismesso per il passato il lavoro dalle distrattioni
delle Guerre, hora ricuperate da' Turchi, servono di molto utile, e
proffitto di Cesare. La più ristretta, ma più popolata parte è l'Ungheria Superiore abbracciando le Città, che si dicono Montane, et
 estendendosi sin alli Confini della Polonia, sin dal principio stata la
sede della Guerra, obligando la Maestà Sua ad occuparvi l'Armate, e
col ferro, e col fuoco accorrer ad estinguer il crescente incendio de'
più facinorosi Ribelli, particolarmente del Tekeli scelerato Architetto
delle sventure del Regno, atrahendo le forze de' Turchi a lacerarlo, e
distruggerlo, provocato da fierissimo odio contr'il Nome Cesareo.</p>
<p>L'Inferiore Ungheria più ampla, e dilatata, ch'abbraccia particolarmente li succeduti acquisti, dove Giavarino, e Comora formavano
ristretta barriera, e Confine, hora prima di tutto s'affacia Strigonia
anticamente Ressidenza dei Re, quasi tutta distrutta, con il Castello
collocato in eminenza di sito di consistente diffesa; indi scendendosi
per il Danubio con il camino d'un giorno fa prospettiva la Città di
Buda, dove pure i Re tennero quasi sempre la Reggia, et il soggiorno
celebre nelle memorie, e riputata l'antemurale della diffesa del Regno.
Li famosi succeduti assedii per due volte; le sanguinose Battaglie, et
il glorioso acquisto è noto, et applaudito dalla fama. Ella è situata in
eminenza di malagevole sito, a che contribuisce maggiore la difficoltà
nell'espugnatione, che l'ordine di ben regolate Fortificationi, al presente migliorata assai nei lavori, e superati i diffetti dall'arte per
renderla tanto più in ogni tempo propugnacolo invincibile da' Barbari.
Dall'altra parte del Danubio in qualche distanza è situato Naiaisel
Piazza di ben regolate Fortificationi di cinque Balouardi, ch'ha sostenuto
riguardevole assedio; e di qua del Danubio puoco lontano da Buda si
trova Alba Reale forte per il sito di Palludi, che la circondano, dove
anticamente si teneva la Corona dei Re così santamente venerata, e
trasportata, come s'asserisce, dal Cielo sopra il Capo di Santo Steffano
Primo Re d'Ungheria. </p>
<p>Nei famosi Ponti d'Eseck posti su la Drava, e lunghe Palludi
fu sempre stimmato impenetrabile il passaggio, e la difficoltà d'occuparli; ma reso superior il valore dalla costanza, traghettati gl'Esserciti restarono abbandonati con vil fuga de' Turchi, onde s'è stabilito
Cesare nel possesso d'un Posto, che forma la sicurezza principale
dall'infestationi Inimiche. Pareva con ciò conterminati i Confini, e
che quasi di più non sapesse preffigersi il desiderio d'ulteriori
acquisti; ma il cielo decretando con influssi superiori le mete, accresciuta la costernatione ne' Barbari, restò in breve in oltre occupato
tutto quel tratto di Paese, ch'interseca la Drava, e la Sava, e ch'è
nominato Schiavonia, onde nella Campagna seguente dalla facilità
 animate le resolutioni, s'accinse all'assedio di Belgrado Capitale del
Regno antico di Servia, dove incontrata non men vil ressistenza
Inimica nel passagio del Fiume, nel breve spatio di venti giorni hebbe
Cesare la sorte di piantar le gloriose Insegne sopra quella così importante Città, per la quale apertasi la Porta Solimano altre volte ad
inondar con forze inumerabili la Cristianità, fu sempre horrido Teatro
delle calamità di quel Regno in più Guerre sostenute. Piazza se si
riguarda l'importanza del sito destinata a signoreggiare, et al commando, posta quasi in Penisola dove sbocca la Sava, e l'irriga il
Danubio, che renderà in avenire vani li tentativi nella facilità di
ridurla, con migliorate Fortificationi inespugnabile, nelle quali si
presta incessante l'opera, et il travaglio. La popolatione della medesima; l'ampiezza sua; il circostante Paese amenissimo, e fertile,
scalla di negotio, per dove passa, e viene ogni cosa da Constantinopoli, rende tanto più stimmabile il preggio della conquista, ch'ha
facilitato susseguentemente i successi della passata Campagna ottenuti dal Prencipe di Baden, che s'estendono a più di quaranta leghe
d'occupato Paese nella Servia, e nella Bulgaria, quando senza Piazze
valevoli di ressistente diffesa non fosse altretanto difficile di conservarlo, come presentemente dalli successi ultimamente seguiti si può
comprendere.</p>
<p>Non devo lasciar'anco la Transilvania antico membro del Regno
di Dacia, Provincia, che riconosce in essenza la soggettione di
Cesare, benché vi si mantenghi tuttavia il suo Prencipe, e l'ombra
apparente di quei Stati per conventione seguita. Le Piazze però
tutte sono pressidiate da Militie Alemanne, ricavandone la Maestà Sua
di contributione più d'un Millione di fiorini all'anno per mantener le
Truppe di Pressidio.</p>
<p>Tiene in oltre occupati Cesare varii posti, e luochi sul Fiume
Una su le Sponde della Sava, principiando dalla Croatia sin'a Belgrado, che separano la Bosnia, e che facilitano l'ingresso in quella
Provincia; della quale s'aspira avidamente d'impossessarsi, con che
rieschi d'estender il Confine sin'al Mare, e ne sarebbe sin'hora anco
seguito l'effetto, quando l'imprese di là di Belgrado havessero
permesso di poter occupar in tante parti la felicità dell'Armi. Si
considera però questa Provincia presentemente come membro già
 distaccato, a cui resta vietato ogn'ingresso, e soccorso; onde per
necessità sii per esser sottomessa, o ceduta per prezzo della Pace.</p>
<p>Non restando dunque nell'Ungheria, che Canissa in mano de'
Turchi, Piazza di renominate memorie vicino alla Stiria, doppo tanto
tempo bloccata, si considera tra li acquisti, non potendo da alcun
luoco pervenirvi soccorsi; e dall'altra parte del Danubio verso la
Transilvania, Temisvar, Giula, e Varadino circondate da tutte le parti
dall'Armi Imperiali, a quest'hora haverebbero anco convenuto rendersi, quando ben spesso non ricevessero più tosto qualch'assistenza
dall'infedeltà degl'Ungheri di quello, che sii facile, che possino
haverne da' Turchi.</p>
<p>A tale dunque auge di felicità si trova ridotta la fortuna di
Cesare, e come succede nelle Borasche, e nelle Tempeste, che si
puriffichino li mali humori, così nell'interno del Regno soppressa la
Ribellione; proffughi, e puniti i colpevoli, quand'anco in alcuno si
risvegliassero spiriti torbidi, et inquieti, mancando il fomento vicino
dell'assistenze de' Barbari, pure non possi apprendersi in avenire
alcun muovimento, e sii per stabilirsi con sicurezza la calma, e quiete
del Regno tra il timore dell'Armi, e l'amore de' Popoli; non difficile
da conciliarsi quantunque l'antipatia sii grande al genio Alemmanno,
quando siino più blanditi, o meno trattati con asprezza, e non esclusi
totalmente dalli posti, e Cariche della Corte, sodisfacendo al fasto
dell'ambitione, e iattanza di quella Natione.</p>
<p>Ha potuto perciò la Maestà di Cesare anco conseguir ultimamente la dichiaratione nella Dieta di Possonia (dove ho havuto l'honore di trovarmi, seguendo la Corte) del Regno Ereditario, che prima
s'affettava da' Magnati di mercantarlo a caro prezzo con titolo di
libera Elettione, benché dagl'Austriaci preteso sempre per successivo. Effettivamente li ampli ottenuti privileggii dagl'antichi Re per
conseguirne il Diadema; il smembramento d'essi poi nel progresso
del tempo è stata la cagione principale delle seguite rivolte, e dell'interne commotioni; hora però sottomesso dalla forza, e levato a'
Barbari, viene anco con maggior ragione a stabilirsi dispotico il
dominio; e si può dire, ch'in avenire non siino per esser, ch'una
falsa larva dell'opinione le pretese delli loro privileggii. Li stati, che
lo compongono, si dividino in quattro Ordini, Ecclesiastici, Magnati,
Nobili, e Regnicoli, che sono le Communità. L'Ecclesiastico è molto
opulente di Vescovati, Abbadie di grossissime rendite, e però prevale
 nell'auttorità. L'Arcivescovo di Strigonia Primate del Regno ha
unite grandi prerogative a richissime rendite. Il Re conferisce tutti
i benefitii Ecclesiastici, et è herede del spoglio per concessione de'
Pontefici in premio delle benemerenze contratte nell'espulsione de'
Barbari, che tante volte corsero da quella parte ad inondar con Rivi
di sangue l'Europa; e perciò li Re meritarono d'esser insigniti del
titolo di Re Apostolico, che conservano tuttavia.</p>
<p>Tra li Magnati il Palatino forma elevatissima figura per l'auttorità, per il seguito, e per li privileggii, ch'accompagna tal Carica.
La giurisditione nel resto, ch'essercitano i Nobili, et i Magnati sopra
i Villici, intitolandoli col Nome di loro Sudditi (onde l'impongono
gravezze, et essercitano sopra di essi il dominio, e la violenza) è stata
in ogni tempo il motivo delle scontentezze de' Regnicoli, e dell'aversione a' Nobili, che tante volte sono pullulate in aperte fattioni, e
dissidii. Può il Regno matener quarantamila huomeni in Pace, et in Guerra
con non eccedente aggravio, quando venghi ripartito proportionatamente il peso, e non cadi sopra i Poveri soli in esentione de' Richi
e de' più Opulenti, al qual fine sono rivolte l'applicationi della Maestà
Sua di stabilir regole, e misure per poner freno, et argine ai disordini,
e toglier gl'abusi invalsi de' pregiuditii. La Natione nel resto Unghera
conserva del barbaro ne' costumi, nel portamento, nell'habito; e fuori
d'una naturale fierezza, che la rende ardita, et impetuosa, senza però
militare disciplina, niente vi si discerne di riguardevole.</p>
<p>Mi sarò reso noioso alla benignità di quest'Eccellentissimo Senato con
prolissità de' raguagli impressi nella felice memoria dell'Eccellenze Vostre,
ma che non m'ha potuto esentar la pontualità del debito in rappresentarli.</p>
<p>Per passar a formar il Ritratto sublime de' preggii, ch'adornano
Leopoldo Cesare, opera sarebbe da compaginarsi in più volumi, non
nella ristrettezza di questi fogli. Il Mondo ne concepisce l'Idea per
il tipo raro, e singolare di perfetto, e pio Prencipe; ma chi ha havuto
l'honore d'avicinarsi alla sua presenza deve confessarsi ancora più
rapito dalle meraviglie dell'eccelse qualità, che risplendono nel suo
grand'animo. Affabilità, e benignità senza pari non disgionta da
maestoso contegno; proffondità, e versatezza nelle scienze, nelli studii,
e nelli negotii acquistata con lunga esperienza tra le continuate Cure,
et applicationi della mente, a segno, che segregando la conditione di
Prencipe, si può con verità dire esser il più perfetto Ministro per
 consigliar, e per risolvere; se per sinderesi di Virtù Eroica di non
adossarsi il giuditio de' successi volesse da se solo regerne gl'arbitrii; e passando l'orditura della Tella del governo per più mani,
tal'hora non comparisse così perfetta come se uscisse da un fonte
solo di sapere, e d'intelligenza diretta dalla più limpida mente. La
giustitia; la clemenza; la pietà sono i Vessilli, che conducono l'attioni
di questo Monarca; il suo Cuore incapace di ciò, che non fosse adattato ad una somma equità di ragione, o da trasporti di passioni, et
affetti potesse restar contaminata la più purgata retta intentione. Moderatione così grande non si è mai veduto acoppiarsi con la fortuna,
senza che le borasche tempestose l'habbino mai fatto ceder con
generosa costanza agl'urti contrarii della sorte, overo dagl'avenimenti più prosperi si conoschi cambiamento d'animo, di pensieri, di
desiderii. La Religione, et il culto con amirabile esemplarità hanno
condotto la sua gloriosa Vita sin vicino al cinquantesimo anno tra
innocenza di costumi nel più puro esser, e viver Christiano. Se si
riguarda il temperamento, e li delineamenti del Corpo pare fracido, et
indebolito dalla natura; senz'imperfettioni però ressiste a' patimenti,
e disaggi particolarmente delle Caccie, unico divertimento all'applicate sue cure. Destinato dall'Infantia a Vita diversa, che di regger
il Scettro, con la morte di Ferdinando IV suo fratello assunse il
commando dell'Impero in Età di 19 anni. Lo trovò lacero, conquassato dall'interne perturbationi, tra strabochevoli affetti de' suoi Ministri, tra esterne gelosie, e pericoli; ond'applicando con la falce a
toglier dalla radice gl'humori corrotti, et i mali invalsi, il tempo solo
ha potuto guarirli, e ridurli alla perfettione. Di tre Mogli la prima
Spagnola hebbe una Figlia, che teneramente ama, passata alle Nozze
del Signor Duca di Baviera. La seconda fu l'Arciduchessa Claudia
d'Inspruch; e la terza Madalena Maria di Neoburgh, nella quale presentemente sono raccolte le gratie della fecondità con numerosa
Figliolanza di due Prencipi, e quattro Principesse. Non può però
retribuirsi quanto gl'è dovuto per haver stabilito con così ben radicati rampolli la successione all'Angustissima Casa, ogn'uno de' quali
risplendendo nelle primitie dell'Età tra le meraviglie dell'Indole, e
della più consistente robustezza, e perfettione saranno nell'avenire
del tempo valido braccio, e fortunato sostegno delle crescenti grandezze. Il guiderdone, con che è da Cesare teneramente amata, e
prevale sopra il suo spirito, è ben meritato dalli preggii di sue
 eminentissime doti così acoppiate a quelle del Monarca, ch'indistintamente lampeggiano. Prudenza ammirabile in ogn'attione; moderatione
d'animo; culto religioso, et esemplarità di Vita più adattata al Monastico viver, ch'ai lussi, et alle superfluità della Corte, retribuendo continuamente al Signor Iddio la riconoscenza d'esser elevata a Talami
così fortunati, et alla prosperità della sua sorte. Conserva passionatamente l'affetto per la Sua Casa, e ne bramma l'ingrandimenti; ma
con tal misura, e risserva, che le gratie divenghino più oggetto generoso di Cesare in conferirle, che premurose instanze in ricercarle; e
conoscendo il genio del Sovrano geloso della propria auttorità, lontana si mostra dall'ingerenza degl'affari; tenendo però i prencipali
Ministri dipendenti, et elevati dal suo favore, passano per loro mezo
l'insinuationi, dirigendone gl'arbitrii, et in ogni caso funesto di
Cesare, vedrebbe raccolta in se stessa tutta la stimma, e le redini
del Governo.</p>
<p>Risplendentissimo Astro, nel quale sono per acoppiarsi le fortune,
e le felicità di tanti Regni, e Provincie, è Giuseppe Re d'Ungheria,
inghirlandato di Scettri, e Corone, e coll'Elettione di Re di Romani
ultimamente seguita destinato all'Imperio, previene in Età, non ancora
terminati di 12 Anni, con il brio nel portamento del Corpo, con la
venustà dell'aspetto, con la vivezza del spirito l'espettatione, e gl'applausi universali, conciliandosi la veneratione, e l'amiratione dell'indole. L'educatione sotto il Prencipe di Salm è risposta in qualifficato
Soggetto per virtù, e per nascità, che l'instruisce nelli studii, e nelle
Scienze più proprie dell'esser del Prencipato, e meno necessaria alla
condition privata degl'huomeni.</p>
<p>Secondo germoglio è l'Arciduca Carlo in Età di 5 anni, che
presagisce nei primi albori del nascer il più singolare talento dell'
espettatione.</p>
<p>Delle quattro Principesse non saprebbe quasi formarsi distintione
ne' delineamenti del Corpo; nella venustà della presenza fuori dell'Età,
la prima terminati li 10 anni, ma tutte egualmente dotate di brio, di
spirito, e di tratto singolare.</p>
<p>Non devo tralasciar il Duca di Baviera per l'attinenza del vincolo, che stringe il suo Acasamento dell'Arciduchessa Antonia, e
però da Cesare teneramente amato, e stimmato, riponendo tutti li
oggetti in coltivarlo, e favorirlo. Alla sua però dipendenza da Casa
d'Austria ne rimostra tanto più l'interessatezza presentemente, che
 provocato dall'ingiurie della Frantia ha congionte le proprie Armi per
stabilir il Fratello nell'Elettorato di Colonia, dileguando l'ombre, et
i falsi sospetti, che prima lasciavano dubbie l'intentioni, e la costanza
del suo animo. Prencipe del noto grido, e valore acquistatosi nella
Guerra d'Ungheria; essendo superfluo, che m'estendi nelle conditioni
personali riguardevolissime, ch'accompagna, comparse alla vista dell'
Eccellenze Vostre in questa Dominante, proffessando egli la stimma maggiore
verso la Patria per gl'oblighi contratti in questo Soggiorno nelle rimostranze d'honori cospicui ricevuti tanto Publici, quanto privati, esaltando continuamente la magnifficenza di questa Città; la prudenza
ammirabile del Governo, di che più volte ha abbondato meco nell'
espressioni del desiderio di poter far apparire l'obligata sua riconoscenza.</p>
<p>L'Elettor Palatino alla decrepita Età di 79 anni, ha il contento
di veder stabilita la sua numerosa Posterità con il meraviglioso ascendente di fortuna delle figlie collocate ne' primi Monarchi del Mondo,
onde compensa le giatture degl'oltraggi de' proprii Stati ricevute dalla
Frantia con così grand'appoggi, ch'assicurano le proprie speranze a
maggiori ingrandimenti. La Maestà Sua però rimira questa Casa com'
un innesto, che le ha fruttificato così ubertosi rampolli, inseparabile
dal vincolo, che lo stringe a se stesso; onde non sarà mai scarso in
accrescerne passionatamente il lustro, le fortune, e le preminenze.</p>
<p>Il Duca di Lorena, che per le sue insigni attioni; per il valore
nel commando dell'Armi; per l'eminenti qualità, e prerogative, che
l'adornano, giustamente deve celebrarsi per il primo Campione del
Secolo, lascia al presente il scontento, che dalla Guerra inssorta in
Cristianità habbino dovuto vogliersi i suoi impieghi a quella parte,
dove nell'imprese della passata Campagna insignendo non men il
commando, e la direttione, confida con ciò aperte le speranze alla
ricupera de' proprii Stati, et alle vicende di sua fortuna per tanto
tempo sofferta.</p>
<p>Descritte le personne Reali, che formano l'eminente grado, e
qualità, doverei passar alla descrittione de' Ministri; il numero de'
quali prolisso m'esimerà in gran parte, non discernendosi in alcuni
qualità tali, che rendino distinta la propria figura.</p>
<p>Doppo, che la Maestà di Cesare s'è scosso dall'arti, e dal predominio de' Favoriti, da' quali è stato lungamente signoreggiato per
conivenza di propria bontà, con quale giudica dell'operationi degl'
 huomeni dalla rettitudine di sua coscienza, e li stimma incapaci di
colpa, et errori; tutta volta riconosciuti nel progresso del tempo i pregiuditii, e che le detrationi de' Popoli cadono con rimprovero d'omissione nel Prencipe, rissolse da se solo intraprender le redini del
Governo; tanto più non scorgendo soggetto, in cui potesse riponer la
confidenza, et il favore. Al presente però ne aborisce non solo il nome,
ma l'auttorità ancora, onde sostiene la mole, et il peso di laboriosissime
cure in essenza da se solo, quantunque ripartite le Cariche, e gl'officii
in Molti, sodisfi all'opinione della consideratione del Sovrano; per
altro il più arcano, et importante delle rissolutioni passando con
deputationi di Giunte, e de' Soggetti, scielti i più capaci delle materie
o per provetta esperienza de' Carichi goduti, o per prattica delle
Corti, dove sono stati nell'impieghi, rifferiscono la loro opinione alla
Maestà Sua, il quale poi da se stesso rissolve.</p>
<p>Il Consiglio di Stato dilatato in numero copioso di soggetti
introdotti per favore, o per spetiosità de' titoli, e di nascita non ritenendo, che l'ombra dell'antica auttorità, con che si rendeva quasi
assoluto dispositore del Governo.</p>
<p>Se ben però si considera nel Cancellier di Corte Conte Stratmann, rissiede la mole principale dell'affari; per le di lui mani passano tutti i negotii, la confidenza, et il più intimo del segreto, e de'
consigli. Egli di non elevata nascita, sortiti i primordii di sua fortuna
sotto l'Elettor di Brandemburgh (di cui è suddito) poi impiegatosi
nel servitio dell'Elettor Palatino, e dal medesimo introdotto in Corte
Cesarea, conosciutane l'habilità, restò destinato nel numero de' Plenipotentiarii al trattato di Pace in Nimega, dove il concetto acquistato
d'erudita virtù, nell'occasione della vacanza di Cancellier di Corte
(posto primario, per di cui mano passano tutte l'espeditioni) lo fece
trascieglier, e stimmare il più capace, et adattato per sostenerne il Carico,
particolarmente come Estero, che non tenendo appoggi, et adherenze
in Corte, e riconoscendo la sua Creatione dalla sola mano di Cesare,
dovesse anco meno degl'altri lasciarsi contaminare dagl'affetti, e passioni. Né s'è ingannata la Maestà Sua nella scielta, e nel giuditio, possedendo effettivamente parti molto degne, e singolari; comprensione, e
talento per qualunque affare; giuditio proffondo, e prontezza in rissolvere le più gravi materie; il suo voto prevalendo nelle Consulte,
e nella consideratione superior ad ogn'altro. Ritiene affabilità, e tratto
molto cortese senza iattanza, e fasto; nutre retta, et ottima intentione,
 dalla quale non lasciarebbe mai contaminare per rispetto alcuno il
proprio animo. Li Ministri de' Prencipi lo provano ben disposto, e
inclinato; pronto ad ogni favore, e tale l'ho in tutti l'incontri riconosciuto per l'interesse di Vostra Serenità, havendone goduto particolare, e
distinta la confidenza. Tutte le sue arti, et applicationi sono dirette
per conservarsi nel posto, onde ben avertito de' scogli, ne' quali hanno
nauffragato gl'altri principali Ministri, si rege con maniera risservata,
e prudente, che cuoprendo la gratia del Sovrano, mostri del suo intendimento, e volere dipender tutte le rissolutioni, onde obedisce a cenni,
e si conforma avedutamente ne' sensi. Con ciò delude li studii degl'
Emoli, e dell'invidia per abbatterlo, e si può creder sii sempre più
per ascender a maggior grado d'auttorità, e di stimma. Sarebbe desi-
derabile non fosse divertita tal'hora l'applicatione, che gl'incombe
dall'uso del viver libero, e del conversare della Corte, onde languiscono alcune volte le rissolutioni più importanti; la comprensione è
però così grande, che rende meraviglia, come in momenti egli più operi
di quello, che non hanno mai fatto gl'altri Ministri nel corso di più giorni.</p>
<p>Il Conte Chinschi di nascita Bohemo, Cancelliere di quel Regno
è soggetto di grande virtù, letterattura, et intelligenza; il più capace
ad influir nelle direttioni del Governo, quanto tenace de' suoi sentimenti, et opinioni, con le sottigliezze più tosto confondendo, ch'agevolando il fine de' negotii, e con la natura rigida, e severa contrariandosi l'applauso, non si rendesse più stimmato, che rieschi grato.
Emulo, et opposto a Stratman, con simulata maniera però vicendevolmente procedono, garreggiando solo negl'affetti, e nell'arti di rendersi l'un, e l'altro prefferiti nella stimma, e nella consideratione del
Sovrano, il quale non vede mal volontieri germogliar tra essi la discordia; contribuendovi più tosto alimento, e stimmando tra la diversità
de' genii raffinarsi la pontualità, gl'oggetti, et il studio del suo Cesareo
servitio, onde ben spesso blandisce l'uno, et ingelosisce l'altro. Come
però vers'il Cancellier di Corte vi concorre l'inclinatione, e la confidenza, così sarà sempre difficile, che rieschi a Chinschi d'elevarsi a
più alto grado, al quale avidamente aspira.</p>
<p>Il Conte Caraffa Napolitano di Famiglia preclara, nelli primordii de' suoi anni passato a militare nel servitio di Cesare, s'è andato
 poi avanzando di grado in grado nelli posti, e Cariche, ond'acquistato
concetto d'habilità, et esperienza, si trova asceso al Marescialato di
Campo, e vacato il posto di Commissario General, a cui subordinata
resta la Militia; la dispositione de' Quartieri d'Inverno, e delle paghe,
la provisione de' viveri, e di Guerra, et ogn'altra necessaria occorrenza,
tutto passando per sua mano, non ha saputo la Maestà Sua fissar'il sguardo in
soggetto più adattato per appoggiar quest'importantissimo Carico;
e conviene con verità dire, che l'essequisce con ammirabile direttione, proffittando notabilmente con il risparmio, con dispositione aveduta di tutte le cose neccessarie, rintracciando i mezi con ripieghi
adattati al bisogno. Giustamente però gl'è dovuto il merito dell'ottime
direttioni dell'ultime due passate Campagne, e di non essersi arenata
o l'una, o l'altra Guerra. Ne raccoglie però la stimma, e l'aggradimento della Maestà Sua, e conoscendolo anco soggetto esperto nella
condotta de' maneggi, e de' negotii, resta impiegato in molte occorrenze
con gelosia del Cancellier di Corte per la confidenza, et interessatezza con Chinschi. Egli sarebbe capace di salir a maggior grado di
fortuna quando lasciandosi ben spesso trasportar dall'ardenza della
natura, e regolandosi in tutto con le proprie opinioni, non fosse
altretanto facile, ch'improvisamente patisse qualche scossa nella gratia
del Sovrano, o nella confidenza.</p>
<p>Non devo tralasciar il Prencipe di Baden per l'alta espettatione,
che promette il di lui valore, e per il merito, che s'è acquistato in
questa passata Campagna negl'ottenuti felici progressi contro Barbari.
Le sue attioni sono condotte dagl'oggetti della sola gloria, e d'acquistar grido, et applausi al suo Nome, trascurando qualunque privato riguardo, et interesse; generoso però con le Militie ne possiede
l'affetto, e la stimma; giusto conoscitore del merito retribuisce alle
lodevoli attioni gl'applausi, et il premio, e non mancando di valore,
e di condotta nel commando quanto pronto coraggiosamente ad intraprender, altretanto il fervore dell'Età, in cui si trova di 34 anni,
niente lascia di desiderare dalla cautella, o circonspettione; avedutamente discernendo il proprio avantaggio nel scieglier opportunamente
il tempo, e l'occasione alli cimenti. Può però confidar la Maestà Sua in
ogn'incontro ben appoggiato il proprio servitio alla di lui condotta, et
egli di vedersi un giorno auttorevolmente sostituito nel commando principale degl'Esserciti, quando venisse a mancar il Duca di Lorena, o che
l'emulatione, e l'invidia non cercasse di tratener il corso alla sua fortuna.
 §Tali sono i Ministri, che prevagliono nelle direttioni, e nella
stimma tanto nel Politico, come nel Militare. Se ben però si considera, il Governo di questa Corte non si può dir il più regolato, mentre non essendovi Ministro, ch'assolutamente arbitri nella direttione,
ben spesso ne procedono lunghezze, e ritardi nelle deliberationi, et
essecutioni, essendo impossibile che della mente del Sovrano, quantunque la più applicata, et indeffessa, possi intieramente a tutto supplirsi; oltre di che prestando anco la Maestà Sua facile accesso ad ogn'
uno, vi sono molti Canali, per li quali aperta la porta all'insinuationi,
con apparenza molte volte di Religioso zelo confondono più tosto,
ch'agevolino li affari; capaci più a distruggere, che giovare negl'
ostrusi tal'hora sentimenti, e palliati dissegni, con che cuoprono le
loro intentioni.</p>
<p>All'ampiezza de' Stati Ereditarii posseduti da Cesare, s'unisce
la preminenza, et il grado sublime di Capo dell'Imperio, a cui soprasta
non meno con l'auttorità di quello, che ne ricavi nelle congionture del
bisogno forze, vigore, et assistenza. Quando i Prencipi della Germania
ne' tempi passati non erano ancora armati, havendo bisogno di dipender, o per propria diffesa, o per esser assistiti dall'oppressione de' vicini
Potenti, o dall'inssulti degl'Esteri, venivano dominati intieramente
da' Cesari, ma doppo, che li è stato permesso o per conivenza, o per
non ingelosirli soverchiamente dell'appresa Potenza di Casa d'Austria,
di mantener numero considerabile di Truppe, unendosi tra essi in
strette Aleanze, né capaci di fornir ai dispendii, hanno havuto bisogno
di ricorrer all'assistenze degl'Esteri, ricevendo pensioni, e stipendii, e
mercantando il proprio avantaggio; onde n'è provenuto notabilmente
il degrado dell'auttorità Imperiale, convenendo al presente con essi
proceder con maggiori riguardi, e rispetti, e tal'hora comprarli a caro
prezzo di riche ricompense, e donativi; ben spesso provandoli anco
contrarii, e divisi; che però si può dire, che questo gran corpo ritenghi
più l'imagine, che l'essenza dell'unita forza, come altretanto è difficile, che nel Corpo humano li membri obbedischino intieramente al
Capo, e non patischi sovente convulsioni, e muovimenti, che lo alterino,
e lo perturbino. Con tutto ciò se ben riesce geloso a' Prencipi della Germania, che resti perpetuata quasi con hereditaria successione la
Corona dell'Imperio negl'Austriaci, non sarebbe però facile di scieglier fuori di questa Casa alcun altro, che con le forze de' proprii stati
potesse sostener il lustro, et il splendore della dignità dell'Imperio
 senza restar conculcato dalli stranieri; oltre che emulandosi tra essi
gl'Elettori, et i Prencipi principali della Germania, non soffrirebbero
mai di vedersi l'uno all'altro anteposto, e perciò amano più tosto,
che ne continui il possesso in Casa d'Austria.</p>
<p>Se ben si considera la potenza di Cesare unita alli Stati proprii
Ereditarii, è da stimmarsi la maggiore di qual si sii altro Monarca;
non perché superi nelle rendite, o nell'opulenze de' Stati, ma per la
facilità di mantener grandi Armate, et esserciti, per l'abbondanza, e
commodo di fornirli, e provederli, e per la qualità dell'aguerrita
Militia; essendo certo, ch'in tempo di Pace può mantener la Maestà Sua
sopra i proprii Stati Ereditarii quarantamila huomeni, e ch'in Guerra a grandissimo numero di più li sii facile d'accrescer le forze; principalmente al presente con l'acquisto dell'Ungheria capace da per se sola
a formar il più gran Re del Mondo, come dall'Historie si ricavano
l'intraprese insigni, e l'operationi essequite. Si calcolano le rendite
delli stati Ereditarii ascendenti a otto Millioni di fiorini all'anno senza
l'Ungheria, dalla quale nel stato, in che si trova spopolata, e distrutta,
ne ricava non ostante di contributioni più di tre Millioni pure all'
anno.</p>
<p>Parerà forse tutto ciò non così gran somma, se si rifflette all'
obligationi della vasta mole della Monarchia; oltre che anco impegnate in gran parte le rendite dall'urgenze della Guerra, non può se
non formarsi molto più ristretto il computo di ciò, ch'effettivamente
al presente concorri nell'Erario. Tuttavia si vede supplirsi ai dispendii; e quando per la sopravenienza delle due Guerre si stimmava
impossibile di regerne entrambi li pesi, fornirsi in egual maniera alle
provisioni; niente più verifficandosi, che tra l'indigenze istesse
scaturiscono fonti perenni a' Prencipi grandi, che fecondano, e mai
s'inaridiscono. A ciò contribuisce non puoco il regolamento moderato
della Famiglia, e Cesarea Corte, che non si può dir né il più abbondante, né il più ristretto a proportione della grandezza del Sovrano;
per altro la Maestà Sua lontano da' lussi, e dalle superfluità, parco in
ogni cosa di se stesso, et altretanto acoppiando la generosità dell'animo
nelle benefficenze; tutto dedito a compiacer gl'altri si concilia l'amore de' sudditi, che conoscono non poter respirar aura più felice,
che sotto l'ombra di dolce, e placidissimo commando.</p>
<p>Concorrendo però a gara in questa gran Corte l'affluenze de'
privati nel lustro di generoso portamento, benché puochi godino i più
 ampli assegnamenti de' stipendii, e di Cariche, suffragano tuttavia le
speranze de' proprii avanzamenti tra li dispendii d'opulenti fortune; come anco li primarii soggetti impiegandosi nell'essercitio
dell'Armi, ne ricavano larghi Emolumenti al proprio sostenimento.
Il peso però della Guerra presente benché pari gravoso a molti per
l'obligo delle contributioni, tutta volta il commodo de' Fiumi, per quali
ogni cosa si trasporta all'Armata nell'Ungheria, facilitando l'esito a'
Signori prencipali delle loro rendite, et apportando le richezze, et i
tesori in Vienna con le provisioni tutte, ch'ivi conviene farsi da'
soldati, non puochi ne proffittano, resa quella Città dovitiosissima; et
è meraviglia di veder come desolato il circonstante recinto de' Borghi,
e del convicino Paese dall'incendii de' Barbari, in puoco spatio di
tempo tutto sii nuovamente riedifficato, et ingrandito rimanghi nella
sua primiera, anzi più bella figura.</p>
<p>Per descriver l'attioni dell'Armi sarebbe opera troppo prolissa
alla ristrettezza di questi fogli; reso l'Eccellentissimo Senato a misura de'
successi,  de' gesti distintamente raguagliato da' miei dispaccii.</p>
<p>Come la forza de' Stati, e la stimma de' Prencipi consiste principalmente nel mantenimento degl'Esserciti, così s'è veduto più volte
roversciate le Squadre Inimiche da numero inferiore, e dall'arte impari del guereggiare de' Turchi, non osservando ordinanza, e regola
nelle Battaglie a proportione delli ristretti e trincierati, Squadroni Alemanni, che quasi forte, et impenetrabile muraglia sostenendo gl'urti,
e ripulsando immobili l'offese, con incessante fuoco colpiscono con
la stragge, e tolgono ad ogni più impetuoso ardire la ressistenza.
Dove però in altri tempi il solo nome de' Turchi imprimeva terrore, e spavento, al presente disprezzato, anhellando le Militie l'occasioni de' cimenti, e delle battaglie, si promettono le vittorie prima
d'haverle conseguite; né valendo l'aggressioni de' Barbari, che per
inalzar le Cataste degl'Estinti, et inaffiar il suolo con il loro sangue.
Si rendono però invincibili l'Armate Cesaree; nasce, e cresce la Natione Alemanna coll'instinto feroce dell'Armi; con la Guerra si nutre,
et ogn'huomo, che si leva dall'aratro, si può dire soldato. Ammirabile la sofferenza ne' patimenti, e disaggi; sprezzante de' pericoli, e della
Vita s'infierisce anzi maggiormente ne' medesimi; la disciplina rigorosa
li contiene nell'obbedienza; e benché trattati con asprezza, e con crudeltà dagl'Officiali; le ricompense de' premii dall'ardite attioni allettando le speranze tra i stratii della Vita, e tra gl'aspetti di morte
 conservano sempre costante la fermezza d'animo, la fede, e la pontualità nel servitio. Non si può negare, che l'essercitio continuo della
Guerra non habbi ridotto al più esatto ordine, e perfettione questa
Militia. L'instituti, e le regole doverebbero servir di metodo, e documento a tutte l'altre Nationi del Mondo. Non consiste la forza degl'
Esserciti nel numero, ma nella qualità de' soldati, de' Capi, et Officiali
aguerriti, che commandino, et obbedischino alternativamente second'
il grado delle loro cariche. Haverà però sempre Cesare gran facilità
d'accrescer le proprie Armate, mantenendo il piede antico de' Reggimenti, e degl'Officiali, e però accrescendo solo il numero de' soldati,
tramischiati li vechi con li nuovi, in breve spatio di tempo si rendono
egualmente aguerriti, e della qualità istessa si perfettionano. Contribuisce anco non puoco alla disciplina l'auttorità assoluta del Collonello,
et alternativamente degl'altri Officiali; il castigo indipendente da'
Generali del soldato, e la dispositione delle Cariche, ch'alletta le speranze de' premii, e con la retributione del merito nelle lodevoli attioni.
L'assistenza, e la cura, che l'Officiale prende nel proveder il soldato,
sovenirlo del bisogno; la Cassa di Guerra, che tengono li Reggimenti
a tal'effetto con molti altri lodevoli instituti giova non puoco a non
lasciar perir la Militia, e particolarmente l'esatta cura negl'Hospitali.</p>
<p>Mi pare a questo proposito di non tralasciar alla cognitione di
quest'Eccellentissimo Senato il modo, con che Cesare provede alli medesimi
senza proprio dispendio, ricavandolo dall'affluenza di pie, e generose
Elemosine, ordinando la Maestà Sua, che la Quadragesima con esortationi nelle Chiese venghino eccitati i Popoli a concorrer con il suffraggio di tanti benemeriti, ch'espongono la Vita, et il sangue per la
Religione, e per la Fede; onde ricavandosi non sprezzabile somma di
denaro, s'impiega nel comprar Medicamenti, Pagliazzi, Schiavine, et
altre bisognevoli occorrenze. A tal pia opera s'impiega il zelo Religioso
del Cardinal Colonik particolarmente, destinando soggetti adattati per
la cura, e per l'assistenza agl'Hospitali istessi, onde la dispositione
del denaro ben aministrato riesce egualmente di proffito, e di merito.</p>
<p>Sostiene anco la Maestà Sua la Guerra con maggiore facilità d'ogn'
altro Prencipe per il commodo della raccolta di Militie ne' proprii
Stati, oltre di rendersi la Germania ferace, et abbondantissima di
Gente. La mantiene con inferiore dispendio, non somministrando al
soldato la paga, che per sette Mesi dell'anno ne' Quartieri d'Inverno,
et in Campagna dandosi il solo Pane, et alla Cavalleria la Biada. La
</p> <p>320</p> <p> prattica de' Quartieri d'Inverno, e degl'alloggi sopra il Paese benché
in apparenza dannosa, e d'aggravio al suddito, il modo però regolato,
con che se ne fa il ripartimento; il divietto di non esigersi dal soldato
oltr'il cuoperto della Casa, et il fuoco; il commodo a' Villici di corrisponder la metà della paga in denaro, e l'altra in robba in diffalco
dell'obligo delle contributioni allegerisce il peso; né l'aggravio è tale
quale la Fama lo publica, e l'opinione; castigati severamente li soldati, quando trasgrediscono nella licenza, e nella libertà; oltre che per
il più occupandosi li Quartieri nel Paese Inimico si ricavano le contributioni da' luochi acquistati, e dalle Piazze sottomesse, sostenendosi
anco picioli luochi nell'Inverno quando l'Inimico, non può far fronte,
e ressistenza con l'Armate, et abbandonandosi poi nel principio della
Campagna per non restar sottoposti all'insulti. In tal modo riesce la
Guerra men dispendiosa; ricava la Maestà Sua l'utile, et il proffitto di
svernar le militie, che per altro sarebbe sin'hora riuscito impossibile
di mantenerle col solo proprio soldo, e denaro. Ma ciò, che è facile
da essequirsi ai grandi Esserciti, che superino di forze in Campagna,
e particolarmente nella Cavalleria, non riesce egualmente di pratticarlo
al più debole di numero, e di vigore.</p>
<p>Come l'impegno di due Guerre contro le principali Potenze del
Mondo occupano presentemente tutte le cure, li sforzi, e l'applicationi,
così la necessità più, che la volontà le ha prodotte, lontana la rettitudine della mente della Maestà Sua dall'intraprenderle per ambitione
d'acquisti di Stati. Le memorie de' passati tempi hanno fatto conoscer,
che nel principio del suo Governo, et Impero suscitata nell'interno la
Ribellione per diffendersi dall'insidie, e per ripulsar l'esterne offese
gli sii sempre convenuto schermirsi, et impugnar l'Armi provocato, e
ben spesso ridotto in contingenza di gravi disastri, quand'il Signor
Iddio retribuendo alla ragione, et alla giustitia il scudo della diffesa,
non l'havesse fatto sortir vittorioso sopra i suoi Inimici, o rese dissipate l'insidie degl'attentati; e come l'inveterato habito, et uso familiariza i pericoli, così assuefacendo l'animo nella costanza, moderatione così grande non si sarà né anco mai veduta presentemente
accoppiarsi con la fortuna, e con il cambiamento di sua sorte, regolati
intieramente i suoi spiriti nell'attioni del giusto, e del dovere, incapace
la generosità del proprio animo di passioni, et affetti; prevalendo sopra
se stesso li oggetti della quiete, e della Pace d'Europa all'ambitione, o
al desiderio delle conquiste, quando la sicurezza, e la fede havesse
 potuto così prometterla dall'altrui ambitione cogl'insulti improvisi
nell'Alemagna, e con la catastroffe lagrimevole delli successi occorsi
delle desolationi delle Città, e d'ogni stratio dalla più barbara fierezza
commesso. Rissentendo perciò grandemente di scemar li sforzi, e l'applicationi dirette nel proseguimento della Guerra contr'il Turco, convenne non ostante sollecitamente richiamar alcuni Reggimenti dall'Ungheria per opponer argine al Torrente, ch'inondava senza ressistenza,
e contrasto nel ritrovarsi affatto disarmata la Germania, e divertita in
altra parte le forze. Si scosse a così improviso turbine di Guerra al
rissentimento delle vendette l'Imperio tutto, intraprendendo l'interesse
della propria Causa la Dieta di Ratisbona, onde dichiarò decaduti i
Prencipi per le Constitutioni, e Leggi dell'Imperio, che non si dichiarassero Inimici della Frantia; et unendo le forze, e l'Armi di quel gran
Corpo, quand'il Christianissimo sperava di dividerne molti, o mantenerli fautori al proprio partito o per il terrore concepito di non restar
esposti alle giatture, et alle perdite, o per allettamento di riche ricompense, li provò tutti contrarii, et Inimici.</p>
<p>Il Duca di Baviera, del di cui interesse principalmente si trattava per la ricupera dell'Elettorato di Colonia conferito nel fratello,
favorendo la Frantia le pretese del Cardinal di Firstembergh, che si
stimmava non meno ben postulato, e ben eletto da' Canonici del suo
partito, fu il primo a dichiararsi, et a congionger le proprie Truppe
con la Maestà di Cesare.</p>
<p>L'Elettor di Brandemburgh ulcerato nell'animo da lungo tempo
per rancori, et odii di cause private contr'il Christianissimo non
tardò d'abbracciare l'incontro delle vendette, e però dando adito, e
motivo principale a quell'unione, e conferenza seguita segretissimamente in Magdemburgh con Ministri Olandesi, l'Oranges, Sassonia,
Svetia, e la Casa di Brunsvich, si manipularono i concerti, i quali se
ben hebbero per apparenza il fine della libertà, e diffesa della Religione
Protestante, con tutto ciò la più intima intelligenza tra d'essi fu per
l'abbattimento del predominio della Frantia. Nel mentre conglobato il
turbine degl'accidenti, che scoppiarono nell'Inghilterra con la sorte
infelice di quel Re deposto dal Trono con l'ardita intrapresa dell'Oranges; com'il tutto hebbe più alte, e profonde radici di toglier alla
Frantia il braccio forte dell'Inghilterra nelle scuoperte massime, e
partialità de' sentimenti del Re Giacomo per la medesima, così
dalli successi si è veduto ordita quella tella, ch'ha unito insieme,
 e congionto le principali Potenze d'Europa, non preveduta, o non
supposta prima dal Christianissimo, atrahendo contro di sé una
Guerra universale; non facile a terminarsi tra gl'odii vicendevoli, e li sentimenti di vendetta, con cui resta promossa. Cesare
concorrendo però nelli consigli medesimi, prevalendo i motivi d'abbatter il Nemico più potente ai dubbii dell'avenire dall'accrescer
forza, e partito con l'unione a' Prencipi Protestanti, senza stimmar
d'incorrer in minima nota, che potesse oscurar la propria imaculata
Coscienza (della quale è così limpido spechio di Religioso Culto, e di
purità) si collegò con li stessi per promover con accrescimento di
forze, dell'auttorità, e del commando la dignità dell'Imperio nella
diffesa della Germania.</p>
<p>Non senza meraviglia però si scorge ciò, che quasi mai è avenuto in alcun tempo, l'armonioso concerto di questo gran Corpo respirare un'istessa volontà per redimersi dall'inssulti, e dalla servitù, nella
quale gli pareva d'esser tenuto oppresso da' stranieri; e non meno
meraviglioso essendo, che dove in altri tempi i Prencipi della medesima prendevano ombraggio, e gelosia della grandezza di Casa d'Austria, e più tosto gli si mostravano contrarii, et aversi, hora non
ostante l'accrescimento de' Stati con gl'acquisti dell'Ungheria non ne
mostrino sospetto alcuno, anzi concorrino ad accrescergli le glorie,
di che non si può attribuir più vera ragione, se non la conoscenza
dell'animo giusto, e moderato della Maestà Sua, che toglie i riguardi, e
le considerationi, da' quali per altro sogliono lasciarsi facilmente occupare l'animi, et i rifflessi de' Prencipi.</p>
<p>Veniva giudicato impossibile, che due Guerre potessero sostenersi. Non vi è stato Ministro, che non persuadesse la Pace con il
Turco per avalorar li sforzi, e l'offese contro la Frantia. Li Prencipi
dell'Imperio la sollecitevano ardentemente con querule indolenze, che
Cesare intento a proffittar per se stesso nell'acquisto de' Stati, prefferisce l'abbandono dell'Imperio, a cui come Capo aspettava prencipalmente la tutella. Si vide perciò la Maestà Sua costretta da due forti termini di necessità, e d'impossibilità insieme, che molte volte supera
l'elettione dell'arbitrio. Per una parte lo stimolava il desiderio della
gloria, et il proprio interesse nel proseguimento della Guerra contro
Turchi; dall'altra quand'anco havesse voluto, non era in suo potere
il farlo, come la premura instantanea richiedeva; sopra tutto rissentendo di conceder alla Frantia l'avantaggio d'haver divertito
 l'ulteriori perdite, e giatture de' Barbari; al fine di che furono
principalmente indrizzate le mosse, e l'irrutioni dell'Armi nella Germania. S'
aggiongevano i motivi della Santa Lega, e la giurata fede alli suoi Alleati di
non far passo separatamente, che potesse oscurar la pontuale osservanza, a che il di lui animo grande, e generoso più tosto di contravenire, haverebbe certamente prefferito qualunque perdita de' proprii
Stati.</p>
<p>In così grave pendenza però di consigli, e di rissolutioni s'accinse la mente superiore della Maestà Sua ad ogni caso, di far fronte
dalla ferma sua costanza; e rivogliendo le cure, et applicationi tutte
ad armarsi poderosamente, stimmò non dover sogiacer alli sprezzi, et
all'ingiurie dell'Armi Cristiane, e non inaffiare nel medesimo tempo
l'orgoglio, e l'ardire de' Barbari, cedendo indecorosamente per rimetter il fasto, e la depressa abbattuta fortuna. Come però nei Prencipi
grandi non mancano mai forze, e mezi per sostener la propria stimma,
così concorsi prontamente i Popoli ad offerir estraordinarii tributi, e
ritrahendo dalli Stati Ereditarii un soccorso gratuito di tredicimila huomeni
levati a proprie spese, li incorporò agl'altri Reggimenti vechi, rinforzando le sue Armate, e formando un Corpo di ventiquattromila Soldati, ch'
uniti alle Truppe de' Circoli dell'Imperio, e del Duca di Baviera erano
bastanti non solo a fermar il torrente dell'Armi, ma a rimetter anco
con il valore la gloria; come è seguito nelli successi di questa passata
Campagna con li acquisti di Magonza, e Bona.</p>
<p>Contenti, e sodisfatti i Prencipi di restar assistiti, e soccorsi, e
forse non amando, ch'il numero delle Truppe Cesaree eccedesse le
loro, onde convenissero dipender intieramente, la Guerra del Turco
restò rimessa alle sole cure, e dispositioni della Maestà Sua senza maggior consideratione, o rifflesso. Ripartite dunque l'Armi per sostener
li sforzi minacciati da così grandi Potenze vicendevolmente intente di
proffittar con la diversione, destinato il Prencipe Luigi di Baden nell'
Ungheria con Corpo più aguerrito, che numeroso di Militie con ordinni (che dentro la cautella, e risserva della propria prudenza senza
commetter agl'azardi, et alla fortuna il credito acquistato dell'Armi)
cogliesse dalle congionture l'imprese, che li fossero state permesse.
Le segnalate vittorie però riportate con rivi di sangue Inimico, e di
cadaveri estinti accrescono i trionfi, e le glorie all'Armi invitte Cesaree, non men che gl'avantaggi alla Santa Lega chiaramente protteta
della Divina Miracolosa assistenza, che non vuole intermessa la
 propria Causa, con amaro pentimento ne' Barbari di non haver accettato
quelle conditioni di Pace, che prima potevano più facilmente sperare, che hora conseguire.</p>
<p>Havendo havuto l'honore d'intervenir come Ministro di Vostre Eccellenze
al Congresso destinato con l'Inviati Turchi capitati a Vienna, di
quanto s'è trattato ne' medesimi, li miei Dispacii hanno reso distintamente informato l'Eccellentissimo Senato, senza che mi dilunghi maggiormente
nelle narrationi. Li frutti acerbi anco nei maneggi Politici solo si perfettionano con il tempo opportuno, con le congionture favorevoli dell'
interessi, e degli accidenti. Non è dubbio, che dalla diversione dell'
Armi in Christianità non si siino anco diversifficate le massime ne'
Barbari. La supposta debolezza dell'Armi di Cesare; il veder, che
dall'Ungheria si levavano le militie; le dilatate voci, ch'imprimevano
terrore, e spavento dell'Armi Francesi inalzando la confidenza, ch'obligato Cesare ad impiegar la maggior parte delle sue Truppe nella Germania fosse per scemarsi il vigore dall'Ungheria, li resero inflessibili
nelle dimande. Il che ben si comprese dalla maniera diversa, con che
principiarono i maneggi dal fine, che ne ha sciolto il filo; non tratenuti in Vienna doppo se non per prudente risserva d'attender l'esito
della Campagna, e per prender regola a misura delle congionture, e
degl'accidenti, con ingelosire la Frantia nella continuatione de' maneggi,
e sodisfar insieme alle ricerche, et instanze de' Prencipi dell'Imperio
per la Pace. Non si è potuto tuttavia mai penetrare, che li medesimi
Inviati tenessero facoltà, e commissioni più ample dell'espresse; e da
fondati riscontri m'è riuscito di ritraher, che quando la Porta rissolvé
quest'espeditione, fu a sugestione principalmente degl'Olandesi,
ch'esibirono di prestarvi la mediatione, persuadendo il Visir, che
stanco Cesare dal peso della Guerra, impotente di continuarla per le
proprie esaustezze desiderasse la Pace; aggiongendosi in oltre qualche
voce de' Commandanti ai Confini delle Piazze, che senza ordini con
lusinghevoli speranze fecero creder a' Turchi disposte l'intentioni,
mentre per altro Cesare con ferma costanza per la Guerra aborrendo
anco i principii del maneggio, vi si condescese solo per regola di
prudenza di non escluder, o rigettare le conditioni avantaggiose, che
fossero proposte con caricarsi appresso i Popoli, et i sudditi di nota,
e rimprovero; persuaso nel rimanente dal proprio invittissimo animo
di non far passo, che non fosse conforme al proprio decoro, et interesse, overo alla fede giurata verso li suoi Aleati, onde sono tenuto di
 renderne all'Eccellentissimo Senato le più piene rimostranze della
stimma, e di piena confidenza, ch'ha goduto il loro Ministro in ogn'incontro
nella serie, e progresso di questo maneggio.</p>
<p>Le personali qualità nel resto, ch'accompagnano li sodetti Inviati fuori del nascer Barbaro, nel tratto, nella forma del negotio, nell'
affabilità del discorso, dimostrano la più humana, e destra maniera,
che possi desiderarsi tra il viver civile degl'huomeni. Il primo detto
Effendi Turcho, che gode Carica, e posto rignardevole nel Divano,
impiegato sempre ne' maneggi, si trova in Età d'anni 70 in circa,
d'assennata prudenza, e maturità, osservandosi argutezza ne' suoi
discorsi, modo pronto, e franco d'esprimersi; e se non gli fu depositato il segreto principale del maneggio, almeno mostro Mauro Cordato
di rifferirgli tutt'il rispetto, la stimma, e la dipendenza. Egli Cordato
secondo Inviato in Età di 48 anni in circa, Greco di nascita scismatico, educato nei primi anni della sua gioventù nel studio di Padova, dove apprese le scienze; portatosi più a Constantinopoli
s'avanzò ad esser Dragoman Grande della Porta, havuta sempre parte
ne' principali, e più importanti maneggi; fu appresso li Visiri in Ungheria per tutt'il corso della Guerra; scielto poi, e destinato al maneggio di Pace per il concetto di sua habilità, et esperimentata fede.
Egli quantunque Christiano nutre il genio, e l'animo più che Turchesco. E simulatore acortissimo, procurando d'ostentare con la
voce, e con l'arti propensione d'animo ben disposta; negl'effetti però
si può dubbitare sii sempre contrario, et averso, e benché avido di
denaro, et interessatissimo non sii per lasciarsi vincer dall'oro se non
per far prezzo di ciò, che conoschi conferir all'avantaggio della
Porta, o di poter proffitare con l'argutie, e con le fallacie nei trattati.</p>
<p>Descritte le forze; le dispositioni dell'Armi; il valor dell'imprese;
i consigli, e le direttioni passarò alle massime della Corte, le quali
girando con le vicende de' tempi e delle congionture prendono (come
Proteo) diversità di forma, e di figura, e stabiliscono tra varii sentimenti gl'oggetti, e l'intentioni. Come nel Seno de' Prencipi si nascondono sempre arcani, et antri oscuri, non facile a discuoprirli,
così i maneggi, e le rissolutioni tal hora compariscono alterate dal
fine, al quale paiono indrizzate, e si confondono tra opposti riguardi,
 e rispetti. La vastezza della Monarchia abbracciando gl'affari principali dell'Europa , non vi è maneggio, nel quale ella non s'interessi
o con l'opere , o con il consiglio, o con l'auttorità per promover ciò,
che credi complir a' proprii dissegni, o per ostar a pregiuditii. M'ha
toccato d'esperimentar quella Corte nel corso lungo del mio soggiorno in sommessa, et abbattuta fortuna tra angustie, e calamità, nella
deffitienza de' mezi per supplir ai dispendii della Guerra; nel terrore,
et apprensione per l'improvisi attentati dell'Armi Francesi, rissentendo i pericoli d'imminenti disastri, e disperando quasi di risorger al
felice destino, al quale l'opera miracolosa, et assistenza del Signor Iddio
l'ha promossa. Le massime però presenti non possono dirsi se non
quelle, che più si adattano a' grandi Monarchi, i quali non hanno
limite nella circonferenza, e solo posano il centro dove la congiontura
aride alle speranze della felicità de' successi; con tale differenza però
de' passati grandi Conquistatori, che Leopoldo Cesare dotato di moderatione, d'equità, e di giuste intentioni, non sii mai per abbracciar,
o per intraprender se non ciò, che gli sii persuaso dalla ragione,
come altretanto tenace di rimuoversi dall'impegni, a' quali resti indotto o da' proprii consigli, o da quelli sugeriti da' Ministri. Nell'auge
però anco della maggior fortuna niente meno lascia quella Corte
d'impiegar il più attento studio per mantenere l'ottima corrispondenza con Prencipi, e per goderne la confidenza, e l'interessatezza.</p>
<p>Il Pontefice si procura di coltivarlo, et interessarlo nella continuatione della Guerra contr'il Turco, sollecitato sempre con instanze,
et ufficii per assistenze, e soccorsi; e quantunque il deffonto si sii
mostrato scarso, e ristretto tutta volta più di tre millioni ne ha ritratto
la Maestà Sua di gratie, e di concessioni, quali benché esatte da proprii sudditi, e Beni Ecclesiastici, con tutto ciò sono riusciti i mezi più
valevoli per il sostenimento della Guerra, onde tra deffitienze, e ristrettezze di denaro non siino rimaste imperfette, e languenti l'operationi. Del presente Pontefice certo è, ch'il suo gran concetto, quand'
ancora era Cardinale, lo fece giudicar in quella Corte prima degno
della Sacra Thiara, che d'averla conseguita; e l'opinione, che nelle
differenze della Frantia con la Santa Sede habbi sostennto con il vigore,
con la voce, e con li consigli il decoro Pontefitio le ha fatto provar
più facile il concorso alla di lui esaltatione, e non meno si sperarà
in avenire, che dettate le massime dall'alto intendimento del sapere,
siino dirette dalli rifflessi d'equilibrar il predominio de' Prencipi,
 onde sii per impiegar più gl'uffitii zelanti, ch'il fervor per la Pace
con Frantia, sin tanto non resti conseguito il fine di moderarne il di
lei predominio.</p>
<p>Con la Corona di Spagna l'interesse commune della Casa influisce nei riguardi istessi, ne' consigli, e nelle direttioni. Li Ministri
però del Catolico possedono distinta stimma, et auttorità, con il parere,
e consiglio de' quali ogni cosa più importante si delibera, e si rissolve.
Altre volte nell'angustie, e bisogni di Cesare somministrando Spagnoli
assistenze, e denaro, era costretto quasi intieramente da essi dipendere. Hora con la vicissitudine delle congionture, delle forze, e del
credito delle sue Armi li Oracoli della Corte di Vienna sono la norma
delle direttioni di quella Corona; ogni studio però viene impiegato
per mantener ben disposto, et interessato l'animo Cesareo, nel quale
radicata una somma tenerezza, et affetto verso la propria Casa, non
lasciarà in tutti l'incontri di farla apparire.</p>
<p>Si sono avalorati i motivi per il passato sopra il caso potesse
succedere della successione per mancanza di Prole al Re Cattolico, e
perciò con arte hanno sempre procurato Spagnuoli di tener invaghita
la Corte di Vienna con così spetioso oggetto, dalla quale non s'è
lasciato anco d'introdur in Madrid le prattiche, et i maneggi per prevenir quegl'accidenti, ch'improvisamente fossero per succeder; fra
li più intimi dissegni essendo stato di far passar antecipatamente in
Spagna un Arciduca; e non meno per il nuovo Matrimonio del Re
promosso quello da Cesare nella Prencipessa di Neoburgh, si stimma
con il medesimo depositato quasi un pegno per i proprii oggetti, e
riguardi quando mancasse la brammata fecondità, che si deve però
sperare dalle qualità personali di quella Prencipessa, vedendosene
germogliar'ubertosi i frutti nella discendenza tutta di questa Casa.</p>
<p>Atentissimi nel resto Spagnuoli nel promover le congionture de'
proprii avantaggi hanno saputo, con l'arte, col negotio, e con li concerti così ben manegiarsi, ch'accendendo il fuoco della Guerra contro
la Frantia, et aggroppando tanti Inimici all'Emola Potenza, sperano
nella combustione dell'Armi di proffittar dall'unite forze delle proprie
debolezze; e non men li rieschi (cogliendo l'opportunità di promover
il torbido in questa Provincia con l'apparenza delle mosse presenti)
di costringer i Prencipi Italiani ne' loro interessi, onde li sortischi
sotto colore di varie pretese, e ragioni imponer ad alcuno di essi il
giogo, e la servitù. Concorre però in tali dissegni, e dispositioni Cesare
 più per non disunire l'interessi congionti delle due Case, et avalorarli col nome dell'auttorità Imperiale, di quello sii per impegnarsi
con assistenze di proprie forze in questa Provincia, quando la fortuna
dell'Armi aridendo sempre più in ogni parte ai successi non diversificasse le massime, che per altro nel stato presente delle cose non
permettono a Cesare di distraher i proprii pensieri, e l'applicationi
dalla Germania, e dall'Ungheria. Non lasciano per questo Spagnuoli
d'insister continuamente alla Corte di Vienna, (convalidando i motivi
d'impiegar i sforzi dell'Armi contro la Frantia) di procurar la Pace
con l'Inimico Commune; ma il Signor Iddio, ch'ha decretato nel
Cielo l'inalzamento dell'Armi Christiane vorà anco sempre più divertiti così dannosi consigli, e con il proseguimento felice dell'intraprese reso men difficile il modo di sostener l'una, e l'altra Guerra a
Cesare vittorioso, e trionfante.</p>
<p>Con l'Inghilterra, et Olanda procedono i medesimi uniti riguardi,
e rispetti, confederate insieme con vicendevoli odii, e rancori contro
la Frantia, ma particolarmente accresciuti da un supposto scuoperto
trattato di Lega offensiva, e diffensiva del Re Giacomo col Christianissimo, con il quale sotto cuoperta, e colore di rimetter la Religione
Cattolica, si fosse convenuto (opprimendo la libertà, e li privileggi
de' reciprochi Regni) togliersi li ostacoli, et oppositioni interne per
pervenir al desiderato intento d'invader l'Olanda, e li Stati del Re
Cattolico in Fiandra con dividersi le conquiste, et arbitrare con la superiorità della forza, delli Stati, delle ragioni, e degl'interessi de'
Prencipi vicini; e però fosse apparente il pretesto, o vero il motivo,
fu valido impulso alle risolutioni dell'Oranges, et ai concerti maneggiati tra i Prencipi Protestanti d'invader l'Inghilterra a fine di stabilirvi un Re del proprio partito, e credenza. Cesare partecipe antecedentemente dell'arcano, e segreto, separando i riguardi di Religione da quelli di Stato, non tardò, seguita l'Incoronatione dell'Oranges, di confirmar seco la stabilita Aleanza, e di riconoscerlo per Re:
e presentemente ogn'oggetto è rivolto, che rieschi agl'Olandesi, et
Inglesi con le poderosissime loro Flotte di far sbarco in Frantia;
onde delle gelosie interne sii il Christianissimo obligato ad occupare
le Truppe nel proprio Regno per guardia delle Coste del Mare, e
però meno validi si rendino li sforzi, e l'impieghi nella Germania, da
ciò dipendendo principalmente il giuditio nell'avenire de' successi, e
della sorte dell'Armi: non potendosi negare, che grande sii il benef fitio, che ne deriva da tale diversione, ond'accrescendo Oranges poderose forze, et Armate, pare sottoposta la Frantia nel pericolo di
qualche gran scossa; essendo impossibile, che possi guardarsi da
tutte le parti del Regno nell'improvisi sbarchi, che s'intentassero, né
ressister in Mare con eguali forze alle due unite Flotte. Sin tanto
però non si vedi deluso, o secondato dalla fortuna l'evento di tali
vasti dissegni, saranno sempre alieni li Austriaci, e li Prencipi di
Germania di dar'adito a' proggetti di Pace, la quale se pur nascer
potesse, non sarebbe, che per gelosia degl'Olandesi nell'appreso ingrandimento dell'Inghilterra; e come è certo, che li medesimi nelle
somministrate assistenze all'Oranges per sollevarlo al Trono, l'oggetto principale sii stato di scuotersi dal giogo, nel quale si stimmavano prima tenuti oppressi per la soverchia auttorità, e dominio quasi
assoluto, che s'era arrogato, così più che mai accrescendosi hora la
gelosia, e per la forza superiore dell'Inghilterra, e per il partito
grande di Fautori, et adherenti, ch'egli conserva nell'Olanda, la
quale, quand'anco volesse riconciliarsi con Francesi, apprendendo
d'incorrer in maggior rischio, e pericolo di restar invasa dalle forze
vicine degl'Aleati, overo che riducendosi la Guerra in Casa propria
per la necessità d'introdur l'Armi del Christianissimo a sua diffesa,
e sicurezza restasse non men oppressa, sarà sempre difficile, che convenghi separatamente quantunque desideri di sotrahersi dal peso
grande di Guerra, che sostenta per tanto tempo, e per l'interesse proprio della libertà del Comertio, e perché si trova estenuata, et abbattuta assai negl'aggravij, benché Oranges procuri di sovenirli con denaro, e tratenerli con blanditie, et allettamenti.</p>
<p>L'istessa causa, ch'interessa i Prencipi della Germania nella
presente Guerra, fa, che Cesare godi appresso i medesimi maggiore
l'auttorità, il rispetto, et il bisogno della sua assistenza. Questo
gran Corpo diviso nella Gerarchia di tanti membri differenti di grado,
e di dignità, obliga li minori di Stati, e di forze a dipender da' più
Potenti, onde cadendo il peso delle contributioni con men giusto, e
proportionato riparto, puochi ne rissentono l'aggravio, e la Guerra si
converte in benefficio di molti, ch'esimendosi dagl'oblighi proffittano
dalla medesima. Li due Circoli di Svevia, e Franconia, che sono li
più considerabili, corrispondono a Cesare un millione di Talleri per
pagamento delle Militie, e bench'alloggino la maggior parte quest'
anno di là del Reno, non ostante però viene esatta detta somma a
 titolo, che benché siino meno esposti al pericolo, le Truppe avanzate
cuoprino li proprii Stati, e le formino barriera di diffesa, e di sicurezza. Non sarà perciò difficile alla Maestà Sua in avenire di sostener
questa Guerra senza quasi proprio dispendio; e benché per altro
gravissimo sii il peso, che ne riceve la Germania nel dover fornir
alle provisioni di tanti Esserciti, con tutto ciò il suo temperamento
forte, e robusto non lascia, che possi patir scossa, o percossa, dalla
quale non eschino sempre più spiriti abbondanti vitali alla sua
sussistenza.</p>
<p>Li Elettori si distinguono dagl'altri Prencipi dell'Imperio col
cospicuo grado di conferir ne' Cesari la Corona dell'Imperio medesimo, e perciò ogni studio è rivolto in mantenerli propensi, et inclinati, prevalendo nell'auttorità, e nella stimma. Il Duca di Baviera, e
Palatino con Colonia sono uniti alla Maestà Sua per la congiontione de'
sangue, e per la causa commune del proprio interesse di vendicar
l'offese de' proprii Stati. Tra essi tuttavia l'emulatione serpendo per
cause antiche, e principalmente dell'ottavo Elettorato conferito, sarà
sempre motivo facile a far insorger dispareri, e competenze.</p>
<p>Brandemburgh, e Sassonia nella vicinanza contigua de' Stati,
si riguardano vicendevolmente con gelosia, e molte sono le dissensioni, che possono succedere, come presentemente quella, che deriva
per causa delle pretese sopra l'Eredità di Saxem Lavemburgh ultimamente mancato, né tuttavia sopita. Brandemburg si considera il
più potente per l'ampiezza de' Stati, e per la forza di mantener
numero considerabile d'Essercito, ond'al partito, ch'egli s'appigli,
prende in gran parte il muovimento, e la regola il volere degl'altri;
lo coltiva la Maestà Sua con ogni finezza di studio, et egli si fa conoscer più interessato per Casa d'Austria di quello siino stati mai li
passati Elettori.</p>
<p>La Casa di Sassonia separata in più rami non ha il vigore unito;
oltre che discordi alcuni della medesima tra essi, l'Elettor in questa
Guerra non forma la maggior figura, e conviene più tosto seguire
l'altrui dispositioni, che regolarle, se ben sii mostrato sempre buon
Austriaco.</p>
<p>Li Elettori Ecclesiastici godono più il nome della dignità, che
l'essenza de' Stati. Treveri benché fortemente minaciato da' Francesi,
anzi quasi oppresso, è il più costante e geloso di conservar la propria
libertà, acquistatosi merito distintissimo nella sua direttione.
 §Magonza pentito dell'erore, e del passo incautemente fatto di
ricever Pressidio del Christianissimo in Magonza, offeso poi, et ingannato ne conserva vivissimo rissentimento, e procura appresso gl'Austriaci di giustifficar la necessità della sua condotta per esser rimesso
nel possesso del proprio Dominio, ma tuttavia non se ne fida Cesare.</p>
<p>Il Prencipe Clemente di Colonia se ben godi il titolo dell'Elettorato, tutta via sin hora non gli tocca, che compiangerne le desolationi, e le straggi apportate dalli muovimenti della presente Guerra
sopra quell'Elettorato.</p>
<p>La Casa di Brunsvich tutt'insieme forma una gran figura di forza,
e di stimma, e si può dire, che doppo l'Elettor di Brandemburgh sii
la prima nella Germania; e tanto più, quanto, che essendo Prencipi
d'aveduta prudenza, et acurtezza, sanno meglio d'ogn'altro conciliar
unito il proprio interesse, e disunirlo quando la congiontura si rende
opportuna al loro vantaggio.</p>
<p>Si può dire, che dalle massime, dalle mosse, e dall'intelligenza
unita di questi membri principali si formi la forza, e la robustezza
maggiore dell'Alemagna, e da quali dipendono quasi le Diete dell'Imperio, onde ciò, che si stabilisce tra essi convenghino gl'altri
seguir ancora. Come raramente però s'è veduto, che concorrino nelli
stessi fini con reciprochi interessi, così la Frantia se li ha resi Inimici, et aversi per le gelosie soverchie, e per l'auttorità imperiosa,
con che li ha trattati, onde il disinganno delle promesse, e della fede
mancata ha servito di stimolo, e d'eccitamento al rissentimento delle
vendette; colta l'opportunità, e l'occasione, che per altro più destramente maneggiandoli, forse li haverebbe provati o più favorevoli, o
men facili all'impegni contratti; hora però, che procura di farlo,
troppo inestati si rendono l'interessi, et i riguardi contrarii; e come
il fine principale è di moderare la prepotenza di quella Corona, così
si può anco stimmare, che non ne desiderarebbero totale il di lei
abbattimento; e continuando la felicità dell'Armi nelli progressi, e dilatate conquiste, forse non amarebbero tanto allontanarsi i Francesi
dalla Germania, e che gl'Austriaci non fossero per provarli così fautori delli proprii fini, e dissegni, a' quali aspirano.</p>
<p>Le Corone del Nort, se ben non sono in Guerra aperta con
Frantia, somministrano Truppe, e Militie all'Imperio, et il Svezzese,
unito agl'Austriaci, conservando odii, e rancori particolari contr'il
Christianissimo per passati disgusti, e dispiaceri, gl'è più d'ogn'
 altro contrario, e non puoco ha contribuito per accender il fuoco
della presente Guerra di Germania.</p>
<p>Gelosa la Svetia non solo, ma i Prencipi di Brunsvich, e Brandemburgh ancora dell'ingrandimento di Danimarca per il possesso
del Ducato di Slevich levato al Duca d'Holstein, come l'uno, e l'altro
è solito unirsi sempre al partito più forte per equilibrar il predominio, e la forza superiore di quelle due Corone, non solo hanno obligato la Danimarca con il trattato d'Altena di restituir il sodetto Ducato di dovitiosissima rendita all'Holstein, ma anco di renontiar alla
Lega con la Frantia per divertirsi l'incendio della Guerra, che si
sarebbe accesa nella propria Casa, senza ressistenza di forze eguali,
quantunqne la Frantia gli facesse sperar validi soccorsi; seguita però
il partito dell'Imperio più per necessità, che per genio.</p>
<p>La Polonia unita alla Santa Lega, con diffidenze tutta via, e
sentimenti puoco favorevoli è proceduta sempre con la Maestà di
Cesare, ond'aggroppandosi motivi di dispiaceri, si sono principalmente prodotte le cause dal supposto, ch'il Re si rendi troppo ataccato al partito della Frantia, e che la Regina, qual regola intieramente il suo spirito, habbi sposato il genio, e l'inclinationi della propria nascita. S'aggionge, che l'interne dissensioni di quella Republica
con il Re si stimmino fomentate da Cesare per levar le speranze della
successione del Regno al Prencipe Giacomo), e vederlo conferito in
Prencipe Estero dipendente dagl'Austriaci. Tali però rispetti occupando tutti i pensieri, e dissegni del Re le ha fatto brammar ansiosamente il Sposalitio del Prencipe Giacomo in una Figlia di Neoburgh
per assicurarsi dell'appoggio, e dell'adherenza di Cesare; ma incontrati nell'affare non puochi intoppi, e difficoltà, desiderandosi dalla
Corte di Vienna il consenso della Republica, mentre si considerava
tale Matrimonio inferiore al lustro, et al proprio splendore, quando
non succedesse l'elettione al Trono del Prencipe Giacomo incertissima per l'aversione de' Magnati del Regno, che ne dimostrano.
Tutta volta gl'accidenti nati per il Sposalitio della Ratzvil nel Prencipe Carlo di Neoburgh, al quale resta vietato dal Re di goder il
possesso dell'opulentissima Dote, possono conciliar gl'ostacoli, e
 l'oppositioni, onde benché se ne dilunghi l'effetto, si deve creder
sii in fine per restar stabilito, e concluso.</p>
<p>Con Moscoviti la Corte Cesarea nutrisce ottima corispondenza,
e la stimma necessaria per contraponer in ogni caso di dispiaceri, o
di rottura con la Polonia, quella Natione opposta, et Emola. Tale
vicendevole interesse fa, ch'egualmente si coltivi l'amicitia; e nel
tempo del mio soggiorno ispedita a Vienna solenne Ambasciata da'
Moscoviti, fu creduto, che venisse per ricercar l'unione, e la Confederatione della Santa Lega; ma si rissolse così strepitosa comparsa
più in complimento, et ufficiosità con ostentar le forze, et apparati
d'invadere la Crimea contro Tartari di quello, che habbino havuto
intentione di stringersi in Lega, o obligarsi con gl'Aleati.</p>
<p>Li Prencipi d'Italia alcuni sono compresi sott'il nome di Feudatarii dell'Imperio come sono Mantova, Modena, Savoia, e Fiorenza.
Con il primo l'intelligenza supposta con la Frantia; la consegna di
Casal; le Fortificationi intraprese di Guastalla; il concetto, che le
facesse col denaro del Christianissimo; il dubbio, ch'anco in Mantova
fosse per introdursi Pressidio Francese hanno sempre fatto molto discorrer con biasmo dalla condotta del Signor Duca. Tutta volta procedendosi all'hora con simulatione, e stimmandosi meglio d'applicar i lenitivi in tempo, che l'Armi Cesaree erano distratte, et occupate nell'Ungheria, s'è procurato d'impiegar l'arti, et il negotio per divertir le più
pernitiose rissolutioni. Quand'egli capitò a Vienna a far le Campagne
godé più applauso di generosità per la ricca comparsa del seguito, del
treno, e del dispendio, che di stimma, accolto tuttavia da Cesare con
ogn'esterna dimostratione d'honori, et invaghito di posti, e Cariche
nel commando dell'Armate. Tutto ciò però puoco giovando, mentre
stretto dagl'uffitii, e dall'instanze d'interessarsi per Casa d'Austria,
con cercar egli di giustifficar la necessità della sua passata condotta,
l'espressioni furono supposte doppiezze, et inganni, né altro se ne
ritrasse, ch'asseveranze di non far passo pregiuditiale circa Mantova,
e di non avanzar le Fortificationi di Guastalla. Non intermessa non
ostante la costruttione, e sempre più esacerbati gl'animi degl'Austriaci, il cambiamento della fortuna con la distrattione delle Forze
de' Francesi ha aperto l'adito favorevole per ottenere la demolitione,
com'è seguito ultimamente; si suppone però non senza tacita intelligenza, e concerto del Signor Duca, admettendo la Corte di Vienna
le sue instanze, che per non restar privo, e spoglio delle rendite del
 Monferato, (delle quali tuttavia si mantiene in possesso) nel rissentimento del Christianissimo potesse giustifficar la necessità dell'usata
forza. Certo è, ch'il discredito, nel quale s'è costituito per le passate sue procedure, gl'ha conciliato sprezzo, e l'aversione; e che
non facili gl'Austriaci a lasciarsi deluder, quando le speranze aridono
a' loro dissegni, procureranno nell'avenire anco di stringerlo sempre
più a' dannosi partiti; al fine di che sono diretti i muovimenti presenti dell'Armi in questa Provincia, intraprendendo, com'essi dicono,
di coreger i Prencipi Italiani della puoca consideratione pratticata
con far apparir il genio, e la propensione per il Nome Francese; onde
o l'introduttione del Pressidio Cesareo in Mantova si deve grandemente apprender sii per esser il pegno della sicurezza, e della fede
del Duca, o convenghi soffrir di veder lacerato il Monferato coll'invasione nella prossima Campagna, sperando da ciò, che gli rieschi di
soggettare anco la Piazza di Casale, e che Francesi non siino in stato
di spinger forze suffitienti per soccorerla.</p>
<p>Il Duca di Modena si stimma puoco favorevole, et interessato
per la Frantia, più per causa però del Prencipe Cesare, che lo dirige,
et arbitra del governo, che per sua inclinatione. S'aggionge anco,
ch'il Cardinal d'Este in Roma habbi dato testimonii chiari d'esser
attacato al partito di Christianissimo. La Dieta di Ratisbona, che
con Decreti rigorosi ha ultimamente intimato a' Prencipi d'Italia Feudatarii di dichiararsi contro la Frantia, overo d'esser considerati
come Inimici, e decaduti da' Feudi, lo può render soggetto a qualch'
inssulto, et oltraggio nei presenti muovimenti dell'Armi Spagnuole.</p>
<p>Il Duca di Savoia convien dipender totalmente dal Christianissimo, né haver altra volontà; circondato dal giogo, che da una parte
lo tiene stretto la vicinanza di Pinarolo, e dall'altra di Casale. Con
tutto ciò si crede, che nutrischi sentimenti più tosto inclinati per
gl'Austriaci; e quando la congiontura gli si presentasse di poter confidare nelle loro assistenze, non tardasse ad abbracciarla.</p>
<p>Il Gran Duca di Toscana s'è mostrato sempre con dispositione,
et inclinatione maggiore per Casa d'Austria; e l'Imperatore ha
risposto la confidenza di conferir nel Cardinal de' Medici la
 prottetione de' Vescovati, e Beneffitii Ecclesiastici, come anco gode
quella della Monarchia di Spagna; tutta via il segreto degl'affari Politici
le sarà appoggiato difficilmente, mentr'il Gran Duca nato di Principessa Francese, lascia sempre una tal qual ombra, e gelosia; solito
anco egli più di destreggiare con acorta avedutezza tra le due Corone, che di sposar la partialità d'una sola; e perciò col Cardinal de'
Medici di lui Fratello si proffessa separato da' suoi consigli, e di non
ingerirsi nelle di lui direttioni.</p>
<p>Parma è totalmente dipendente dalli Spagnuoli per gl'utili, e
pensioni, che ricava la sua Casa da quella Corona, e per il Matrimonio concluso con la figlia di Neoburgh, che lo lega, e stringe
maggiormente.</p>
<p>Con la Serenità Vostra la sempre proffessata perfetta corrispondenza
accresciuta dai presenti rispetti dell'unione alla Santa Lega m'esimerebbe dall'obligo d'estendermi diffusamente. Tutta volta com'a
riguardo de' Stati per esteso tratto di Confini tal'hora possono insorger amarezze, e displicenze, che alterino, e conturbino la perfetta armonia, così queste devono considerarsi per due differenti rispetti;
l'une per le prodotte frequentemente controversie del Tirolo, e del
Friul; l'altre per ciò, che fosse per succeder negl'acquisti della Dalmatia, quando scacciati i Turchi dalla Bossina, et Ercegovina venisse
à stabilirsi il Confine contiguo, e propinquo con l'Imperiali. Per il
primo ho sempre scuoperto l'intentioni de' Ministri disposte a terminar le vertenti discrepanze con l'espeditione de' Commissarii destinati. Parerebbe anco, che la congiontura presente fosse men inopportuna d'agevolarne il fine, mentre per altro attenti gl'Austriaci di
ricavar vantaggi; come i Consigli di Gratz, e del Tirolo non mancano di prestar fomento alle pretese, così la Corte di Vienna regolandosi in tali materie con ciò, che da' medesimi viene essequito, sempre
ch'arrivino accidenti, o che tali affari siino agitati nelle controversie,
sarà difficile di sopirli senza Publico pregiuditio. Per l'altro poi de'
Confini della Dalmatia non vi è sinistra informatione, o relatione, che
non habbino procurato d'imprimer li Ragusei; che la Serenità Vostra non
aspiri al dominio di quelle parti, antiche dipendenze dell'Ungheria;
hanno somministrato lumi, e Carte tratte da' loro Archivii non senza
 sparger, che l'Eccellenze Vostre meditino l'oppressione del loro stato,
e perciò ispedito Ministro a Vienna per ricercar la prottettione di Cesare, che per il passato ricevevano dal Re d'Ungheria, con il tributo di 500 Ongheri all'anno, gli fu anco accordata. Non si può
dir se non di questa Natione, ch'aversissima al Nome Veneto, e
nell'intimo del Cuore nutrendo il solo genio, et inclinatione a' Turchi
per l'utile del traffico, e del comertio, si siino indotti a procurar
di cuoprirsi più tosto con l'ombra di Cesare per assicurarsi da'
tentativi, che giustamente haverebbero meritato le loro attioni, di
quello che proffessino sentimenti ben disposti, e sinceri anco per
Imperiali. Sarebbero però altretanto facili di retirarsi da Cesare
ad ogni soffio favorevole di fortuna de' Turchi; anzi ho potuto
ritrahere, che non senza intelligenza de' medesimi siino riccorsi alla
prottettione Cesarea, acconsentendovi la Porta, per divertire di non
esser sottomessi dall'Armi di Vostra Serenità. Sollecitano però continuamente la Corte di Vienna per espeditione di Militie nell'Ercegovina
per propria sicurezza coll'oggetto d'impossessarsi dei luochi di Tribigne, e Popovo oportuni alla Scalla del loro negotio, e stradda, per
dove dalla Bossina vengono condotte le Mercantie a' Ragusi. Publicano
li sodetti luochi siino stati di loro antico confine, e giurisditione e compresi nell'Ercegovina. Certo è, ch'Imperiali pretendono, che questa
Provincia detta anticamente San Saba sii separata dalla Dalmatia, e membro della Servia, la quale unita alla Bosnia, fu poi dipendente da un
proprio Re. Rimostrano Cesarei da Carte, e scritture ricavate dalla
Cancelleria di Buda, che cadute queste Provincie sott'il dominio del
Re d'Ungheria, ispedivano Governatori nell'Ercegovina per commandar a' quei Popoli, et esigevano tributi. Tutta volta le descrittioni
delle Carte de' Geograffi rendono indubbitata fede, che ciò, che si
comprende dal Mare sin ai Monti s'include nella Dalmatia, onde non
possono mancar fondamenti per sostener le Publiche ragioni; oltre di
che anco quando non fosse stato risservato alla Serenità Vostra di far
acquisti, che nella parte del solo Littorale, frustratorio, e delusorio
sarebbe il Capitolo della Lega, ch'obliga d'impiegar l'Armi, e le
forze della Serenità Vostra in quella Provincia, dal che ne sono succeduti
all'Imperiali tanti avantaggi, e proffiti. Con tutto ciò quando sii per
discutersi sopra questa materia, non puoche saran le spine, e le difficoltà per incontrarsi principalmente per li luochi di Tribigne, e Popono, che stimmano Imperiali ad essi necessarii nel più occulto
 degl'arcani d'aprirsi il transito al Mare per introdur il commodo, e
la facilità del comertio sin'a' Ragusi. Si considera, ch'il Regno d'Ungheria fertile, e dovitioso, scarso solo del traffico, riuscendo di trasportar al Mare ciò, che si raccoglie da quelle vaste Provincie, si
renderebbe il più ricco, et opulente del Mondo. Di tali sentimenti,
et opinioni si nutre la Corte di Vienna; fomentate non men dagl'
Olandesi, i quali esibiscono di venir a' Ragusi con le loro Navi al
carico delle Mercantie, dove per la commodità de' Fiumi si rendi
facile il tragitto, et il trasporto d'ogni cosa da tutta l'Ungheria.
Non meno avidissima questa Natione del traffico studiando tutti
i modi di pregiudicar alla Frantia, proggetta altro trattato di venir
con le Navi in Hamburgh al carico, che si crede riuscibile con certo
taglio di Fiume da farsi, il quale conducendo dall'Ungheria sin sull'Elba le Merci, di là poi callarebbero con facilità sin al Baltico, e
così vicendevolmente portando essi le loro Mercantie, s'aprisse una
Scalla di negotio reciproca con Imperiali, e con Turchi quasi sempre
per Fiume sin a Costantinopoli, il che fu tra li oggetti principali de'
maneggi, per li quali il Ministro Olandese si condusse a Vienna, e
che mi riuscì di penetrar dall'occulto, e segreto de' trattati seguiti;
Il che tutto però più facile da comprendersi nell'intentioni, che nella
prattica, e nell'essecutione, non lasciandosi tutta via di prestarvi
l'applicatione, et i desiderii, e certamente negl'articoli de' trattati di
Pace con Turchi tra i punti principali saranno quelli del Comertio,
onde riuscirà sempre ben impiegata la Publica vigilanza per divertir
i pregiuditi, et i discapiti, che col progresso del tempo derivar ne
potessero. Non ha dubbio, che la mente, et intentione di Sua Maestà non
sii ottimamente disposta, et inclinata verso la Patria; in tutti l'incontri
havendone rimarcato le più piene rimonstranze. Tutta volta essendo
li Stati soggetti alle vicende, né governandosi sempre con l'istesso
tenore, tal'hora li sentimenti varii de' Ministri colorendo l'essenza
delle Cose con apparenze diverse, adombrano l'intentioni malignate
da chi per i proprii fini, et interessi procura d'introdur gelosia, e
diffidenze. Ogni studio però, et applicatione si renderà altretanto
profficua, quanto necessaria nel coltivar questa Corte, che forma la
figura principale d'Europa nelle congionture così importanti, e di
moltiplicità d'interessi, che possono offerirsi.</p>
<p>Il concetto grande di stimma per l'ampiezza de' Stati, e del
dominio, per l'esaltata prudenza di questa gloriosa Republica,
 rendendo con osservatione ogni di lei passo, e direttione, fa stimmare,
che da' suoi Oracoli dettati dall'aveduta, e proffonda sapienza di
questo Governo dipendi l'antemurale della libertà, e della sicurezza
d'Italia.</p>
<p>Non devo tacer due cose, che nel tempo del mio soggiorno in
quella Corte resero non puoco rifflesso, e discorso; e fu quando, che
l'Oranges salito al Trono dell'Inghilterra con richiamar il Ministro di
Vostre Eccellenze, ch'all'hora rissiedeva in Londra, e senza risponder alle
lettere del medesimo, fu creduto, che la Serenità Vostra habbi havuto in ciò
per scopo, et oggetto d'obligar la Frantia con la pratticata risserva. Non
meno anco il concetto, e l'opinione, che Vostre Eccellenze, s'impiegassero in
Roma per sopir le differenze dall'hora tra il Sommo Pontefice, et il
Christianissimo, com'il tutto contrario alle massinie degl'Austriaci,
non vedendo mal volontieri fomentarsi il torbido, e li dissapori con
Santità Sua per alienarlo dalla Frantia. Diversifficarono i discorsi,
et i concetti del vero, quasi che non fosse sempre stato instituto
solito, et antico di questo Religiosissimo Governo d'insinuar il bene,
e la quiete tra Prencipi; onde non si può se non dire, che rivolti tutti
li oggetti degl'Austriaci d'interessar i Prencipi nelle loro direttioni,
e consigli, o d'haverli compagni nei proprii dettami, l'indifferenza
acquisti ben spesso titolo di partialità non senza ombraggio, che la
Serenità Vostra non vedi volontieri l'ingradimento di Casa d'Austria; soliti
perciò di dire, ch'in altri tempi nella superiorità di fortuna della
medesima tutt'il Mondo se gli rese inimico, et averso, e che nel predominio presente della Frantia niuno si scuoti, o mostri di prestarvi
rifflesso. Considerano l'Italia divisa fra molti Prencipi, debole ogn'uno
per se medesimo, né capace di vigore, e di forze senza procurar
argine, e riparo alla propria diffesa, e sicurezza. Che solito in ogni
tempo delle massime della Serenissima Republica di bilanciar le forze de'
più potenti, doverebbe conoscer del proprio interesse l'unione con
Casa d'Austria per sostenersi vicendevolmente, e non restar esposti
all'insulti dell'Armi straniere. Più volte tenutimi tali discorsi da' Ministri, et ultimamente anco nella vicina mia partenza dal Cancellier di
Corte con stringenti tochi, e concetti, anzi con aperte instanze, et
uffitii in nome di Sua Maestà di sottoponer alla Publica sapienza tali considerationi, e rifflessi, scorgendosi chiaramente il fine principale degl'
oggetti de' Spagnuoli, e degl'Austriaci esser dall'impegno particolare
della Santa Lega contr'il Commun Inimico, indurne altro più forte,
 et universale sotto titolo della diffesa d'Italia per il loro
interesse, che rendi ombra, e gelosia alla Frantia. Si può però stimmare
tali sentimenti espressi più ad oggetto di scandagliar le Publiche intentioni di quello che o non siino persuasi delle massime pontuali d'indifferenza pratticata in ogni tempo tra le Corone, o che non s'approvi la risserva prudentissima delle Publiche direttioni.</p>
<p>Conosco haver abusato della lunga sofferenza dell'Eccellentissimo Senato
con la moltiplicità di questi fogli, alla prolissità de' quali obligato
dalla congerie delle materie, e delle congionture, nelle quali mi sono trovato in quella Corte, ho dovuto allargarmi in vasto Mare senza poter
far ritorno, e ritrovar porto, ch'all'aure benigne del Publico generoso
compatimento, che divotamente imploro.</p>
<p>Nell'Eccellentissimo Signor Cavalier Venier mio successore per il tempo, che
m'ha toccato di tratenermi seco obligato dalli Publici commandi, ho
potuto amirar l'Idea sublime de' talenti, di virtù, e di merito, che
l'adornano, e che stabiliscono alla Patria incessanti avantaggi della
di lui nota esperimentata direttione, e condotta.</p>
<p>Ho havuto l'honore d'esser accompagnato nella mia partenza di
qui dal signor Andrea Pisani del signor Z. Francesco tratto da nobilissimo
spirito d'erudir il talento, e la virtù nell'osservationi di quella gran
Corte, conciliatosi universale l'applauso, e la stimma palesata dalla Maestà
Sua nella più distinta maniera verso le di lui degnissime conditioni, e non
men rapito dalla generosità dell'indole di segnalarsi nella Guerra
d'Ungheria, espostosi ne' più famosi incontri di Battaglie, et Assedii
con prove di valore, e di coraggio, s'è reso l'oggetto dell'amiratione
nelle voci, e concetto de' Generali, e Commandanti, che restarà sempre impresso nella viva memoria; et acquistando quell'habilità, et
esperienza Militare, che poi ha potuto far apparire tra l'Armate di
Vostra Serenità con frutto, e vantaggio.</p>
<p>Del signor Francesco Grimani mio Nipote, che pure s'è meco trattenuto per qualche tempo, condottosi non men da lodevole instinto di
proffittar nelle cognitioni, et esperienze particolarmente nella Guerra
d'Ungheria, cercando habilitarsi per il riverito servitio della Patria,
devo solo assicurar, che nella continuatione attuale de' suoi impieghi sospirarà sempre tutti l'incontri di sagrifficarsi alle Publiche
glorie.</p>
<p>Signor Giacomo Celsi, signor Cornelio Corner, e signor Zuane Pasqualigo
honorando la Publica Rappresentanza con la loro stimmata presenza
 haverei solo brammato, che dalla breve dimora non si fosse minorato
il mio contento, nella quale imprimendo la stimma, ch'accompagna
chi è insignito dell'Ordine Patritio, s'è principalmente conciliata
da cadun d'essi con le proprie riguardevolissime parti, e conditioni.</p>
<p>Mi trovo pure tenuto rappresentar all'Eccellenze Vostre l'assidua diligenza, la pontualità, e la modestia, con quali ha in tutto il corso
dell'Ambasciata supplito il Fedelissimo Bortolomio Giavarina, alle laboriose
moltiplici incombenze di Segretario. Dotato egli delle parti di virtù,
et habilità non m'ha lasciato certamente in qualunque occorrenza, che
desiderare, e devo attestar con tutta sincerità potersi l'Eccellenze Vostre
prometter all'occasioni dal medesimo la miglior riuscita nel Publico
servitio, et haverlo a conoscer non dissimile da' suoi degni benemeriti Maggiori, onde per tali riguardi, per li molti inevitabili dispendii sofferti, e per quello è solito la Publica benignità pratticar
verso quelli, ch'han servito alle Corti, lo stimmo meritevole d'esser
con gl'effetti della Publica munifficenza consolato.</p>
<p>Di Me poi Serenissimo Prencipe non saprei altro dire se non supplicar
humanissimo perdono se l'opere, e gl'effetti non hanno corisposto alla
volontà, et all'ardore per ben servire. M'ha toccato di sostener il
Ministero in congionture ardue, e difficili de' maneggi, di gravi dispendii protratti dalla mia lunga permanenza in quella Corte, da moltiplici incontri, et occasioni. Non posso rimproverar certamente me
stesso d'ommissione, o mancanza nella pontuale essecutione delle
Publiche commissioni, e nel contributo indeffesso studio, et applicatione per rintraciar a tutto ciò havesse potuto riuscir di proffitto, e
decoro alla Patria nel mantenimento stabile della Sacra Lega, e nella
perfetta corrispondenza coltivata con la Maestà di Cesare. La sorte mia
felice di trovarmi al rissuono continuato dell'Echo glorioso de' Publici
insigni gesti, et attioni, esigendo da voci universali d'applauso, e di
giubilo nell'indistinta Causa, e nella ricognitione di communi avantaggi, sentimenti d'interessatezza, et affetti, s'è nel mio animo principalmente accresciuta nel vederli nati, e prodotti sotto gl'auspitii, e
progressi di Prencipe invitto reso immortale dalla fama, e dal valore,
e da cui riconoscendo la Maestà di Cesare il destino felice di questa
gloriosa Republica, non cessò mai d'esaltarne la prudenza della condotta, l'ammiratione nell'intraprese, la felicità nella riuscita con sentimenti di retributioni adequate, et espressive a così alto merito, che
lo fece conoscer ben giustamente prescielto ad occupar questo Regio
 Soglio, vers'il quale mi sii lecito di rivogliermi, e con prostrata
humiltà venerar la presenza da' miei inchinati ossequii.</p>
<p>Li servitii moltiplici passati de' miei Maggiori; quello, ch'ho
debolmente sostenuto nell'Ambasceria di Spagna; il sangue sparso
da' Fratelli; e non men di chi anhella presentemente di sagrifficarsi
alle Publiche glorie saranno testimonii sempre presenti d'un debito
incorrotto d'una volontà, che condurà i stimoli del mio viver, e
morire negl'oggetti di rendermi non indegno della Publica gratia.</p>
<p>Il Regallo, che la Maestà di Cesare s'è compiaciuta di consegnarmi nell'atto di mia partenza in contrasegno distinto d'aggradimento, e di stimma, resta rimesso a' piedi della Serenità Vostra, e quando
si degni di concedermelo in generoso dono, come che divotamente
imploro, sarà effetto della sovrana munifficenza. Gratie.</p></div1></body></text></TEI.2>
