<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
  <teiHeader>
  <fileDesc>
    <titleStmt>
      <title>Relazione dell'ambasceria straordinaria in Francia (1617)</title>
      <author>Ottaviano Bon</author>
    </titleStmt>
    <extent>78 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000671</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

  <text>
    <body>
      <div1 n="Relazione dell'ambasceria straordinaria in Francia (1617)">
        <head>Relazione dell'ambasceria straordinaria in Francia di Ottaviano Bon inviato a Lodovico
          XIII nell'anno 1617</head>
        <div2>
          <head>Premessa</head>
          <argument>
            <p>Commissione. MDCXVI. XXII. Aprile.</p>
          </argument>
          <p>Che al dilettissimo nobil uomo Ottaviano Bon, eletto ambasciatore al re cristianissimo,
            sia commesso quanto segue:</p>
          <p>Per le occorrenze dei motivi presenti, venendosi da noi giornalmente a quelle
            provvisioni che si ricercano, abbiamo stimato tra queste propria ed opportuna quella
            d'ispedizione d'ambasciata espressa alla Maestà del re cristianissimo, e perchè essa sii
            come conviene degna e cospicua, portata col rigore, ch'è di nostra intenzione e
            servizio, l'abbiamo conferita in te dilettissimo nobil nostro Ottaviano Bon per quel che
            della virtù e prudenza tua tenemmo in chiara esperienza; però ti commettemo col Senato,
            che col nome del Signor Iddio debbi nel termine preferitoti, partire da questa città per
            quella volta.</p>
          <p>Giunto che sii alla corte di Sua Maestà, comunicherai coll'ambasciator nostro ordinario
            la presente commissione, e riceverai quelle informazioni da lui dello stato dei
            dispareri del regno, della disposizione della regina e ministri verso le cose nostre, e
            del segno a che saranno ridotte le instanze ultimamente fatte passare che saranno
            stimate opportune da te per più fondatamente regolarti.</p>
          <p>Dopo domandata da ambedue la prima udienza, presenterai tu alle loro Maestà le nostre
            lettere credenziali, e loro dirai in nostro nome, che abbiamo sentito con consolazione
            particolare in noi medesimi li prosperi successi delle Maestà Sue, la buona conclusione
            dei matrimonii, la parte avvantaggiosa di decoro che essi hanno avuto, la salute in cui
            si sono conservate nel viaggio, l'assettamento introdotto dalla somma prudenza loro alli
            dispareri del regno, o la speranza quando fosse vicina, d'introdurlo, e che mentre le
            congiunture de' tempi non hanno dato quelle frequenti opportunità di comunicazione del
            predetto nostro contento d'animo, che avremmo desiderato, abbiamo voluto che nel primo
            luogo si supplisca da te a tutti questi affettuosi e sincerissimi ufficii, perchè
            siccome concorremo con la disposizione e desiderio al bene di quel nobilissimo regno, e
            che tenemmo, come abbiamo fatto sempre il mantenimento della sua unione e grandezza, a
            capitale molto avvantaggioso della nostra Repubblica, così possono esser certe le Loro
            Maestà, che non lasciamo anco di prestar dal nostro canto ogni termine di buon ufficio,
            nel modo medesimo e con le opere stesse che abbiamo eseguito in tutti i tempi ove si è
            mostrata, o da noi si abbia potuta incontrare la via di farlo, con che dicendo di non
            voler per allora passar più addentro nelle tue commissioni, per non mischiar la parte
            dell'ufficio con quella dei negozii, e per non dar in una sola volta soverchio tedio a
            Sua Maestà, rimetterai il resto più opportunamente in altra occasione.</p>
          <p>In questo mentre nelle visitazioni che ti fossero fatte, e che dopo veduto il re avrai
            occasione di restituire a quei signori e ministri, potrai unitamente con l'ambasciatore
            ordinario andar disponendo col fondamento della nostra ragione, col merito della nostra
            antica affezione e osservanza verso la corona, nonchè col riguardo della propria
            riputazione di essa, gli animi loro al coadiuvare i nostri interessi.</p>
          <p>Nella seconda udienza dirai alle Loro Maestà che essendosi dalla Repubblica accostumato
            sempre di comprovare la sua sincera volontà verso la detta cristianissima corona, anco
            col rispetto di confidenza nelle occasioni di quella provincia, avemmo perciò nelle
            turbolenze che passano voluto ispedirti nostro ambasciator straordinario alle Maestà
            loro, perchè serva questa pubblica dimostrazione a far conoscere ad ognuno la nostra
            osservanza verso di esse, e come siano vane le disseminazioni di chi procura far credere
            nella Repubblica, e nella sincerità degli ufficii de' nostri ministri nei Grigioni ed
            altrove sensi diversi. Anzi soggiungerai che conoscendosi da noi l'urgenza della nostra
            difesa, e vedendosi le diligenze altrui per divertirla, mentre stimano il passo dei
            Grigioni più breve e comodo a ricever aiuti stranieri, ti abbiamo principalmente a
            questo fine spedito e commesso di pregare in viva maniera le Loro Maestà di prestarci il
            favore degli uffici e degli aiuti loro per ottenerlo, e che lo volemo sperare,
            trattandosi oltre al rispetto comune che particolar nostro, e di cosa che sempre il
            serenissimo re defunto e gli altri precessori hanno conosciuta non men necessaria alla
            libertà di questa provincia, che al proprio decoro della corona, onde quando ora, che
            militano li stessi rispetti, anco con maggiori consegueuze, non ricevessimo la medesima
            corrispondenza, ben possono comprender le loro Maestà il riflesso e li discorsi che ne
            farebbe il modo, tanto più che ognuno vede, come con si vuol altro da noi che la propria
            difesa, e che inoltre nè anco quelle genti medesime non servono ad altro effetto che per
            essa, onde il non concorrere a coadiuvarne l'esito, non saria termine independente, ma
            solo pregiudiziale alla sicurezza di Principe che sostiene causa giustissima
            nell'indennità dei sudditi e degli stati proprii. Al qual passo lor darai succinto conto
            delli correnti motivi, come in corso di tanti anni abbino provato sempre maggiori
            infestazioni degli Uscocchi: che in ogni tempo per parte degli Austriaci ci è stato
            promesso il rimedio, fattone veder alcun segno con mission di commissarii, abbruciamenti
            di lor barche ed altro: ma pure senza alcun frutto, anzi con inconvenienti maggiori di
            prima. Che tirati perciò a viva forza prendessimo le armi, e facessimo nell'istesso
            tempo saper in corte Cesarea, e pubblicar io ogni luogo la necessità che ne moveva di
            farlo, e come tuttora privi altrettanto di certi affetti di passioni particolari, che
            non sogliono regnare nell'animo cristianissimo e ben composto come siamo noi, quanto
            colmi di desiderio della pace comune, avressimo abbracciato ogni ragionevole partito per
            condurvici, che conosciuta la purità di questo nostro particolare, il Pontefice ed altri
            Principi subito si mossero ad interporvisi, e gli Arciducali non seppero negare che
            convenisse il levar dalle radici questo fermento degli Uscocchi, che nondimeno
            prevalsero gl'interessi dei privati ministri compartecipi delle prede al giusto, e
            mentre vi erano dei detti Principi interpositori, ed il governatore di Milano medesimo,
            che sostentava doversi da noi non abbandonare li porti presi, giacchè massime a lor
            preghiere, avevamo fatto fermar li maggiori progressi delle nostre armi, ora più che mai
            s'allontanavano gli Arciducali anco dalle lor prime promesse di sradicar la detta
            origine di tanti disturbi, facendo di tal modo conoscere quanto s'inclini di tener
            questa provincia in commozioni ed in travagli per rendere li buoni principi suoi men
            vigorosi per se, e per gli amici loro, e così con le impressioni della giustizia, della
            causa e della candidissima mente nostra, in tutto diversa da quella degli Arciducali,
            farai constare il merito, e con gli esempii del serenissnno Enrico IV, e con la
            continuazione degli interessi di sopra descritti, rimanerà comprovato l'ordine per
            compito vantaggio delle nostre istanze in questo proposito, le quali con questi e con
            gli altri concetti che nelle lettere scritte da noi all'ambasciator Contarini sotto li
            23 passato e 14 corrente vedrai in aggiunta copia espressi, avrai a portare con ogni
            efficacia a fine di trarne interamente il nostro intento, il quale premendoci la
            celerità e la esecuzione, sarebbe che da un ministro espresso fossero nei Grigioni
            espeditamente portate le lettere, gli ufficii e le persuasive delle Maestà loro, con che
            avessimo da riconosccre dall'autorità di questi mezzi l'adito alla nostra difesa e
            l'Italia rimanesse consolata in vedere che si continua da questo re cristianissimo a
            camminar per quelle vie dei serenissimi suoi predecessori che mirano al mantenimento
            della libertà di essa a maggior gloria del suo Regno.</p>
          <p>Tu sai gli ufficii passati da mons. Greffier per insospettire presso quelle Maestà le
            trattazioni tenute dal secretario nostro Padavino, e quanto questo ce ne scrisse, e ne
            avessimo dall'ambasciator Contarini, e noi gli dessimo in risposta, in conformità delle
            quali ti commettemo di parlare a buon proposito, per sincerare la nostra ottima volontà,
            come però accennammo di sopra, attribuendo il tutto alle impressioni che saranno state
            fatte al detto Greffier da chi gusta intorbidare la buona corrispondenza che passa tra
            quella corona e la nostra Repubblica, e che volemo esser certi non vi presteranno le
            loro Maestà per loro prudenza alcuna fede, nè vi daran nel loro animo alcun luogo,
            mentre tutti gli ordini ed azioni nostre passate e presenti fanno constare, come
            desiderammo il comodo di questo passo col principal favore della soddisfazione della
            cristianissima corona.</p>
          <p>Con il signor di Condè ed altri Principi, essendo o no in corte, seguito o vicino
            l'accomodamento, tenirai il medesimo termine espresso nelle lettere sopradette che
            scrivessimo all'ambasciator Contarini, e se bene avesse egli eseguito in questo capo per
            la sua parte li nostri ordini, tu ancora però non lascierai di farlo per la tua, con
            dimostrare che uno dei principali oggetti della sua ispedizione è stato quello di
            accertare alle loro Eccellenze la stima grande, che facemo di esse; le grazie che gli
            rendiamo dei termini d'ufficii e delle missioni dei suoi ministri tenuti con noi, quanto
            confidamo nelle loro esibizioni e promesse come appoggiando le nostre instanze a quella
            corte nella loro autorità, credemo che per il zelo che hanno della riputazione del
            regno, vorranno in ogni modo resti conservato alla Francia l'adito agli scambievoli
            aiuti con quei Principi italiani suoi veri buoni amici, i quali con ostar alla
            predominazione e vasti pensieri d'altri, servono all'istesso interesse e vantaggio della
            cristianissima corona.</p>
          <p>E se l'accomodamento predetto fosse totalmente disperato, quale non vogliamo credere,
            rimettemo a te il passare, o far passare per quella via che più gli parerà e che
            dall'opportuoità del viaggio ti fosse posta, gli ufficii con essi Principi che abbiamo
            predetto.</p>
          <p>Ti potriano nel corso di questa tua ambascieria esser fatte quelle otferte di gente,
            che sono state parimente fatte all'ambasciator Contarini, in che avendo tu inteso lo
            scrittoci da lui e le nostre risposte, con esse ti regolerai per mantenere ed accrescere
            in loro la disposizione verso la Repubblica e procurar celeremente qualche effettiva
            espedizione di soldatesca con quelli che l'hanno esibita più facile e men dispendiosa.</p>
          <p>Il signor duca di Nivers ci fece fare pienissime offerte di venir a' nostri servizii
            con la persoua e con gente, e noi per la stima che facemo del suo valore e virtù, e per
            le altre condizioni del sangue e delle molte attinenze de' suoi interessi in questa
            provincia, avendo molto cara questa esibizione, ordinassimo all'ambasciator Contarini
            non solo di rendergliene grazie, ma di venire ai particolari delle pretensioni, del modo
            e d'ogni altra condizione, procurando d'inviarcene una scrittura per passar innanzi e
            stringer la pratica, e lo stesso commettemo a te di procurare come negozio che
            grandemente ci preme, e di avvisarci immediate quanto averai operato.</p>
          <p>Per cammino saprai del viaggio dell'ambasciator Gussoni, e secondo gli avvisi potrai
            regolarti nello scrivergli, che rallenti o no il suo cammino per ischivar il concorso di
            tre ambasciatori nostri uniti a quella corte.</p>
          <p>Il ricordo dato dall'ambasciator Giustinian e altri, che fosse bene mandar loro una
            breve narrazione delle cose degli Uscocchi, ci move, mentre massime si odono le sinistre
            divulgaziooi altrui, a dartene una, a fine te ne vagli, come ti parerà ricercar il
            nostro servizio.</p>
          <p>E da mo' sia data autorità al Collegio di darla al detto ambasciatore. ed inviarla a
            quegli altri ministri che giudicherà bene.</p>
          <p>Per la varietà degli emergenti potrà facilmente succedere, che ti aggiungemo altri
            ordini, non mancheremo di farlo per tenerti ben illuminato della nostra intenzione, in
            tal mentre nello stato delle cose presenti, ti basterà questo tanto.</p>
          <p>Ti abbiamo assegnato per tuo salario scudi 600 d'oro in oro al mese, e scudi mille in
            dono per metterti ad ordine, e ducati 300 per cavalcature, forzieri e coperte, il tutto
            senza obbligo di render cooto, e ducati 300 per spese estraordinarie, dei quali darai
            conto al tuo ritorno. Al secretario in dono ducati 100, e otto al mese di salario,
            giusta il solito di secretarii a teste coronate, ed ai due corrieri che ti
            accompagneranno ducati 40 per cadauno.</p>
          <p> + 117</p>
          <p> - 10</p>
          <p> - 33</p>
          <p>(<hi rend="italic">Ricavata dalla Deliberazione del Senato, secreta, 1616</hi>)</p>
        </div2>
        <div2>
          <head>Relazione</head>
          <opener>
            <salute>Serenissimo Principe. </salute>
          </opener>
          <p>Dovendo dar conto della pace d'Italia conchiusa in Parigi dalla Maestà del re
            cristianissimo Lodovico XIII l'anno 1617, bisogna prima dimostrare brevemente l'origine
            ed il progresso di quelle armi che la travagliarono, poichè senza la cognizione del
            principio e del mezzo non si può ben conoscere il fine e poi ritrovare gl'interessi dei
            principi che la mantengono, e finalmente, le ragioni gravissime che violentar potessero
            l'animo degli ambasciatori della Repubblica veneta ad accettarla anco in parte contro le
            loro commissioni. </p>
          <p>La morte inopportuna e nel fiore degli anni di don Francesco Gonzaga duca di Mantova
            seguita nel 1612 portò il duca Carlo Emanuelle di Savoia ad intorbidare le cose ed a
            disturbare la pace in Lombardia, perchè avendo introdotte tre pretensioni, due nate di
            fresco da questo accidente, che erano la restituzione della dote della principessa
            Margherita restata vedova, e la cura della nipote unica figliuola del morto, e la terza
            già vecchia del dominio del Monferrato, nè avendo quella soddisfazione che avrebbe
            voluto, prese le armi in mano e destò con molto pericoloso incendio la guerra. </p>
          <p>In questo caso parve alla Repubblica veneta, per termine di buon governo, di non poter
            fare a meno di aiutare il cardinale duca di Mantova, succeduto al fratello. Piegò poi
            dalla parte medesima il re di Spagna e per proteggerla diede ordine a don Pietro di
            Toledo, governatore di Milano, che armasse, come fece, contro il duca di Savoia, onde
            seguirono molti atti di ostilità tra questi principi e grande spargimento di sangue, e
            finalmente si assediò Asti, nel quale fu fatta la pace con condizione che disarmato che
            avesse Savoia, il re cattolico gli restituisse tutte le piazze che gli aveva tolte e
            facesse ritirare l'esercito, che aveva nello Stato di Milano, in parte dove non
            apportasse alcun sospetto ai principi confinanti, sicchè ciascuno sicuramente potesse
            godere i frutti della pace. Questi capitoli furono accordati per opera del re di Francia
            e d'Inghilterra e della repubblica di Venezia, i quali tutti si obbligarono per
            l'esecuzione di essi; ma il re di Spagna non li osservò, onde avvenne che il duca di
            Savoia sovvenuto di danari dalla Repubblica, la quale s'era interessata di promessa,
            portò di nuovo la guerra nel Monferrato, e tenne in gelosia le armi di Milano impiegate
            nella difesa del duca di Mantova.</p>
          <p>Nel medesimo tempo, sturbando gli Uscocchi con più insolenza che mai il commercio nel
            golfo di Venezia, e dimostrandosi fieri nemici non solo con atti di crudeltà grande
            verso li sudditi, ma ancora di rabbia e di inumanità, provocarono in modo la Repubblica
            in faccia di tutto il mondo, che per difendere le cose proprie, e specialmente per
            mantenere la riputazione, fu obbligata a perseguitarli o distruggerli. Il nido di questa
            gente scellerata era Segna, membro d'Ungheria, retto dall'arciduca Ferdinando, in tutti
            gli Stati del quale avevano questi ladri sicuro commercio e ricetto, sicchè essendo
            combattenti per mare e per terra, e castigati dai Veneziani, e ritrovandosi in luoghi
            arciducali difesi e protetti da essi, si appiccò la guerra tra la Repubblica e
            l'arciduca, il quale per ragione di parentela e per interesse di Stato veniva soccorso
            dall'imperatore e come cognato anche dal re di Spagna, principal membro della casa
            d'Austria, dal quale riceveva gran comodo di denari e di gente, e quella palese e
            scoperta protezione che avevano degli interessi di lui tutt'i ministri di quella corona
            in Italia, sicchè la Repubblica per castigare gli Uscocchi e per dare aiuto al duca di
            Savoia, si trovava realmente alle mani con tutta la casa d'Austria in diverse parti con
            ispesa eccessiva, poichè oltre il danaro che si dava al duca, ch'era circa 80,000 ducati
            al mese, le conveniva tenere armata in mare, eserciti in Istria, Friuli, in Lombardia ed
            a' confini per difesa della causa suddetta e per offesa dei suoi nemici.</p>
          <p>Già si erano fatte molte sanguinolente fazioni nell'Istria e nel Friuli, presi molti
            luoghi dall'una parte e dall'altra, ed alcuni assediati, in particolare Gradisca, e
            nello Stato di Milano don Pietro di Toledo ingrossava di milizia sempre, preparandosi
            alla depressione del duca di Savoia e del suo Stato, e lasciandosi intendere che avea
            commissione dal suo re di proteggere la causa di Ferdinando. Il sospetto di così potente
            avversario vicino al Bresciano ed al Cremasco dava assai che pensare alla Repubblica,
            abbandonata da tutt'i principi d'Italia e sola a sostenere carico di tanto peso e
            pericolo.</p>
          <p>Pensò però di spedire un ambasciatore straordinario in Francia oltre l'ordinario ivi
            residente, ch'era Vincenzo Gussoni, già incamminato per subentrare in luogo di Pietro
            Contarini che ripatriava. L'occasione fu di rallegrarsi col re del suo accasamento colla
            principessa di Spagna, e della pace che la regina madre reggente aveva dato al regno con
            l'accordo fatto col principe di CondÚ ed altri aderenti, che avevano procurato di
            sturbare colle armi questo matrimonio. Ma la commissione principale fu che speditosi
            degli affari di complimento, trattasse col re e colla regina madre il negozio del passo
            nei Grigioni per poter avere soldatesca forastiera, ed aperta quella porta per ogni
            occorrenza pubblica, si credeva sicuramente che questo negozio fosse di facile
            risoluzione e che l'ambasciatore straordinario, che fu Ottaviano Bon, dovesse ritornare
            presto. Ma tante furono le difficoltà ed i contrarii che si scopersero nelle trattazioni
            del negozio, che, sebbene si sperava poco frutto, tuttavia per non abbandonarlo, e per
            tenere quella corona sollecitata agli aiuti di Savoia, e non meno agl'interessi della
            Repubblica per le cose che correvano in Lombardia, fu trattenuto il detto ambasciatore
            in quella corte, affinchè uniti coll'ordinario, intendendosi bene con l'ambasciatore di
            Savoia, operasse il comun servizio e procurasse i favori ed aiuti necessarii e dovuti
            dalla corona per l'obbligo che l'anno precedente aveva contratto nell'accordato di Asti.
            Fra questa fluttuazione di armi e di consigli era il negozio della pace in piedi nella
            corte cesarea, maneggiato con molta prudenza dall'ambasciatore Giorgio Giustiniano e dal
            cardinale Griselio; ma siccome pareva che si accordassero nel fatto, così restava gran
            difficoltà nel modo dell'eseguire e nella riputazione. Al che si aggiungevano molte
            cavillazioni stravaganti introdotte dai ministri di Spagna che reggevano ed aggiravano a
            loro piacere così importante negozio, e per poterlo maneggiar meglio procuravano di
            tirarlo come fecero alla corte del loro re. Acconsentì la Repubblica volentieri per sua
            propria inclinazione, poichè in questo proposito non serrò mai le orecchie ad alcuno, e
            perchè vedeva che nè il pontefice Paolo V, nè gli altri principi d'Italia volevano
            risvegliarsi nonchè riscaldarsi, quantunque si trattasse del loro grave interesse e di
            conservare la comun libertà. </p>
          <p>Il re di Francia prese grandissimo disgusto di questa risoluzione, parendogli che
            l'autorità di accomodare le cose e la riputazione di essere arbitro in queste differenze
            convenisse più a lui che non era interessato e aveva per quest'effetto monsignor di
            Bethune ambasciatore in Lombardia: oltrechè la Repubblica ed il duca di Savoia uniti in
            interessi così grandi, come speravano da lui aiuti e favori, così pareva che avessero
            dovuto inclinare a dare a lui questo onore piuttostochè al re di Spagna. Ma benchè il
            risentimento di Sua Maestà e dei ministri fosse grandissimo per rispetto della
            riputazione, tuttavia non si passò ad altro che ad una condoglianza di parole mostrando
            esteriormente che purchè si facesse la pace non riceverebbe disgusto, che seguisse per
            opera del re di Spagna suo suocero. La vera ragione che non si fece alcun risentimento
            fu la perturbazione nella quale il regno era involto per il predominio del maresciallo
            d'onore e per la commozione dei principi della corte, di che si dirà poco appresso.</p>
          <p>Aveva Pietro Gritti, ambasciator veneto in Spagna, avuta procura dal duca di Savoia di
            poter trattare e concludere il negozio della pace unitamente con quello della
            Repubblica, e parimenti avuta commissione dal Senato di negoziare e stabilire la pace
            con Ferdinando e con l'imperatore per le cose degli Uscocchi con le condizioni limitate
            dai capitoli trattati in corte cesarea, e dell'espressa obbligazione di non accordare la
            pace della Repubblica se non con quella di Savoia. In diverse volte che si trovò col
            duca di Lerma non potè ridurre il negozio a perfezione, perchè restò discorde in due
            capitoli, l'uno di non perdonare ai ribelli, l'altro di non comprendere nel numero degli
            Uscocchi molti che essendo solo di quella razza non avevano atteso al corseggiare se non
            in occasione della presente guerra. Così restò l'uno e l'altro negozio imperfetto e
            senza conclusione, benchè in quello di Savoia non vi fosse alcuna difficoltà, perchè
            convenivano di eseguire puntualmente l'accordato in Asti. Si crede che la durezza del
            duca di Lerma, colla quale sturbò la buona e necessaria risoluzione, nascesse dal vedere
            il regno di Francia involto nelle guerre civili ed occupato nel proprio interesse, onde
            non pareva al re attendere a ciò che aveva promesso, d'aiutare il duca di Savoia con
            l'autorità e con la forza, e mostrarsi anco interessato colla Repubblica per la libertà
            d'Italia, e per l'antica ed amorevole amicizia che ad essa conservava, onde gli
            Spagnuoli avevano concepito speranza di vedere affatto abbandonati da Francia il duca e
            la Repubblica, e con questa occasione di avanzarsi non solo nella riputazione, ma ancora
            nell'interesse di Stato, e dare la pace con quelle condizioni che più tornassero a
            comodo loro, per incamminare più facilmente il disegno della monarchia, coll'abbassare
            questi due gran principi che sostenevano la libertà d'Italia e si opponevano ai loro
            pensieri, sofferti da tanti altri gran principi e dal pontefice ancora.</p>
          <p>Mentre la pace si trattava in Ispagna, il duca di Savoia entrato nel Monferrato con
            buon numero di gente, aveva fatto molti progressi impadronendosi di diverse piazze, non
            senza danno della soldatesca di Spagna che le guardava. Intanto, don Pietro di Toledo,
            ammassato grosso esercito di fanteria e di cavalleria, era andato in un subito ad
            assediare la piazza di Vercelli e la stringeva gagliardamente battendola da più parti
            con molti e grossi cannoni, e tenendola serrata in modo che il duca, con tutto che fosse
            in campagna con buone forze, non potesse soccorrerla come fu, e vedendo che i difensori
            non avevano mancamento di altro che di munizioni, tardi si doleva di averle cavate per
            servirsene altrove, il che fu la cagione della sua caduta. Questo assedio dispiacque
            grandemente a tutti i buoni Francesi vedendo apertamente la corona di Francia sprezzata
            dagli Spagnuoli, sicchè non solo non volevano dare esecuzione al trattato di Asti, ma
            ancora, mentre ella procurava il servizio del duca, trattavano di opprimerlo nella sua
            faccia, sicchè nè per uffizii che la Maestà del Cristianissimo facesse fare in Spagna,
            nè per instanze di monsignor di Bethune suo ambasciatore a don Pietro di Toledo poteva
            ottenere altro che parole, asserendo don Pietro che conveniva alla riputazione del suo
            re correggere e castigare severamente il duca di Savoia per esempio degli altri. Con
            tutto ciò Francia, o non voleva o non poteva rompersi con Spagna, perchè la regina madre
            che dominava ed il maresciallo d'Ancre che predominava, essendo più inclinati
            agl'interessi spagnuoli, ed a fare quanto sapevano che era desiderato dal duca di Monte
            Leone ambasciatore cattolico in corte, che ad aiutar Savoia come era loro debito, non
            volevano capire le istanze degli ambasciatori, nè i caldissimi ed efficacissimi ufficii
            che facevano, acciocchè la corona non abbandonasse gl'interessi d'Italia, ma soccorresse
            il duca di Savoia e giovasse alla Repubblica facendole avere il passo di gente per i
            Grigioni.</p>
          <p>Si aggiungeva a questa pessima disposizione della regina l'opinione del Consiglio di
            Stato, che dipendeva tutto dal maresciallo, essendo fatto tutto di uomini nuovi e
            confidenti di lui, coll'essere stati scacciati di corte e quasi relegati i contrarii e
            più vecchi consiglieri, Villeroy, Sillery gran cancelliere, monsieur di Vitry
            guardasigilli e Pisius segretario, sicchè le fatiche degli ambasciatori riuscirono vane.
            Ma niente impedì più gli aiuti dei Francesi che l'ambizione e la rabbia del maresciallo
            d'Ancre il quale per istabilire maggiormente la sua grandezza tirannica e per vendicarsi
            della congiura, che contro di lui facevano li duchi di Mayenne, Nivers, Bouillion e
            Vendo3me (come egli diceva) prima li fece dichiarar ribelli e poi essendosi ciascun di
            loro ridotto al suo governo e piazza principale per difendersi, tentò ogni via per
            opprimerli e distruggerli, tenendo in ciò impiegate le forze del regno tutte, divise in
            tre eserciti; e poteva ben farlo, perchè coll'assenso della regina madre disponeva di
            tutte le entrate e forze della corona a suo gusto senza trovar ostacolo; essendo i
            ministri tutti suoi dipendenti, il principe di Condé prigione, gli altri assenti o
            dichiarati come si è detto ribelli, il re giovanetto di anni 17, per opera della madre
            (perchè così tornava conto ai suoi fini) più applicato a gusti puerili che a negozii di
            stato e di governo, nè trovandosi chi ardisse esprimere concetto di condoglianza. Dal
            timore nasceva l'adulazione e quella insuperbiva la regina e gonfiava ogni dì più il
            maresciallo, parendo loro, con la prigionia del principe e con lo sforzo per castigare
            gli altri principi, di aver fatto quel più che bisognava per sollevare la casa reale da
            quella oppressione, che spargevano fuori, volessero metterla questi tali. Ma la verità
            non potendo aver luogo palese, stava chiusa nel petto di molti buoni francesi, nè si
            manifestava se non con segni, perchè non mancavano spie che osservavano sottilmente i
            concetti e ragionamenti di tutti per riportarli al maresciallo che severissimo si
            mostrava contro quelli che non approvavano le sue azioni. </p>
          <p>Il re medesimo e tutti li suoi più congiunti si trovavano spaventati, poichè il
            maresciallo era capitato a tanto ardire, che trattava di mutargli le sue guardie per più
            assicurarsi della sua persona, e di allontanare dalla corte nonchè dalla sua presenza
            diversi, tra i quali monsignor di Luines, nè sapeva il povero re a chi attaccarsi,
            conoscendo pur troppo chiaramente il pericolo nel quale si trovava la sua persona più in
            mano degli Spagnuoli che dei Francesi, in età puerile senza consiglio, e lo stato nel
            quale la regina madre e la tirannide del maresciallo avevano ridotto il regno.</p>
          <p>In così grave pericolo del re, perturbazione della Francia e rovina dei principi, non
            vi era chi potesse pensare non che trattare di negozii esterni, perchè la guerra ardeva
            in Francia e ciascuno pensava di ripararsi, ed i principi oppressi si aiutavano non solo
            coll'armi facendo uniti o separati quel più che potevano, ma ancora colle stampe
            manifestando al mondo la loro innocenza, e dichiarandosi fedeli vassalli del re che per
            difendere la libertà del regno, e conservare la maestà sua illesa dalla tirannide del
            maresciallo correvano al pericolo dell'onore, della vita e dei propri Stati.</p>
          <p>Sebbene queste cose erano tenute celate più che fosse possibile, pure capitavano alle
            orecchie del re e lo stimolavano a pensare a qualche rimedio, ma molto più lo pungevano
            le esclamazioni del popolo per le oppressioni che indifferentemente venivano fatte a
            tutti dalle compagnie e dalla soldatesca, perchè le strade non erano sicure, ma ognuno
            era preso e conveniva con esborso di grossa taglia riscattarsi. Si usava violenza nelle
            case alle donne, e le strida dei miserabili andavano al cielo con parole d'ignominia
            grande della regina e del maresciallo.</p>
          <p>Questi moti medesimi furono cagione, come si è detto, che gli Spagnuoli non vollero nel
            negozio della pace dare orecchie, non che stare alli patti ragionevoli, onde il Senato
            con l'assenso del duca commise agli ambasciatori suoi in Francia, che ne dessero conto a
            Sua Maestà cristianissima, nelle mani del quale desideravano che cadessero questi
            negozii e seguissero il suo consiglio per far quanto avesse stimato bene per servigio
            della libertà d'Italia e della sua riputazione, pregandolo di non voler abbandonare
            causa sì giusta, sempre abbracciata dai suoi maggiori, propria di quella corona, e di
            suo molto interesse per non lasciar che la Spagna si avvantaggiasse in Italia e vincesse
            il punto di opprimere due principi, antichi amici di Francia e benemeriti della sua
            grazia per tante azioni evidenti al mondo, dell'amore e della osservanza che sempre
            hanno portata, e che in particolare gli portano, e che soli sostentano la libertà
            cadente d'Italia e si oppongono alla pretesa monarchia di Spagna.</p>
          <p>Di più fu commesso ai detti ambasciatori che tenessero sempre l'occhio fisso a non
            lasciar unire questi due gran re, ma ad interessare ed obbligare il Cristianissimo da se
            alla protezione della Repubblica e del duca di Savoja quanto più fosse possibile sicchè
            almeno s'interponesse in tutte le cose con l'autorità. Lo stesso ufficio fece fare il
            duca prima dal Fresia suo agente e poco appresso dal marchese di Lanzano ambasciatore
            straordinario, mandato per occasione di congratularsi con Sua Maestà della pace
            restituita al suo regno con la morte data al maresciallo d'Ancre, azione in quei giorni
            non meno tramata con prudenza che eseguita con felicità, ed udita con indicibile
            allegrezza di tutti gli animi del regno e che levò la speranza a tutt'i partigiani di
            Spagna di poter spuntare nei loro macchinati disegni.</p>
          <p>Chi risvegliasse il giovinetto re, chi lo traesse ad impresa tanto importante, benchè
            il tutto fosse trattato con somma segretezza, ad ogni modo fu saputo da molti; nè questo
            è il luogo d'esplicarlo diffusamente: basta che al nostro proposito si dica che la
            vigilia di s. Marco, volendo il maresciallo entrare nel Louvre, che è il palazzo reale,
            fu incontrato sopra il ponte della seconda porta da Monsieur di Vitry capitano delle
            guardie del re e da Veiglis suo fratello. Vitry salutandolo gli disse che il re lo
            domandava; mostrò egli voler tornare indietro con qualche perturbazione; Vitry ciò
            veduto gli tirò di pistola e lo colse in testa e dal fratello ne fu replicata un'altra
            sicchè cadde morto sopra il ponte. Il re che nella sala aspettava il successo, sentendo
            i tiri si affacciò alla finestra e domandò se era morto, ed essendogli risposto che sì,
            allegro gridò: ora sì che sono re. Passò subito Vitry nelle stanze della regina madre e
            levatele le proprie guardie la chiuse nelle stanze dicendole che d'ordine del re dovesse
            contentarsi di non muoversi perchè era stato ucciso il maresciallo. Domandò ella se ciò
            era seguito per ordine di Sua Maestà, ed essendole affermato che sì, si ammutì tutta
            addolorata. Lo stesso si trasferì senza dilazione dalla moglie del maresciallo che stava
            nelle camere sopra di quelle della regina e la fece prigione levandole subito tutte le
            gioie e le cose di valore. Gli altri particolari di questo accidente non si scrivono per
            essere noti e per non appartenere al caso nostro. Basta, che questa morte liberò il
            regno dalla tirannide e dalla guerra, sollevò i principi oppressi, restituì i vassalli
            nella grazia del loro re, distrusse il Consiglio introdotto dal maresciallo, ritornò il
            vecchio, consolò tutta la corte, apportò a Sua Maestà immortal gloria, poichè in un tal
            giorno tutto il regno pieno di mestizia e di confusione si consolò, ritornò nel suo
            pristino stato di buon governo, di forza e di riputazione, onde abilitò il re a pensare
            alle cose d'Italia e ad incontrare occasione di ristorare la riputazione abbattuta degli
            Spagnuoli. </p>
          <p>Di questo successo fece Sua Maestà dar conto a tutti gli ambasciatori, e con applauso
            di tutto il mondo insieme con tutto il popolo si lasciò vedere e gridare re augusto e
            liberatore, ed entrato nel governo cominciò con infinita consolazione di tutti a
            regnare, e per far ciò più quetamente mandò la regina madre a Blois sebbene poco
            contenta e soddisfatta, e commettendo il caso della moglie del maresciallo alla
            giustizia, che dopo la fece morire, e volle uscire del tutto d'impaccio.</p>
          <p>Questo tempo di sì giusto ed importante risentimento, e così felice a tutta la Francia
            diede grand'animo agli ambasciatori veneti e di Savoja, per esporre quello che
            principalmente era stato loro commesso, che era in sostanza di persuadere il re che
            pigliasse la cura della pace e della guerra, ambasciata nella quale concorrevano molte
            difficoltà e del cui fine ragionevolmente potevano temere; imperocchè non solo la fresca
            affinità contratta tra queste due corone coi mutui matrimonii pareva dovesse
            accompagnare i pensieri del giovanetto re a quei del suo suocero, e renderglielo molto
            unito, ma sapevasi pure ancora come li ministri spagnuoli favoriti espressamente dal
            nunzio del Papa avevano tentato d'imprimergli nell'animo, che la più sicura strada di
            stringere il duca di Savoja e li Veneziani alla pace era lasciarli senza alcun ajuto,
            perchè vedutisi privi di ogni appoggio, non potendo per se stessi resistere alle forze
            austriache, sarebbero forzati ad accettar quelle leggi che fossero piaciute alle Maestà
            loro d'imporre, e se ne resterebbero queste due corone vere e sicure arbitre di ogni
            azione di tutta la cristianità. Non di meno, quando fu concesso di parlargli, promise
            quelle cose che furono da essi giudicate necessarie per mostrare la confidenza e la
            devozione che tenevano il duca e la Repubblica alla Maestà cristianissima. Gli fecero
            efficacissima istanza che assumesse sopra di se la protezione di questi due potentati
            ingiustamente combattuti dalle armi austriache, e perciò per più facilmente persuaderlo,
            con molto accorgimento gli fecero conoscere che per l'antica amicizia tenuta dai suoi
            predecessori e conservata da lui medesimo con questi principi come per dignità della
            propria persona, doveva essere in occasione tanto importante arbitro e protettore, ma
            principalmente per ragioni di buon governo e per lo stabilimento della propria grandezza
            gli conveniva abbracciare la difesa di questi due principati. Conciossiachè, siccome non
            vi erano altri in Italia che ardissero contrapporsi all'ambita monarchia spagnuola se
            non questi due, così quando avvenisse, che Dio non voglia, che anche essi restassero
            conculcati e presi dalle forze spagnuole, siccome sono tutti gli altri membri d'Italia,
            ed avessero ad essere soggetti od aderenti a Spagna, malagevolmente avrebbe potuto la
            Francia liberarsi da quegli artigli ed artificii che sono oggidì propri di quelli che
            più con le insidie che con le armi combattono, e tagliare quei lacci che le sarebbero
            tesi prima per dividerla in varie parti e nutrirla in domestiche sedizioni e poscia per
            abbassarla di maniera che non potesse in alcun modo contrapporsi alla insaziabilità dei
            suoi vastissimi pensieri.</p>
          <p>Queste cose con grande efficacia e con moltiplicati, per non dir quasi importuni
            ufficii spiegate al re ed al ristretto Consiglio commossero i generosi spiriti di lui
            inclinati a questa parte e fecero cangiar divisamento agli stessi consiglieri i quali
            sebben mal volentieri vedevano che il re ancora giovanetto, nel tempo che nel proprio
            regno non mancavano sospetti e dissensioni, desse di mano ad un tanto negozio; non di
            meno avendo inteso ed essendo certificati che gli Spagnuoli non mancavano di proporre al
            duca di Savoja partiti di accordo, e temendo che egli per nativa instabilità o per
            disperazione vedutosi abbandonato da Francia non vi si appigliasse, il consigliarono a
            prendere la protezione di Savoja e dei Veneziani, e procurar loro con ogni dignità una
            pace onorata; onde fu immediatamente spedita commissione ai capitani di 10,000 fanti che
            erano in pronto ed in assetto nella provincia di Champagne ed a 2,500 cavalli che
            marciassero nel Delfinato a ritrovare il maresciallo Lesdighières dichiarato generale
            regio nel Piemonte solo per difesa degli Stati del duca e far eseguire agli Spagnuoli
            l'accordo di Asti; ed il re, fatto chiamare a se l'ambasciatore di Spagna, con la
            propria bocca risentitamente gli disse, che era risoluto di non lasciarsi dare la burla.</p>
          <p>Camminarono le milizie lentamente per non essere state pagate opportunamente, e tardi
            giunsero al maresciallo che passò tardi i monti con l'esercito, sicchè al suo arrivo
            trovò Vercelli reso al governatore di Milano con dolore di tutti gl'interessati, con
            grande danno del duca e con gloria grande degli Spagnuoli. La cagione della tardanza del
            maresciallo non è difficile a trovare, perchè i ministri di Francia non vedevano
            volentieri che questo soggetto, inclinato alla guerra e poco amico degli Spagnuoli, si
            congiungesse col duca, dubitando di attacar la guerra con la Spagna, e desideravano
            muover gli Spagnuoli più con l'apparenza degli ordini dati che con la forza, e perciò
            gli ritardavano non solo le necessarie provisioni, ma anco gli ordini; e perchè questa
            loro intenzione tanto pregiudiziale agli occorrenti negozii fu ben conosciuta
            dall'ambasciatore di Venezia e di Savoja, per ciò con frequenti ufficj fatti
            efficacemente appresso lo stesso re, procuravano l'esecuzione degli ordini predetti con
            sollecitudine affermando che in questo punto consisteva il tutto e la particolare sua
            riputazione. Ma sebbene Sua Maestà con ardente e generosa volontà comandò conforme
            all'istanza, non fu obbedita come ricercava il bisogno, e per esser giovane conveniva
            lasciarsi reggere dal Consiglio ed aderire a quello che era consigliato, però non
            poterono gli ambasciatori far d'avvantaggio, massime che l'ambasciatore di Spagna ed il
            nunzio si affaticavano quanto potevano per divertire questa mossa o per farla riuscire
            almeno vana e infruttuosa con la tardanza come avvenne. </p>
          <p>Nel tempo medesimo successe un altro caso che portò occasione di gran perturbazione
            alla Repubblica e di giusto risentimento, e fu che ritrovandosi in viaggio le due galere
            bastarde che per ordinario portano da Venezia a Spalato mercanzie di molti mercanti e di
            diverse nazioni, queste essendo accompagnate per ordine del Senato dal capitano del
            golfo con dodici galere, e credendo anco di essere assicurate da tutta l'armata che era
            nel golfo per mostrar la faccia a quella di Spagna, furono, per poco accorgimento di
            esso capitano che le incamminò nelle acque di Lara, prese dall'armata spagnuola, cioè da
            una parte di essa smembrata dal corpo dell'intera flotta, la quale si era avanzata per
            tal effetto, e con esse restò presa anche un'altra galera, la quale non potè salvarsi,
            come fece col resto delle sue navi il capitano, che di azione così importante, dannosa e
            male intesa fu dal Senato con non poca indignazione chiamato a render conto.</p>
          <p>Questi due casi, quasi fatali, alterarono tutti li negozii abbozzati in Francia e
            resero la trattazione più difficile a tutti, perchè la Repubblica replicò l'ordine ai
            suoi ambasciatori che non concludessero il negozio con gli arciducali, nè i capitoli
            appuntati, se prima dal re di Spagna non erano restituite le dette galere con la
            mercanzia come preda fatta insidiosamente e contro ogni ragione, ed il duca stante la
            perdita di Vercelli, seguita come dissi per il tardar delle milizie francesi, voleva la
            restituzione di quella piazza innanzi ogni altra conclusione di pace, e minacciava di
            volersi vendicare degli Spagnuoli.</p>
          <p>Alle minaccie fece seguire l'effetto, perchè trovandosi con buone forze, specialmente
            perchè era accompagnato dal maresciallo di Lesdighières, sebbene ciò era contro le
            commissioni che aveva, passò con tutto l'esercito nello Stato di Milano e scorrendo fin
            sotto Alessandria, dove si trovava don Pietro, pose tutto a ferro e fuoco prendendo
            diversi luoghi con molta strage della soldatesca spagnuola e di altre nazioni che la
            difendevano.</p>
          <p>Questa incursione di Savoiardi misti con Francesi sopra il ducato di Milano, e questa
            pretesa restituzione della repubblica avrebbero potuto intorbidare il negozio della
            pace, se si fossero sapute dagli Spagnuoli, ma non prima pervennero alle orecchie del re
            Cristianissimo che Sua Maestà aveva assunto in se il negozio e stipulata la pace con
            l'assenso di ambedue le parti, e con stabilita deliberazione di trarlo a buon fine; con
            tutto ciò non fu poco il risentimento che fece l'ambasciatore di Spagna col re per la
            trasgressione del maresciallo, ma il tutto fu sopito colla missione di un ambasciatore,
            che subito fu spedito al re cattolico scusando il fatto con la natura vivace e
            precipitosa del maresciallo, affermando ch'era seguito contro gli ordini e la volontà di
            Sua Maestà Cristianissima. </p>
          <p>La Repubblica parimenti avendo ingrossato il suo esercito nel Friuli cogli Olandesi che
            le erano capitati, con sedici navi stringeva Gradisca ed insieme con Gorizia l'aveva
            ridotta a termine di potersi perdere per mancamento di viveri, ed in Istria si aveva
            avanzato assai colla presa di diverse piazze, e coll'essersi resa padrona delle campagne
            ritrovandosi per mare e per terra più potente degl'inimici. Per tutt'i quali rispetti
            aveva concepito speranza di prosperi avvenimenti, ma queste cose, come ho detto,
            successero dopo che il re Cristianissimo abbracciò il negozio della pace, il quale da
            una parte doveva piacere agli Spagnuoli, e dall'altra no, perchè non potevano vedere
            volontieri che la corona di Francia acquistasse appresso il mondo quella riputazione che
            essi medesimi, col ridurre il negozio della pace dalla corte cesarea alla cattolica, non
            avevano potuto ottenere. Ma conoscevano ancora che il re Cristianissimo faceva da buon
            senno e mandando, come già cominciava, grosso numero di gente in Piemonte, non solo si
            ponevano le cose del duca in sicuro, ma veniva ad essere ancora in pericolo grande il
            ducato di Milano, essendo il duca di Savoja ardito, coraggioso ed ardente per brama di
            vendicarsi dell'affronto fattogli con la presa di Vercelli. Ritrovandosi l'esercito di
            Spagna assai diminuito di forze per la perdita grande fatta all'assedio di Vercelli,
            vedevano anco ridotte le cose di Gradisca a mal termine, e quella piazza in pericolo di
            perdersi se non si sostentava col negozio che apportava loro gran molestia, sapendo che,
            rimosso questo ostacolo, sarebbe facilmente caduto anche il resto, e li Veneziani non
            solo si sarebbero avanzati in riputazione come essi per la presa di Vercelli, ma ancora
            nel fare la pace con più vantaggiose condizioni. Anco le cose di Ferdinando ponevano
            loro il cervello a partito, poichè nel possesso dei regni di Boemia e di Ungheria, per
            essere più facilmente eletto re dei Boemi, urtava in molte difficoltà ed in grandissimi
            impedimenti attraversati da quelli della religione, i quali se voleva superare
            bisognava, lasciando la difesa degli Uscocchi e di tutt'i suoi Stati al confine del
            Friuli e dell'Istria, raccogliere di là tutte le forze e lo spirito senza alcuna
            dilazione; oltrechè in alcuni elettori dell'imperio vi era poco buona disposizione verso
            di lui, e si sapeva che si adoperavano molto per escluderlo e per portar all'impero il
            duca di Baviera. Anzi gran parte dei principi protestanti e le terre franche non
            pensavano ad altro che al modo di vedere una volta il fine della casa d'Austria alla
            successione dell'impero, il che quanto premesse agli Spagnuoli non occorre dirlo; ma
            siccome ciò faceva che non fosse loro discaro che si mettesse di nuovo in piedi il
            trattato della pace, vedendo di non poter far più progressi, e di correr pericolo di
            perder non solo l'acquistato ma ancora ciò che speravano, così tenendo celato al
            possibile questo lor pensiero, si rivolsero agli artificii, con risoluzione di trar
            grande utile anche da questo negozio. Pertanto lasciarono che altri facesse l'istanza
            della pace, e fatta dire dal Cristianissimo al duca di Monte Leone ambasciatore di
            Spagna residente in Parigi, ed al re Cattolico per mezzo dell'ambasciatore di Francia,
            da principio si resero alquanto difficili e duri, ma poi si piegarono a poco a poco
            all'istanza del Cristianissimo, perchè avendo prima fatto rinnovar quelle voci che erano
            in bocca di tutti gli ambasciatori e ministri del re Cattolico, che il loro re amava la
            pace, ma era stato forzato a pigliar le armi per difesa dei principi oppressi, che la
            Repubblica ed il duca di Savoja ambivano gli Stati degli altri con pretensioni ingiuste
            e che erano stati l'origine della guerra d'Italia, e potendo aver la pace la avevano
            rifiutata, soggiunsero che il loro re con tutto ciò gliela avrebbe concessa di nuovo, e
            per mostrare al mondo che non amava la guerra, e per dar quell'onore alla corona di
            Francia che per mezzo suo si acquetassero questi umori, ma che non poteva nè doveva ciò
            fare se non con quei termini che convenivano alla sua riputazione, essendochè tal doveva
            essere anco la volontà della Francia per non lasciare che principi inferiori trattassero
            del pari con potentissimi re come essi erano, e così si condussero a prestare l'assenso
            che la pace di nuovo si trattasse.</p>
          <p>Ma gran parte di queste cose erano più fondate in apparenza che in realtà, perchè
            mentre si diceva di non amare la guerra e di non desiderare quel d'altri, il duca di
            Ossuna vicerè di Napoli corseggiava il mare Adriatico, e con potente armata ne impediva
            la navigazione e perturbava il lungo e quieto possesso che tiene la Repubblica; e
            dall'altra parte il governatore di Milano essendosi ingrossato nei confini, lasciava
            seguire molti atti ostili, e sempre ordendo e tramando diverse cose, studiava di tenerla
            in perpetuo travaglio, sicchè la Repubblica in fatto veniva per mare e per terra
            molestata con indebite maniere, e sotto colore di pace pativa evidentissime insidie fino
            nella propria città. </p>
          <p>Simulato parimenti era l'onore che fingevano di dare al Cristianissimo accettandolo per
            arbitro della pace, conciossiachè non per onorar lui, ma per vantaggiar se medesimi,
            quando pur non avesse a seguire alcun accordo, acconsentivano che egli vi
            s'interponesse; ma il fondamento principale dell'astuto loro consenso appoggiavasi alla
            buona cognizione che tenevano delle commissioni date dalla Repubblica ai suoi
            ambasciatori per le quali era proibito loro espressamente di acconsentire ad alcun
            trattamento di pace, se non le erano restituiti i tre vascelli presi con tutto il
            carico, perchè tenendo per fermo che gli ambasciatori non fossero per accettare alcun
            partito proposto dal re senza la espressa restituzione di quei vascelli, e potendo loro,
            quando ben gliene fosse fatta istanza, negarla, come cosa non spettante al negozio
            principale, rimesso dal re all'arbitrio di Sua Maestà, speravano che il fine di questo
            negozio avesse ad essere che il Cristianissimo alienatosi dalla Repubblica e dal duca
            fosse o per propor loro durissime condizioni, o per dar loro perpetuo silenzio, e perciò
            la Repubblica restasse in odio del mondo, e seguisse l'unione delle due corone, la quale
            per ottenere si affaticavano con ogni arte ed industria. E veramente in tutto il corso
            di questo negozio l'ambasciatore cattolico in Francia a niuna altra cosa attese più
            vivamente che a questa, ricevendo non piccolo aiuto dal nunzio apostolico, il quale con
            buona intenzione di pace persuadeva li ministri di Francia a non fomentare le forze di
            Savoja, nè quelle della Repubblica essendo che ciò serviva più a portar la guerra
            innanzi che a finirla, e persuadeva dicendo che i detti principi, disperati della
            protezione di quella corona, non avendo a chi ricorrere, annichilati di forze,
            caderebbero in braccio della necessità e si accomoderebbero ad ogni partito, e che
            questo era il vero modo per dar la pace all'Italia e por fine a tutti li travagli con
            gloria grande del re Cristianissimo. Erano insomma i pensieri degli Spagnuoli di voler
            pace per loro interesse, ma con ogni avvantaggio, di servirsi sotto specie di onore
            della corona di Francia per ministra dei loro vasti fini e di far cadere la colpa della
            guerra sopra il duca e sopra la Repubblica, e abbandonati che fossero da tutti,
            sforzarli a ricever tal pace quale avevano in animo di dar loro, cioè colma di danno e
            di vergogna. </p>
          <p>Con questi fini il re Cattolico così ben consigliato dai suoi ministri diede parole
            ferme di accomodamento all'ambasciatore di Francia che era alla sua corte, e pose il
            negozio in petto al re Cristianissimo, al quale fece anco presentare scrittura in
            conformità dal suo ambasciatore di Parigi per la quale si obbligava di stare a quello
            che avesse determinato e di dargli compiuta soddisfazione ed esecuzione. Questa
            scrittura la volle Villeroy sottoscritta dal duca di Monte Leone perchè non si fidava
            molto, e per avergli promesso che se i Veneziani non l'abbracciassero resterebbero
            esclusi dalla protezione del suo re, e se il duca non si contentasse, che allora unito
            col suo re farebbe che in ogni maniera seguisse la pace in Italia. </p>
          <p>La forma dell'accordo fu questo: che quanto a Savoja il Cattolico eseguirebbe
            l'accordato di Asti, e che sempre che il duca avesse disarmato in termine di un mese, si
            farebbe il medesimo nello Stato di Milano e si restituirebbero a Sua Altezza tutte le
            piazze tolte, niuna eccettuata, in modo che virtualmente era anco compresa quella di
            Vercelli della quale in vece il re di Spagna avea data parola all'ambasciatore di
            Francia ed il duca di Monte Leone l'aveva confermata in Parigi al Cristianissimo, ed a
            Villeroy che sarebbe certo restituita, e che intanto non avevano voluto dar questa
            soddisfazione al duca di nominarla in quanto che volevano aver questo per termine di
            riputazione in faccia del mondo. </p>
          <p>Che quanto alla Repubblica, se gli ambasciatori che ella teneva appresso il re
            Cristianissimo firmassero a nome della Signoria quelli capitoli che per il passato erano
            stati conchiusi in Spagna coll'ambasciator Gritti a nome pubblieo, e fossero in termini
            di giorni quattordici da esso Gritti confermati; anche il re Cattolico avrebbe fatto che
            l'ambasciatore dell'imperatore e dell'arciduca residente per questo effetto nella sua
            corte li sottoscrivesse; promette Sua Maestà cattolica per l'imperatore e per
            Ferdinando, che starebbero all'accordato, e darebbero intiera esecuzione ai capitoli
            colla sospensione delle armi, anzi conclusa che fosse la pace in Francia e ratificata in
            Spagna sarebbe seguita subito generale sospensione d'armi per mare e per terra, e così
            l'uno e l'altro negozio della Repubblica e del duca riceverebbero unitamente la
            conclusione ed esecuzione.</p>
          <p>Dall'altra parte la corona di Francia si obbligava in caso che le dette commissioni non
            fossero eseguite ed adempiute in tutte le loro parti, e che perciò bisognasse continuare
            la guerra, di essere unita col duca e colla Repubblica, con tutte le forze del suo regno
            a sostenerli finchè con esse l'Italia restasse libera e gli amici sicuri, e questa
            obbligazione era autenticata con giuramento reale.</p>
          <p>Condotto che fu il negozio a questo segno, il re Cristianissimo avendo avuta parola da
            Savoja per mezzo di M. di Bethune che quanto ai suoi interessi particolari avrebbe
            accettata la pace nei termini descritti perchè Vercelli fosse restituito, e vedendo che
            non restava alcun altro impedimento che dalla parte della Signoria quello della
            restituzione delle galere con la mercanzia, della quale se non si aveva promessa certa
            ed espressa fra i capitoli, era proibito agli ambasciatori della Repubblica di valersi
            della procura speciale che avevano di firmare la pace, rivolse il pensiero a superare
            per mezzo del suo Consiglio questa difficoltà che sconcertava ogni cosa. Fatti intanto
            chiamare gli ambasciatori passò con loro ufficii generali, dicendo che era risoluto di
            dare la pace alla Italia, e che essendo stato pregato d'interporvi solo l'autorità,
            voleva anco impiegarvi le forze se fosse stato bisogno, acciocchè la Repubblica
            conoscesse chiaramente la sua volontà buona; che però aveva commesso il negozio al suo
            Consiglio e perciò si ritrovassero insieme e concludessero ciò che era spediente sicuro,
            e che da quanto prometteva non avrebbe mancato desiderando che per le sue mani gli amici
            suoi ricevessero questo bene, come egli da loro ne desiderava l'onore per non abbandonar
            quello che era proprio dei suoi antenati.</p>
          <p>Così passarono gli ambasciatori al Consiglio ristretto e segreto, il quale dopo aver
            mostrato di stimare assai questo onore di concludere la pace a mezzo del suo re
            levandolo a quello di Spagna, e dette alcune cose per la fatica e difficoltà grande con
            la quale si erano ridotte le cose a quel segno, fece istanza agli ambasciatori che la
            lasciassero correre al bramato fine, non ricercando menzione speciale delle galere, ma
            rimettendo questo capo alla fede, all'amore e all'autorità della corona di Francia,
            promettendo che Sua Maestà cristianissima con iscrittura a parte, in quanto la
            stimassero necessaria, si sarebbe obbligata di affaticarsi con ogni suo potere col re di
            Spagna suo suocero acciocchè fossero restituite, e che punto non dubitassero di questo,
            perchè essendo dimanda giusta, non verrebbe loro mai negata.</p>
          <p>Gli ambasciatori, fatti gli ufficii che il tempo ed il negozio richiedevano, quanto al
            punto delle galere si escusarono con le loro commissioni che avevano in contrario, ma
            non giovò la loro scusa, perchè il Consiglio cominciò a stringere in modo che si conobbe
            chiaramente che voleva vincere il partito proposto, o abbandonare la Repubblica ed il
            duca ad attendere ai fatti suoi, poichè Sua Maestà spinto dalle gagliarde loro istanze
            aveva preso questo travaglio e si era interessato con la fede ed autorità, e nel
            pregarla assiduamente ad assistere ai loro interessi mille volte gli avevano esposto di
            aderire ai suoi consigli, sicchè volendo adempire la promessa e corrispondere coi fatti
            alle parole sì spesso replicate, non potevano negare oramai questa soddisfazione, e che
            quantunque le commissioni, come asserivano, o non fossero sufficienti, o non servissero
            a questa parte, anzi fossero contrarie, non dovevano però restar di concludere perchè
            Sua Maestà voleva che sapessero, che non risolvendosi essi ad abbracciare questa
            occasione di concludere con sì onorate condizioni, nell'ottener le quali aveva molto
            sudato, attenderebbe ad altro partito, di svantaggio per loro, poichè unitosi alla
            Spagna, farebbe poi la pace promessa in Italia con decoro o disgusto degl'interessati e
            che il pentirsi poi sarebbe stato fuor di tempo. Gli ambasciatori, intesa così risoluta
            proposta esplicata dal gran cancelliere, con grande ed estraordinario sentimento, fecero
            istanza che fosse loro dato tempo di scrivere e di aver la risposta da Venezia, perchè
            in negozio così grave non dovevano nè potevano, nei termini che si attrovavano, da per
            loro risolversi; ciò lor fu negato dicendo che il portar il tempo innanzi poteva far
            perdere tutto quello che il re aveva acquistato dalla volontà del re di Spagna, poichè
            essendo il maresciallo Lesdighières con le armi in mano, e le parti sdegnate ed
            insanguinate, non si poteva aspettar altro che mali successi, che privassero di quei
            beni che si avevano; che l'esempio era fresco, poichè non avendo voluto l'ambasciator
            Gritti concludere la pace in Ispagna per quei due capitoli ch'erano sostanziali, era
            seguita la resa di Vercelli, e la presa delle galere che avevano voltato sottosopra ogni
            cosa; onde non era bene di metter tempo di mezzo per non urtare in simile accidente. Che
            il negozio era così bene incamminato, che il punto contenzioso con gli Spagnuoli versava
            più intorno alla Repubblica che altro, e poichè si trattava di adempire con l'onore
            della Signoria si può dir tutto ciò che desiderava, non si doveva colla parola delle
            galere, che non si poteva più avere in tempo, disturbare così gran bene, e tanto più che
            questo negozio era differente e non aveva che fare con le altre cose spettanti
            all'arciduca Ferdinando ed al duca di Savoja; la conclusion fu, che non risolvendosi
            senza dilazione, non si trattasse più altro del negozio, ma facesse ognuno i fatti suoi
            da per se.</p>
          <p>Si ritrovarono gli ambasciatori della Repubblica in grande travaglio senza saper a che
            partito appigliarsi, che non patisse gran difficoltà. Vedevano la ferma e risoluta
            volontà del Consiglio e, per quanto si diceva di Sua Maestà, sapevano gli officii che
            gli facevano continuamente gli ambasciatori di Spagna ed il nunzio, nè avevano con chi
            consigliarsi fuorchè con l'ambasciatore d'Inghilterra. Conoscevano che l'adempire in
            ogni parte le loro commissioni era impossibile: consideravano lo stato dei negozii della
            Repubblica e quanto più si profondavano in quelli ed in altri simili pensieri, tanto più
            stavano dubbiosi e perplessi senza trovar buon partito.</p>
          <p>Il re veramente innamorato della sua gloria, e non inclinato all'amor degli Spagnuoli,
            ambizioso che non acquistassero in Italia maggiori forze di quelle che avevano,
            pacificato il suo regno, liberato da guerre civili, si trovava benissimo disposto a
            soccorrere le cose d'Italia, ma essendo giovanetto, inesperto e nuovo nel governo, la
            libera disposizione delle cose di tutto il regno era in mano dei consiglieri, alcuni dei
            quali erano stimati aderenti al partito degli Spagnuoli, altri con prudenza e con fede
            degna del grado loro, nel penetrare il bene degli amici, tenevano sempre gli occhi fissi
            all'interesse del re e del regno: il qual pretesto serviva ancora a quelli che avevano
            l'animo infetto e corrotto; tutti adunque con professione di zelo e d'integrità
            singolare concorrevano in ogni opinione, e si mostravano, come erano infatti,
            risolutissimi di non voler dar la pace ad altri per non tirarsi addosso fuori di tempo
            una guerra aperta con re tanto potente quanto è lo Spagnuolo, il che tenevano per certo
            sarebbe seguito nel portar l'armi per difesa del duca di Savoia. Perchè oltre quei
            rispetti generali che tutti sogliono avere di non esporsi senza necessità agli eventi
            della guerra sempre dannosi e rarissime volte commendati, conoscevano inoltre che non
            era prudenza il fidarsi così facilmente di chi con autorità grande comanda agli
            eserciti, perchè i fini privati ai quali bene spesso si attende più che al ben pubblico
            facilmente conturbano e contaminano anco gli animi per altro sincerissimi. Avevano anco
            un re giovine, da sè non atto a grandi risoluzioni, nè a portare le armi a cavallo, il
            regno era intaccato e consumato per le guerre civili passate, e per il gran consumo e
            profusione di denari e di munizioni che la regina madre ed il già maresciallo d'Ancre
            avevano fatto. Pertanto stimavano saggia risoluzione il portar il tempo innanzi, fuggir
            l'occasione della guerra, e ristorar la corona finchè il re giungesse all'età di poter
            da se stesso risolvere il suo servizio.</p>
          <p>Questo era il fondamento al quale si appoggiavano i suoi pensieri, e coi quali si
            reggeva il suo Consiglio, sicchè il pensare di rimuoverlo, essendo con fine del proprio
            interesse, era una vanità; volendo adunque vivere in pace e vedendo che il re era
            obbligato di parola ad acquietare i rumori d'Italia, al che non poteva mancare senza
            perdita della riputazione, non trovavano più che due strade di far ciò pacificamente e
            senza loro pericolo e danno: l'una era quella che tentavano con gli ambasciatori,
            l'altra l'unione con la Spagna. Alla prima piegavano per volontà ed affetto; alla
            seconda sarebbero stati condotti dalla necessità e come per forza, in caso che il punto
            delle galere fosse stato insuperabile, ed il negozio per questo rispetto fosse restato
            interrotto. Discorrevano i consiglieri che nell'uno e nell'altro di questi due modi,
            ottenevano l'intento loro, ch'era di far la pace per vivere in quiete conservando anche
            nel mondo la riputazione, poichè se la Repubblica e Savoia non avessero abbracciato le
            condizioni proposte, avrebbero i Francesi manifestato in faccia di tutti e pubblicato al
            mondo che il difetto nasceva dalla Repubblica, non dalla corona, la qual non era
            obbligata ad altro che a far eseguire l'accordo di Asti, ed aveva già ottenuto che si
            eseguisse: onde spezzato questo, restava libera da tutti gli obblighi, e doveva non solo
            per proprio interesse, ma per beneficio universale congiungersi con la Spagna, e per dar
            la pace all'Italia, come principe sovrano tenuto ad invigilar il bene di tutta la
            cristianità. Conosceva il Consiglio che ciò avrebbe accresciuto grandemente il concetto
            degli Spagnuoli specialmente in Italia, per aver dato a loro comodo la pace ai nemici, e
            per essersi quasi impadroniti della volontà dei principi cristiani ed ancora della
            corona di Francia, facendola in certo modo piegare a suo gusto, sicchè per l'avvenire
            non s'opponesse più alla pretesa sua monarchia: ma paragonato il danno all'utile che il
            re ed il regno potevano ricevere dalla pace, giudicavano l'utile maggiore, e vedendo che
            sarebbero venute mille occasioni col tempo di scemar questo concetto, e di farsi
            conoscere, come erano, liberi, indipendenti, atti e risoluti a ritardare il corso dei
            loro vasti ed immoderati pensieri; e quanto più i consiglieri piegavano a questa parte,
            in caso, che gli ambasciatori di Venezia non cedessero, tanto più effetto facevano gli
            ardenti officii del re di Spagna, che non lasciava alcuna cosa addietro per ottenere la
            unione desiderata, instando, pregando, stimolando e facendo proposte grandissime; gli
            officii del nunzio erano alquanto più riservati e circospetti, ma attendevano al
            medesimo fine, poichè il pontefice desiderava ben la pace, ma quanto si faceva in
            Lombardia dal cardinale Lodovisio e dai nunzii in Francia ed in Ispagna era tutto con
            grandissimo avvantaggio del Cattolico; nè giovava agli ambasciatori dei Veneziani
            aiutati anco da quel d'Inghilterra, l'avere scoperto l'inganno e l'astuzia spagnuola, il
            far conoscere che il pontefice non si muoveva con quel paterno affetto che era
            obbligato, ma solo per favorire gl'interessi di Spagna, perchè i consiglieri mostravano
            veramente che quando non si potesse far altro, si volevano anco lasciare indurre con
            questi mezzi a fare la pace, non volendosi per qualsivoglia immaginabil cosa staccare da
            ciò; onde gli ambasciatori vedendosi ridotti a stretto passo e chiusa ogni strada di
            espugnare l'animo dei consiglieri, furono costretti a pensar più che mai per l'addietro
            ai danni grandi che avrebbe portato seco questa unione: si rappresentò agli animi loro
            la rovina d'Italia, la qual cadeva finalmente sopra tutta la Repubblica perchè ben
            sarebbe stata necessitata ceder alla Francia ed obbedire alla necessità, essendo la
            maggior parte delle forze del Piemonte, o della nazion francese, o dipendenti da
            principi che obbedivano alla corona, e per conseguenza non vi era alcun dubbio, che se
            il negozio fosse stato disciolto, subito sarebbe stato richiamato in Francia il
            maresciallo Lesdighières e tutti quelli della nazione, sicchè tutte quelle forze che
            davano speranza di sostentar la guerra, in breve tempo sarebbero state levate e ridotte
            al niente; onde Sua Altezza sarebbe restato preda di Spagna, o sarebbe stato necessitato
            a cedere alla volontà del Cristianissimo, se avesse voluto conservare il suo Stato. </p>
          <p>Se in materia sì grave e tanto importante, ed in tanta fluttuazione d'animo, gli
            ambasciatori della Repubblica non potendo come bramavano portare il negozio al Senato,
            avessero avuto almeno con chi consigliarsi, il loro travaglio non sarebbe stato sì
            grande; ma non vi era altri che l'ambasciator d'Inghilterra, il qual tenendo per certa
            la mala volontà degli Spagnuoli, e dubitando assai di quello che si avesse potuto
            attendere dalla corona di Francia, in caso che avesse bisognato continuare la guerra,
            essendo i Francesi per natura instabili e poco accurati dell'interesse dei loro amici, e
            specialmente in Italia, dove non avessero a fare come avevano dimostrato col duca di
            Savoia, il qual non solo non avevano difeso, come sarebbe stato loro obbligo, ma anzi
            abbandonato e lasciato quasi cadere in mano dei suoi inimici, ed essendo quella corona
            sottoposta a mille accidenti per turbazioni ed occasioni di potersi e volersi sotto
            colori di onesti pretesti ritirar dall'obbligazione, si stringeva nelle spalle e diceva
            che comandava la necessità di abbracciare il minor male. Il nunzio, in luogo di
            consigliare, protestava, che tutta la colpa sarebbe stata addossata alla Repubblica,
            anzi agli ambasciatori medesimi, poichè la Repubblica in caso dei gravissimi e
            pericolosissimi accidenti che le soprastavano avrebbe potuto scusarsi sopra di essi
            attribuendo loro tutta la colpa del male e tassandoli di poco circospetti e prudenti,
            soggiungendo che le istruzioni limitate dovevano servire nel caso di aver potuto
            impetrar tempo di scrivere al Senato per avere risposta, ma che essendo ridotti al punto
            della necessità, col protesto in faccia, ogni ragione di Stato ricercava che si avesse
            l'occhio al fine, e che adesso s'innalzasse e raddrizzasse ogni risoluzione. Ma questo
            discorso non muoveva gli ambasciatori perchè parte veniva da persona sospetta, che non
            aveva altro fine che di veder la pace, parte perchè come buoni cittadini posponevano il
            loro privato interesse a quello della patria, e sapevano che facendo la pace contro le
            loro commissioni od almeno in qualche parte discrepante, si ponevano in disgrazia della
            loro Repubblica, onde anco da questa parte vi era certa rovina e precipizio. </p>
          <p>Poichè dunque non potevano aver di fuori consiglio, e tutto il negozio restava
            appoggiato alla sola debolezza del loro ingegno, si ridussero in sè medesimi, ed
            esaminando le loro commissioni non sapevano da principio risolversi a non osservarle,
            perchè non pareva che convenisse a buoni ministri di una Repubblica che si era
            conservata lunghissimi secoli coll'obbedire inviolabilmente le leggi, interrompere così
            esemplare istituto a disconcerto del buon governo, ed a pregiudizio notabile
            all'avvenire dei pubblici negozii; al che si aggiungeva che firmando tal pace senza
            ordine pubblico bisognava violare due capi delle commissioni, l'uno dei quali
            apparteneva all'ordine, e l'altro al merito, e porgere al Senato giusto motivo di
            sdegno. La obbligazione che passava tra la Signoria ed il duca di Savoia, e l'ordine che
            avevano avuto gli ambasciatori non comportava che senza l'assenso di Sua Altezza i
            Veneziani concludessero cosa alcuna nonchè negozio tanto importante e concernente ad
            interessi così gravi. L'ordine di non concludere senza le galere della Repubblica e le
            mercanzie era assai chiaro e toccava al suo interesse e di molti suoi poveri sudditi. Ma
            fissandosi lungamente in questi pensieri trovavano che avendo comunicati tutt'i negozii
            con l'ambasciatore di Savoia, quantunque non avessero potuto ottenere il suo assenso,
            perchè non avevano neanche essi sufficienti commissioni, tuttavia non ripugnavano, nè
            facevano alcun atto di protesta, anzi affermavano che essendosi ridotti a tal partito,
            era meglio fidarsi della corona di Francia, che restar preda dei suoi nemici. </p>
          <p>Di più entrando il re Cristianissimo per mantenitore del tutto, in particolare
            promettevasi che il duca assentirebbe volentieri, nè perchè non avevano avuta la parola,
            pareva agli ambasciatori che si dovesse sprezzare l'autorità di sì gran re in negozio di
            tanto rilievo, nel quale per le ragioni già dette la volontà di Sua Altezza era
            impegnata nelle mani di Sua Maestà cristianissima. Quanto al capo delle galere vedevano
            che il negozio della restituzione di esso non era nelle loro commissioni, siccome quello
            che si aggiunse solamente dopo la presa di esse, e che la risoluta volontà del Senato di
            non voler guerra con gli Spagnuoli faceva che il primo capo della loro instruzione,
            ch'era l'unione con Francia disunita dalla Spagna, cessasse con questo, sicchè non si
            potesse in modo alcuno all'uno ed all'altro obbedire. Chi voleva che si eseguisse ed
            esprimesse il punto delle galere, perdeva l'unione con Francia, e chi voleva conservare
            quella corona interessata con la Repubblica non poteva parlare allora di voler la
            restituzione di esse galere, volendo che facessero parte dei capitoli della pace. Poichè
            dunque la necessità comandava che si obbedisse ad un solo dei due capitoli, perchè tutti
            due non si potevano conseguire, e che gli ambasciatori dovevano risolversi da sè
            medesimi senza avere il beneplacito del Senato, parve ad essi assai meglio la
            risoluzione di stare uniti con la Francia con l'aggiunta della speranza di aver per suo
            mezzo le galere, che perdere l'uno e l'altro, e porre la Repubblica a nuovi e più
            pericolosi accidenti, e lasciarla in istato di perdizione, perchè dal canto di Savoia
            non si poteva sperare più alcun bene, e non potendo Sua Altezza operar nulla o poco con
            le sole sue forze, e posto che la Repubblica avesse preso Gradisca in pochi giorni con
            riputazione di glorioso trionfo d'acquisto e di gloria, vincendo l'armata spagnuola nel
            golfo: tuttavia sarebbe stato preso non il fine ma il principio di una pericolosa guerra
            nella quale si sarebbe trovata la Repubblica sola e derelitta da quasi tutti i principi
            cristiani, poichè il principe e capo di santa Chiesa, al quale come a padre comune si
            appoggiava il carico della salute e della libertà d'Italia, e quasi tutti gli altri si
            vedevano risoluti pei loro particolari interessi di non contravvenire al volere del re
            di Spagna, anzi molti gli prestavano aiuto ed obbedienza, e la Repubblica anco unita col
            duca di Savoia non poteva portare il grave peso senza che altri di maggior forza e
            riputazione le porgesse aiuto, ma conveniva cadere col tempo, se Iddio benedetto non vi
            avesse posto la sua santa mano. </p>
          <p>Questa ragione era evidente a tutti, ma gli ambasciatori conoscevano più addentro lo
            stato della Repubblica, cioè con quanta difficoltà e spesa conducevasi la soldatesca da
            parti remotissime, e condotta con tanto incomodo la tratteneva, e che l'esercito della
            Repubblica era formato di varie nazioni e governato da capi forestieri che avevano non
            solo insopportabili pretensioni, ma ancora contrarii affetti al pubblico servizio, e
            l'esperienza lo faceva conoscere chiaramente, poichè il floridissimo esercito che teneva
            nello spazio di due anni non aveva potuto acquistare Gradisca, piazza dagli intelligenti
            stimata debolissima, e nemmeno sforzare l'inimico ad alcuna utile risoluzione, anzi si
            sapeva che il maggior potere degli arciducali nasceva dal conoscere il mal governo dei
            capi della Repubblica, le discordie, la poca attitudine della milizia di essa ad impresa
            di considerazione; che la perdita dei buoni e valorosi soldati, e d'infiniti sudditi era
            stata grande, con danno universale di tutto lo Stato che dalla lunga guerra riconosceva
            altre gravissime perturbazioni massime in una Repubblica che si è sempre governata con
            l'esecuzione delle leggi, le quali nell'ardore delle armi restano sempre confuse,
            sospese e senza forza; sapevano di certo solamente che bisognava far ogni cosa con la
            borsa in mano, e che ogni nazione e cadaun altro interessato aveva l'occhio alla fama
            del suo danaro: il quale in questi casi si profonde senza difetto, misura e carità, e
            che consumato il tesoro, che è nerbo principale dei principi e nutrimento degli
            eserciti, per necessità sarebbe stata senza amici, senza forze, senza soldo e preda dei
            suoi inimici: che essendo la Repubblica di tanta antichità, governata con tanta prudenza
            e religione, e conservata libera per tanti secoli, era odiata, invidiata e sdegnosamente
            ammirata fra le teste coronate, e da principi superiori di Stato e di forze ed inferiori
            mal volentieri veduta in grandezza e riputazione, con inimici aperti e con amici più
            finti che veri: onde il fidarsi riusciva di gran pericolo ed il difendersi con evidente
            sconcerto di tutte le cose ed impossibile; e però bisognava che negozio sì grande,
            fondato sopra interessi di Stato, esposto ad infiniti casi ed a mille mutazioni di
            pensieri, ed il quale ricercava tempo per l'esecuzione, forze per drizzare le cose
            sconcertate, e molta autorità per istabilire fosse appoggiato a soggetto tale che per
            reputazione del dominio fosse stimato sufficiente dal mondo a reggerlo ed a tirarlo a
            perfezione; il che appunto può far la prudenza umana in negozio sottoposto alla
            variazione ed alle contingenze, come sono quelli di Stato, concernente guerra e pace, e
            che quanto alla provvidenza, bisogna lasciarla a Dio che dispone tutte le cose come gli
            piace. </p>
          <p>Finalmente come persone pratiche di governo, considerando che tutti i negozii politici
            passano fra persone pari ed eguali e fra superiori ed inferiori, nè fra i primi valgono
            per lo più le ragioni, ed in esse può ciascuno esercitar le sue forze per sostentarle,
            ma nei secondi è di mestieri che la prudenza si accomodi non a quello che la giustizia
            vorrebbe, ma a quello che comanda il termine di buon governo, che è di conservar il suo
            quanto più si può o comporta l'occasione, non avendo i principi liberi altro superiore o
            giudice delle loro azioni che Iddio, onde è sempre stimata prudenza il cedere alle volte
            alla forza, alla necessità ed alla mala fortuna, quando non si possa sostentare la
            ragione: concetto approvato da tutti i savii, nè mai revocato in dubbio, anzi
            autorizzato ed eseguito in tutt'i secoli secondo l'occasione dei maggiori potentati del
            mondo. </p>
          <p>Ma oltre queste ragioni esaminate da ambidue gli ambasciatori e da quelli di comune
            assenso approvate, benchè in altre occasioni sempre si fossero scoperti contrarii e
            differenti di opinioni: altri concetti stimolavano l'ingegno del Bon, i quali ebbero
            tanta forza che, quantunque vedesse quanto il suo proprio interesse restava esposto al
            giudicio o di rigorosi politici o di mal affetti ed ingiusti censori delle azioni sue,
            ad ogni modo cesse all'istanza fattagli dai consiglieri regii, e si attenne al partito
            propostogli come più sicuro ed espediente beneficio pubblico: egli considerava d'essere
            stato mandato in Francia con titolo di ambasciatore straordinario il quale titolo
            siccome gli dava molta preminenza sopra la persona dell'ambasciatore ordinario Gussoni,
            così pareva di necessità che gli concedesse qualche prerogativa sopra l'autorità degli
            altri ambasciatori ordinarii, e quindi egli ne cavava quasi di necessaria conseguenza
            che se la sua patria lo aveva scelto fra tutti i suoi prudenti e savii Senatori a
            sostentare un negozio così grave con tal carico appresso il re di Francia, ben si poteva
            credere che ciò avesse fatto perchè lo riputasse tale, che per intelligenza di cose
            acquistata con l'esperienza di tanti gravi suoi maneggi, e per la fede verso la
            Repubblica, potesse nelle occasioni più ardue e nei casi più repentini prendere quel
            consiglio che ella medesima dar non gli poteva per la distanza dei luoghi; della qual
            libertà in qual altra occasione poteva egli servirsi più saviamente che in questa, nella
            quale il sagace consiglio degli Spagnuoli e la variabile natura dei Francesi potevano
            porre in grande rischio la salute della Repubblica e le libertà della tanto miserabile
            Italia? </p>
          <p>Oltre di ciò egli si diede a credere, che non sempre il trasgredire alle commissioni
            meriti di esser dannato, ma solamente quando il beneficio che se ne attende non è
            sicuro, od altri vi si induce per malizia e fiacchezza, ma precedendovi retto e maturo
            giudizio, e seguendone l'effetto preteso, che la trasgressione non pure non avesse ad
            esser ripresa, ma il suo autore commendato, e fosse veramente una specie di
            quell'errore, che dal principe della eloquenza romana (<hi rend="italic">Liber de natura
              Deorum</hi>) vien chiamato, <hi rend="italic">peccare in Rempublicam cum
            beneficio</hi>, opinione tanto approvata dai politici che par da essa sia derivata
            quella ragione di stato secondo la quale regolansi oggidì tutt'i principi per venire al
            fine loro desiderato.</p>
          <p>Per tutti questi rispetti gli ambasciatori, avuto in considerazione lo stato nel quale
            si trovavano tutt'i principi, presero risoluzione di accettare la pace nella maniera che
            si è detto, e che piaceva alla Francia, per tenere quella corona unita in particolare
            con la Repubblica ed obbligata agl'interessi d'Italia, facendo restar delusi gli
            Spagnuoli e rendendo infruttuosi i loro artifizii, e così conseguirono: senza aver mira
            alcuna al proprio bene ed allo evidente pericolo nel quale ponevano volontariamente sè
            stessi, per conservare la loro patria.</p>
        </div2>
      </div1>
    </body>
  </text>
</TEI.2>
