<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Discorsi intorno alla tragedia</title>
      <author>Nicolò Rossi</author>
    </titleStmt>
    <extent>142 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000677</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-06-04T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<titlePage>
	<docTitle>
		<titlePart type="princ">Discorsi intorno alla tragedia</titlePart>
	</docTitle>
	<docAuthor>Nicolò Rossi</docAuthor>
	<docDate>1590</docDate>
	<docImprint>
		<publisher/>
		<pubPlace/>
		<docDate/>
	</docImprint>
</titlePage>
</front>
<body>
<div1 type="dedica"><head>Ai lettori</head>
<p>Fu sempre mia intenzione, nobilissimi lettori, di affaticarmi negli studii delle buone e pulite lettere, ai quali mi diedi sino nel primo tempo della mia fanciulezza, non solamente per diletto et util mio particolare, ma eziamdio per la utilità commune degli studiosi. Perciò che essendo l'uomo nato non per sé solo ma per giovare anche altrui, parmi che manchi di essere uomo chi non ha un simile pensiero. Perciò grande obligazione dobbiamo avere a quegli eccellenti uomeni che con tanti scritti ci hanno aperta la strada a tutte le scienze. Onde questa nostra età veramente aurea è ripiena di così eccellenti ingegni e di così nobili scritti che, come hanno fatta agevole la strada di pervenire al sommo di ogni dottrina, così hanno fatto malagevole altrui il ritrovar modo di più, scrivendo di alcuna nobile materia, essercitare l'ingegno. E sopra tutto è soverchio scrivere alcuna cosa di quello che prima scrivesse Aristotile, chi non facesse ufficio di interprete, recando alcuna luce a molti luoghi da lui oscuramente trattati. Ma nella <title>Poetica</title>, ove così brevemente et oscuramente trattò de' due poemi tragico et epico, ha dato campo a molti nobili ingegni di scrivere molti nobili volumi in tal materia. Né pareva ch'altro si potesse desiderare se non che alcuno si prendesse carico di fare conoscere l'arte da Aristotile insegnata per prattica sopra tali poemi, che non traviassero punto dagli ammaestramenti di esso filosofo; il che io mi ho preso a fare, più tosto mosso da un buon animo di giovare agli studiosi che io conoscessi le mie forze uguali à così gran carico.</p>
<p>E sì come i mesi passati scrissi alcuni mei discorsi sopra la comedia del molto reverendo et illustre signor Fra Gioan Battista Calderari, Cavaliere di Malta, di felice memoria, così ho voluto prendere per soggetto del presente nostro trattato la <title>Sofonisba</title>, tragedia del molto illustre e dottissimo signor Gioan Giorgio Trissino, dal Vello dell'oro, sì perché ella di tutte le moderne tragedie tiene il primo luogo (e quanto fosse superiore a molte delle antiche, si vide l'esperienza, quanta differenza fu dalla rappresentazione sua a quella che fu fatta gli anni passati con tanta spesa e tanta magnificenza, di questi illustri signori Academici, dell'<title>Edipo tiranno</title> di Sofocle; nella quale, quantunque la spesa dell'apparato e di tutte le altre cose fatta da questi signori rapisse gli animi di tanti forestieri alla contemplazione della grandezza dei loro nobilissimi animi, il subieto antico non dilettò molto gli uditori avezzi ai costumi dei tempi più freschi), sì perché avendo io in casa così nobili subietti di tragedie e di comedie non dovevo andarli mendicando da forestieri. Credo averò anche recato giovamento agli studiosi della poesia, avendo io raccolto molte cose, dette dispersamente da Aristotile, in un luogo solo con bell'ordine e facile, e per avere trattato molte cose tralasciate da esso filosofo e dichiarati molti luoghi difficili della sua <title>Poetica</title> et ampiati molti precetti con l'auttorità di altri nobili scrittori.</p>
<p>Onde se da noi alcun giovamento riceverete, rendetene lode al Signore, che si ha degnato illuminare et innalzare l'oscuro e basso mio intelletto.</p></div1>
<div1 type="capitolo"><head>Capitolo Primo.</head>
<argument><p>Della origine et accrescimento della tragedia et in qual maniera di versi si dee scrivere.</p></argument>
<p>Dovendo io discorrere molte cose intorno alla tragedia, m'è paruto cosa convenevole innanzi ad ogn'altro discorso dichiarare alcune cose intorno alla origine et accrescimento suo et in quale maniera de' versi fosse scritta prima et in quale il si dee scrivere da' nostri poeti italiani. Certa cosa è, dunque, per quanto è stato scritto da Aristotile nel principio della <title>Poetica</title>, che la imitazione, che è proprio instrumento del poeta, è data agli uomeni dalla natura, poiché per quella sono differenti dagli altri animali; per quella imparano più agevolmente le prime lettere, e di quella molto si dilettano; e tanto che le cose vere che potrebbero indurre in loro spavento, orrore e pianto, espresse con imitazione daranno loro diletto e piacere. Onde se fossero veduti da alcuno que' crudelissimi tormenti che fe' dare Nicocreonte, tiranno di Cipri, ad Aristarco, e vedesse il tormentato con tanta constanzia di animo patire quelle acerbissime pene, chi non sarebbe privo di ogni umano sentimento qual volta non si sentisse pieno di orrore e di compassione? E pure, se una tal cosa fosse descritta poeticamente da alcuno eccellente poeta, non come fu fatta ma come verisimilmente puote essere fatta o vero dipinta da alcun pregiato pittore in alcuna tavola, maravigliosamente dilettarebbe. Ecco dunque come dalla natura disposti all'imitazione siamo: quinci avvenne, soggiunge Aristotile, che altri che erano più atti ad imitare le nobili azioni et i lodevoli costumi, cominciarono a descrivere inni et encomii, e quelli che erano meno atti a questo cominciarono descrivere vituperazioni di cattivi. Onde io stimo che l'inno sia il più antico poema che fosse trovato, poscia che gli uomeni che primi poetarono e furono atti alle imitazioni delle cose illustri, chiara cosa è che, rapiti dalla maraviglia dell'ordine e della bellezza dell'universo, prima cominciassero lodare il suo creatore e governatore Iddio, dandoli varie doti e potenze, onde nomandolo con nomi diversi, parve ad alcuni che credessero più dèi essere. Di questi fu Ante Antedemone, di cui parla Plutarco nel libro ove trattò della musica, il quale fu primo che scrivesse inni; e perciò Orfeo, Museo e Lino da Santo Agostino nel libro XVIII della <title>Città di Dio</title> sono nomati poeti teologi. Né fu Ante innanzi Orfeo, come afferma Giulio Cesare Scaligero nel primo libro della <title>Poetica</title>, ma in un istesso tempo con esso Orfeo, con Lino e Museo, come dechiara lo stesso Plutarco; e benché faccia menzione se non di Lino, dicendo Santo Agostino che Orfeo, Museo e Lino furono in un tempo istesso, si dee dire che Ante, se fu al tempo di Lino, che fosse parimente al tempo di Orfeo.</p>
<p>Dagli inni nacquero gli encomii, poscia che, stimando gli uomeni essere molto simili agli dèi, quegli che fortemente combattendo per la patria o giustamente conversando tra gli uomeni o in qualche altra virtù sopra gli altri erano illustri e pregiati, cominciarono con encomii lodare i lodevoli loro et illustri fatti; e perché queste virtù onde tali azioni derivano erano simili alle virtù degli eroi, d'indi furono nomati cotali poemi eroici. Perché negli eroici poemi spesso erano narrati casi calamitosi avvenuti a persone eccellenti et eroiche, quinci nacque di poi la tragedia, la quale, come diffineremo al suo luogo, è azione illustre di persone illustri col fine calamitoso, sì come dice Aristotile che dai iambi parimente nascessero le comedie. Questo è quello che nel X della <title>Republica</title>dice Platone, che la <title>Iliade</title> di Omero è una tragedia, et Aristotile nella <title>Poetica</title> dice dalla <title>Iliade picciola</title>, ch'è intesa altra da quella di Omero ove descrisse l'ira di Achille, potersi trarre molte tragedie, le quali molte annovera il dottissimo signor Riccobono; e dal quarto della <title>Eneide</title> di Virgilio parimente potrebbesi trarre un soggetto di tragedia col caso di Didone. In questa guisa, dunque, ebbe origine la tragedia; ora come fosse accresciuta dichiareremo.</p>
<p>Orazio, nella <title>Pistola ai Pisoni</title>, dice che Tespi fu della tragedia inventore, la quale dice egli ch'era condutta sopra certi carri et era recitata da uomeni ch'avevano i volti tinti di feccia; e che la tragedia prima fosse portata sopra certi carri e fosse recitata da istrioni tinti di feccia, consento ad Orazio, conciò sia cosa che e Plutarco in quel libretto <title>Della musica</title>, e Aristofane nelle <title>Nebule</title>, e Suida nel vocabulo «panathenea», e Cicerone nell'epistola II del secondo libro delle scritte a Quinto suo fratello, me lo confermano. Ma non m'acqueto già alla opinione sua in quanto ei dice che Tespi fu inventore della tragedia, mosso dalla auttorità di Platone nel <title>Minoe</title>, ove dice che s'ingannano coloro i quali dicono che la tragedia sia ritrovamento di Tespi o di Frinico, ma che è stata ritrovata dagli Ateniesi molto tempo innanzi che Tespi o Frinico fossero? E Laerzio nella <title>Vita di Platone</title>, ove dice che innanzi Tespi il coro solo recitava la tragedia e che Tespiaggiunse al coro un istrione, dimostra che la tragedia fu ritrovata innanzi che Tespi vi aggiugnesse un istrione; e Suida annovera sedeci tragici innanzi Tespi. Onde appare manifestamente contra la opinione di Orazio che Tespi non sia stato inventore della tragedia. Ora, avendo la tragedia avuto così rozzo principio qual di sopra dicemmo, ebbe accrescimento parte da' ditirambi, parte da Tespi, parte da Eschilo, e finalmente da Sofocle ebbe l'ultima mano. Ricevette, dunque, da' ditirambi il numero e l'armonia, da' quali quanto all'istrumento non è in altro differente, se non che il ditirambo usa in un tempo istesso la elocuzione, il numero e l'armonia, e la tragedia separatamente, servendosi del numero e dell'armonia fra gli atti. E sì come il ditirambo era fatto in onore di Bacco, così la tragedia primieramente si faceva in onore di esso Bacco, donandosi al vincitore che avesse conteso della tragedia il becco, annimal consacrato a Bacco. Poi Tespi le aggiunse un istrione, come dice Laerzio, essendo prima recitata dal coro solamente. E perché quale fusse questo istrione aggiunto da Tespi, quale il secondo da Eschilo, e quale il terzo da Sofocle, veggo essere varie opinioni degli spositori di Aristotile, non fie forse inutil cosa dichiarare parte di quelle.</p>
<p>Alcuni dunque dicono, e fra gli altri Giacomo Grifolo nel suo comentario sopra la pistola di Orazio ai Pisoni dell'<title>Arte poetica</title>, che altro non intende Aristotile se non le prime parti che si assignavano alli istrioni, che Tespi ordinasse il parlare delle prime parti, Eschilo delle seconde, e Sofocle delle terze; la cui opinione è, per mio parere, non buona, facendo Aristotile ove parla di Eschilo chiara distinzione dalli istrioni al parlar delle prime parti. Altri poi hanno isposto che innanzi Tespi il coro facesse ufficio di coro e di istrione e che egli vi aggiugnesse un istrione che facesse tutte le parti, contrafacendo diverse voci, fra' quali è Dionisio Lambino nel suo commentario sovra la stessa pistola di Orazio ai Pisoni. Altri poi dicono che per coro, in quel luogo di Laerzio, s'intende il numero dei recitanti, che così anche fu inteso da Plauto e da Terenzio qual volta hanno fatto menzione del gregge; che gli istrioni di Tespi sia una sorte di rappresentatori che in un tempo cantassero, suonassero e ballassero; il secondo introdotto da Eschilo fusse un'altra maniera di istrioni, i quali, mentre i primi cantassero o suonassero, essi ballassero; et il terzo aggiunto da Sofocle fusse un'altra maniera di istrioni, che i primi cantassero, i secondi suonassero, essi ballassero. Questa opinione delle tre dette a me più pare conforme alla intenzione di Aristotile, parte perché così accenna Laerzio nel luogo di sopra citato, parte perché vien confirmata dalla auttorità del dottissimo e giudiciosissimo signor Antonio Riccobono, la quale appresso me assai vale, essendo prima trovata dal Castelvetro, cui egli ha sottilmente contradetto in molte altre cose. Poi Eschilo accrebbe, come dicemmo, il numero degli istrioni da uno a due, ordinò il parlar delle prime parti e diminuì le parti del coro, il che si puote intendere che Eschilo limitò al coro la lunghezza del ragionare che gli era permessa da' poeti passati, o non introducendolo a ragionare come coro nella tragedia tante fiate quante facevano i poeti, i quali lo dovevano introdurre senza avere rispetto alla distinzione degli atti, che non vogliono essere più di cinque né meno; o vero si puote intendere che essendo innanzi Eschilo il coro di cinquanta persone, come affermano Giulio Polluce e lo Scaligero, fusse poi redutto da lui a quindeci. Doppo Eschilo, Sofocle aggiunse a dui istrioni il terzo, fece depingere la scena, e, levata alla tragedia la satira, vi aggiunse gli episodii, perché (come dice il Piccolomini nella sua <title>Poetica</title>) innanzi Sofocle la tragedia non aveva episodii e perciò essendo la azione, ch'aveva così breve spazio di tempo, breve anch'ella, introducevano i satiri tra la tragedia per allungare la sua rapresentazione; ma vedendo Sofocle che la satira non era convenevole alla gravità tragica, levatala, v'introdusse gli episodii. E qui parve, dice Aristotile, che la tragedia avesse la sua intera perfezione.</p>
<p>Avendo, dunque, noi bastevolmente discorso intorno alla origine et accrescimento della tragedia, dirò con quali versi prima fusse scritta. Non ha alcun dubbio che molte tragedie prima fussino scritte con versi essametri, e ciò si trae da Aristotile nel luogo ove discorre della origine della tragedia, perciò che ivi dice che nacque dall'eroico poema, e questo innanzi e sempre è stato scritto con versi essametri; e si trae anche da Platone nel libro X della <title>Republica</title>, ove scaccia dalla sua città non solamente i poeti tragici che la tragedia loro con versi eroici scrissero, ma quelli parimente che scrissero con versi iambi. Fu poi ricevuto da' tragici il iambo come più simile alla prosa, come dice Aristotile pur parlando della tragedia, e più convenevole ai raggionamenti che si fanno nella scena, e però fu (come in altro nostro discorso dicemmo) ricevuto eziamdio dai comici poeti per simili ragioni. Ma nelle tragedie e comedie scritte dagli italiani poeti fu usato il verso sciolto di undeci sillabe et il curto di sette e di cinque, di cui è stato inventore questo dottissimo e nobilissimo poeta nostro, e come chiaramente ha dimostrato le altre parti appartenenti a questo nobilissimo componimento della tragedia, così l'ha con grandissimo giudicio posto in pratica con questa nobilissima tragedia, la quale giudico si possa prendere per Idea delle moderne, non altrimenti che Aristotile si prendesse l'<title>Edipo</title> di Sofocle per Idea di quelle di que' tempi.</p></div1>
<div1 type="capitolo"><head>Capitolo Secondo.</head>
<argument><p>Se sia necessario al tragico poeta trarre la azione, che si prende ad imitare, dalla istoria; e dei nomi delle persone tragiche.</p></argument>
<p>Pare che sia commune opinione quasi di tutti gli ispositori di Aristotile che la tragedia e la epopea debbano prendere il sogetto principale loro dalla istoria, e si servono questi dell'essempio degli antichi tragici, che ciò per lo più fecero prendendo molti un solo subietto, poiché i casi orribili e compassionevoli, onde si formano le tragedie, si raggiravano intorno a poche famiglie, come anche dice Aristotile nella <title>Poetica</title>, e lo provano eziamdio per l'auttorità dei moderni che in ciò gli antichi imitarono. E la raggione che loro adduce a ciò affermare è perciò che pare cosa strana udire nei teatri o nelle piazze recitare dagli istrioni (se era tragedia) o dai rapsodi (se poema eroico fosse) una azione famosa di persone illustri, di cui prima gli uomeni per fama non ne avessero udito alcuno grido. E perché dovendo la tragedia commovere gli spettatori a due affetti, del terrore e della compassione, non così agevolmente otterrebbe questo suo fine se vere non fossero credute le cose onde il tragico poeta si ingegna di commovere que' tali affetti. Et anche (se debbo io trapponer una mia opinione fra l'altre), essendo stata ricevuta la tragedia nelle bene accostumate republiche per recare utilità dilettando i populi di quelle, come al suo luogo dimostraremo che è suo fine architettonico, e dovendo fare questo con dimostrare le varie mutazioni degli stati et i ravolgimenti della fortuna, et inoltre i costumi eccellenti e lodevoli, questo suo fine puote ella più agevolmente procacciarsi con introdurre casi avvenuti a persone vere che a finte. Et Aristotile così ha giudicato che si debba fare nella sua <title>Poetica</title>, quando dice che i nomi della tragedia deono essere veri; e soggiugne che in alcune sono due nomi o vero un solo vero e gli altri finti, intendendo, per quanto io stimo, che, essendo i nomi principali della tragedia veri, poco importa poi che gli altri, come quelli degli ufficii di messo, di nutrice, di sacerdote, di profeta e di somiglianti personaggi, sieno poi finti. Così a punto ha fatto Sofocle nell'<title>Edipo</title>, conciò sia cosa che, avendo posto i nomi di Edipo e di Iocasta, di Creonte e di Tiresia veri, come molto noti nell'istoria, ha poi posto i nomi degli officii solamente, i quali poteva egli a sua voglia fingersi.</p>
<p>E perché sono alcuni uomeni dottissimi che giudicano che il poeta, qualunque ei si sia, o tragico o comico o eroico, debba avere per soggetto una azione finta, poiché questi non intendono, oltre le cose finte, essere imitazione alcuna, fie bene che discorriamo alquanto sopra ciò, affine che s'intenda quale sia questa imitazione che si prende il poeta. E primieramente dico che la comedia (come in altro mio discorso affermai) dee essere tutta finta. La ragione è che questa si prende ad imitare una azione privata di uomeni privati, la quale poco importa che sia dal popolo per vera o falsa creduta, perché (come dice quel Davo terenziano) «<quote>id populus curat scilicet</quote>»; e cercando procaciarsi il riso con qualunque modo, ottiene questo fine che, come diremo da poi, è suo istrumentale, più agevolmente con le cose finte che con le vere, come veggiamo aver fatto Esopo et il nostro Boccaccio e come insegnano quelli che trattano d'i ridicoli. Ma ciò non avviene così alla tragedia per le ragioni su dette, ond'ella dee prendere azione o vero tolta dalla istoria o vero dalla fama commune che di quella sia publicata. E così ancora dicemmo del poema eroico. E quando ho molto e lungo tempo considerato quale debba essere questa azione che si prende il poeta ad imitare, vengo in questa opinione, che altra non sia che quella che sia verisimile, sia ella vera o finta. E se è vera, perché una cotal azione è descritta dall'istorico e dal poeta, è diversamente da loro narrata; perché l'istorico quella narra come è avvenuta, il poeta come verisimilmente possa essere avvenuta; l'istorico s'attiene più al particolare, il poeta più all'universale, onde da Aristotile è detto essere più simile al filosofo il poeta che l'istorico. Inoltre l'istorico si ingegna di dire tutti i particolari a punto come sono fatti né prettermette di narrare tutte le circonstanze occorse nella azione da lui descritta; il poeta, tenendo ferma la principale azione, intorno i modi e le particolari altre circonstanze va variando alquanto da quello che è vero e si estende ad introdurre episodii e maraviglie, per fare il suo poema e dilettevole e maraviglioso. Così intese Francesco Robortello, dottissimo espositore della <title>Poetica</title> di Aristotile, quel luogo ove il filosofo dice: «<quote>E se pure accaggia al poeta dire cose state fatte, niente meno è poeta, perciò che, delle cose state fatte, niente vieta alcune cose essere tali quali è verisimile che debbano essere state fatte e possibili ad essere state fatte, secondo la quale cosa di esse cose è poeta</quote>». Così l'intese e pose in opra Omero nella <title>Iliade</title>, Lucano nella <title>Farsaglia</title>, Stazio nella <title>Tebaide</title>, il signor Gioan Giorgio Trissino nella <title>Italia liberata</title>, et il signor Torquato Tasso nella sua <title>Gierusalemme liberata</title>; qual eziamdio così si lascia intendere nella invocazione del suo poema quando dice :
<quote rend="block"><lg><l>Se intesso freggi al ver, se adorno in parte</l>
<l>D'altri diletti, che de' tuoi le carte.</l></lg></quote>
E nella lettera che lo stesso scrive a Orazio Lombardelli dice: «<quote>E perché la guerra fatta sotto Gierusalemme non fu condotta al fine in pochi giorni, ma in molti mesi, e fu piena di varii impedimenti i quali sono accresciuti da me poeticamente</quote>». E questa verisimilitudine fa distinzione dall'istorico e dal poeta, perché l´istorico narrerà una cosa che sia vera, benché altrui paia impossibile, ancor che di essa non sia innanzi pervenuto alcun grido, come Tito Livio narra che un bue abbia parlato, che abbiano piovuti sassi nel monte Albano nove giorni continui et altre cose tali, perché così era riputato in que' tempi essere vero. Ma il poeta, perché non saranno così credibili, non narrerà tali cose, altrimenti se di quelle non fusse commun fama divulgata.</p>
<p>Ora diranno alcuni: «Se così è, dunque, che la cosa vera o finta, pur che sia verisimile e sia scritta dal poeta non nel modo che è veramente avenuta, ma come verisimilmente è potuta avenire, sia soggetto del poeta, potrà dunque anche il poeta comico prendersi un subietto vero et il tragico un falso, mentre sieno verisimili»; a questo rispondo che niuna legge glielo vietarebbe fuori che l'uso e le ragioni che poco di sopra dicemmo, poscia che, essendo ambidue imitatori di azioni e descrivendosi la azione nella favola, la quale da Aristotile è diffinita essere composizione di cose et è intesa tutto quello che puote verisimilmente avenire, potrebbono parimente prendere l'uno e l'altro subietto; ma perché l'uso de' buoni poeti dell'una e dell'altra maniera lo vieta, e la ragione più consente che la comedia s'attenga alla azione finta e la tragedia alla vera, penso si debba osservare l'uso e fare quanto dispone la ragione; perché di comedie non si darà alcun essempio di vera, e di tragedia di una sola finta, che fu il <title>Fiore</title> d'Agatone, trattato da Aristotile con molta umanità, forse per la amicizia che fu tra loro. E benché Sofocle, Eschilo et Euripide alterassero alcuna fiata la verità della istoria nelle loro tragedie, e sopra tutto Eschilo nel <title>Prometeo</title> ove fa lo scioglimento di essa tragedia, facendo che Prometeo sia dal fulmine ucciso, essendo per la fama della istoria passata la cosa in altra guisa, et Euripide parimente quelle cose narra di Elena che molto contrarie sono all'istoria che di lei si racconta, questo nondimeno è quello che dicemmo che si fanno licito i poeti che si prendono a scrivere azione famosa per la istoria, di alterarla nei particolari et anche molte fiate narrarla in altra guisa di quello che è la vera istoria, come Virgilio nell'amor di Didone, la quale, come è scritto da Ausonio in un suo epigramma, fu castissima donna, et Omero in Penelope, la quale dicono essere stata meretrice con tutto che da lui sia descritta per unico essempio di pudicizia.</p>
<p>E dissi di sopra che si puote tôrre anche il subietto tutto finto dal poeta tragico, benché io lodi più per l'uso e per le ragioni su dette che se lo prenda vero e tratto dalla istoria. Né mi fanno ritrarre da questa opinione le parole di Aristotile ove tratta della possibilità della favola tragica, quando dice che chi scrivesse le istorie di Erodoto in verso, colui sarebbe non meno istorico che se in prosa scritte le avesse; onde viene interpetrato quel luogo da alcuni espositori di Aristotile, che voglia il filosofo dire che la sola azione finta debba essere la imitazione del poeta. E congiungono a queste parole quello che esso Aristotile parimente dice nel principio della <title>Poetica</title>, che Empedocle et altri che avessino scritto della medicina o della musica in verso, sono per la vulgare opinione nomati poeti, essendo la cosa in altra guisa; poiché Empedocle, dice egli, fia chiamato scrittore di filosofia et Omero degnamente poeta, perché l'uno scrisse con versi la filosofia naturale e l'altro imitò con versi una azione illustre di persona illustre; alle quali ragioni rispondo, e primieramente a quella che di Erodoto dicemmo, perché in quel luogo io intendo che Aristotile voglia dire che se uno scrivesse con versi la istoria di Erodoto nella guisa che la scrisse egli, e con l'ordine tenuto dalli istorici narrando le cose come furono fatte, e non come verisimilmente poterono essere fatte, che costui non perderebbe il nome dell'istorico né si prenderebbe quello del poeta per lo verso, ma sì bene per la imitazione. Poi, intorno ad Empedocle, intende Aristotile di quelli che hanno scritto cose di filosofia, di medicina e di musica con versi senza imitazione, e questi tali dice non essere degni del nome di poeti, ancora che dalla gente vulgare per tali fussero reputati. E per tali diremo noi che sono Arato, Manilio e Giovanni Pontano, che scrissero di astrologia; Lucrezio, che scrisse di filosofia naturale, et Andromaco e Nicandro e Ieronimo Fracastoro, che scrissero di medicina; né meno fu poeta Solone perché scrisse le sue leggi con versi elegi, come narra Plutarco. Quanto agli scrittori della sola istoria che di sopra dicemmo, se si puote tra quelli annoverare Lucano, e che giudicio si debba fare di Sillio Italico, del Vida, del Fracastoro, del Sanazaro e di altri che si presero a scrivere le istorie, ragioneremo quando (piacendo a Dio) discorreremo alcuna cosa del poema eroico e dimostreremo parimente come quelli che hanno scritto delle arti si possino nomare poeti, come Orazio che scrisse dell'arte poetica et il Vida del poema eroico et il Caldogno, nostro Vicentino, della medicina, e gli altri che scrissero delle scienze, di cui di sopra dicemmo.</p></div1>
<div1 type="capitolo"><head>Capitolo Terzo.</head>
<argument><p>Come si deono intitolare le tragedie e delle qualità appartenenti alla persona principale tragica.</p></argument>
<p>Nei discorsi nostri fatti della comedia dicemmo che la tragedia quasi sempre ebbe il titolo dalla persona principale tragica, o sia una o sieno molte; dico «molte» perché le <title>Troiane</title> e le <title>Fenici</title> di Euripide, e le <title>Trachinie</title> di Sofocle e le <title>Portatrici</title> di Eschilo, delle quali parla Aristotile nella <title>Poetica</title>, sono molte persone principali, il che è fatto contra la regola di esso Aristotile, il quale loda la unica azione e di una sola persona. Ora discorreremo quale sia questa persona principale e quali condizioni si recercano ad essa persona principale tragica, da cui si prenda il titolo la tragedia. Questa, dunque, è in cui cade la recognizione e la peripezia, e da cui dipendono tutti gli episodii et a cui si riferisce la principale azione, e la quale è attissima perciò a commovere la compassione et il terrore, fine (come dimostreremo a suo luogo) instrumentale della tragedia, per lo quale purga gli animi da affetti simili. E questa s'intende o vero quando ella patisce in se stessa alcuna cosa orribile e compassionevole, come Edipo, Ercole, Sofonisba, o vero quando è in se stessa e nelle cose carissime insieme, come figliuoli, padri, madri e simili, come Eraclea del signor Livio Paglielo et Orbeche, e tali; o vero quando patisce simili cose orribili e compassionevoli non in se stessa, ma nelle persone a sé carissime, dei quali dicemmo: tali sono Ecuba, Tieste e Tereo nomato da Aristotile nella <title>Poetica</title>, che fu tragedia di Sofocle; o vero quando avengono in fatto cotali casi orribili e compassionevoli, come nelle tragedie di sopra nomate; o vero quando sono così vicini ad avenire che riempono gli animi degli spettatori di orrore e di compassione, benché alcuna volta non avvenuti sieno. De' primi sono Telefonte nella comedia di Ctesifonte citata da Aristotile nella <title>Poetica</title>, et Ifigenia in Aulide; de' secondi, come Friso, di cui fa menzione Aristotile nella <title>Poetica</title>, il quale era per sacrificare Nefele sua madre in cambio di Inone sua madregna e, conosciutala, non l'uccise, et Ifigenia nella regione taurica non sacrificò Oreste, avendolo conosciuto per fratello. Èvvi anche la sesta maniera di constituire la persona principale, e questa è quando ella fa nelle persone a sé carissime quelle cose che adducono gli animi allo spavento et alla misericordia: tale è Medea e tale sarebbe Progne, se di lei alcuno volesse comporre una tragedia. Sarebbevi anche un altro modo non dissimile (come mi pare) da molte tragedie degli antichi, il quale è quando alcuno mosso a sdegno grandissimo contra alcuna sua carissima persona per alcuno errore e perciò, sfogando l'ira, l'uccidesse o fosse cagione della sua morte, onde avendo poi conosciuto l'errore, et il punito da lui essere innocente, sia da grandissimo dolore soprapreso, per che credo che un tale subietto sarebbe molto acconcio a comporvi una tragedia. Sì come un amico mio, persona dotta, ragionando meco dimandòmi consiglio se si potrebbe fare una tragedia di Teseo, il quale essendo stato cagione della morte di Ippolito suo carissimo figliuolo, per aver troppo creduto a Fedra sua moglie, e poi conosciuto l'errore fusse crucciato da acerbissimo dolore, gli dissi che il subietto sarebbe assai accommodato, ma per alcuni altri difetti che pativa lo scioglimento della sua favola, lo dissuasi da così fatta impresa, se forse, meglio accommovi dandola ai precetti dell'arte, non si risolverà di farla. Tale dunque, per l'uno de' detti modi di addurre la compassione et il terrore, dee essere la principale persona tragica.</p>
<p>Ora diremo delle circonstanze che a lei si richieggono. Undeci sono le circonstanze che Cicerone, in un luogo della sua <title>Retorica</title>, attribuisse alla persona: il nome, la natura, la fortuna, la educazione, l'abito, l'affetto, il consiglio, il fatto, lo studio, il caso et il parlare. Discorreremo ora quali queste circonstanze debbano essere nella persona tragica. Prima il nome dee essere vero, come dicemmo, e tratto o dall'istoria o dalla fama commune. Tale è Sofonisba, poiché questo nome è tratto dalla istoria di Tito Livio. La natura è il sesso feminile; la patria, cartaginese; la fortuna dee essere o lo stato regale o molto sublime, che è benissimo osservato in Sofonisba, la quale è illustrissima persona, sì per lo padre Asdrubale, uomo di così celebre fama per le guerre da lui così onoratamente fatte contra' Romani, e perché era principalissimo tra i Cartaginesi, popolo allora famosissimo; come anche per essere moglie di Siface, re di così gran nome che i Romani et i Cartaginesi gran ventura si reputarono di averlo in lega seco. La erudizione fu in Cartagine nella casa del padre, virtuosissimo uomo, e molto nobilmente fu allevata con la disciplina cartaginese, la quale è celebrata da Polibio molto, e gli ordini di quella republica sono riputati da lui tra gli ordini delle republiche eccellenti e perfette, la qual cosa giova a fare che sia verisimile la persona tragica essere di costumi eccellenti. L'abito poi si considera nella virtù o nel vizio dell'animo di quella cotal persona, la quale (perché la tragedia è imitazione de' megliori) dee essere eccellente in ogni sorte di virtù. Né mi opponga alcuno Tieste nomato da Aristotile, o Medea od Oreste o la <title>Canace</title> del signor Sperone, o la <title>Semiramis</title>, celebratissima tragedia del signor Muzio Manfredi, poiché queste persone su dette, benché nell'azione propria s'introducano patire qualche grave sciagura per alcun peccato da loro commesso per libidine o per ira, essendo fuori dell'azione persone di nobilissime virtù adorne, non perdono (per quello che con l'auttorità di Aristotile trattammo nei nostri discorsi della comedia) il nome de' migliori. Onde in Sofonisba si scorge molto nobil animo, molti regii costumi e, finalmente, fortezza invitta in prendere il veleno per non girsene serva d'i Romani; non altrimenti che Cleopatra si levò di vita con l'aspide per la stessa cagione. L'affetto poi si considera intorno a qualche peccato che commette la persona, non per l'abito cattivo fatto in un simile vizio, ma per ira, per libidine e per altre simili cagioni, e perché l'affetto (come dice Aristotile nel secondo dell'<title>Etica</title>) non fa che gli uomeni sieno lodati o vero biasmati; quinci aviene che egli, poi, nel quinto dice che colui, il quale per ira o per libidine fa alcun peccato, fa costui male ma non è però ingiusto; e nel settimo non reputa egli assolutamente viziosi quelli che peccano per incontinenzia. Onde, come dissi poco di sopra, Tieste, Oreste, Medea e simili non perdono il nome di migliori e più eccellenti in costumi, perché tirati da alcuno di questi potenti affetti, o dell'ira o della libidine, inestati dalla natura negli uomeni e communi a loro con le bestie, commettono alcun grave errore. E tutto questo s'intende secondo l'opinione di Aristotile et il costume dei gentili; poiché per la santa nostra fede la cosa passa in altra guisa, conciò sia cosa che a niuno sia licito uccidere se stesso, né meno commettere alcun peccato, che non perda il nome della giustizia. E se sono reputate grandissime crudeltà quelle che usarono alcuni de' su detti personaggi, aviene ciò perché le persone eccellenti e poste in alto stato non si contentano delle picciole vendette, quando sono così gravemente offese. E come dice Pausania, parlando di Nerone, le persone fornite di grandissimo ingegno sogliono, quando tirati da alcuno affetto peccano, ecceder nella grandezza dei delitti. La qual cosa fa benissimo intendere Seneca con quelle parole che fa dire ad Atreo, le quali ho voluto qui scrivere per più chiara intelligenza di questo luogo, perciò che ivi Atreo infiammato di gravissimo sdegno per le ingiurie fatteli da Tieste suo fratello dice :
<quote rend="block" lang="lat"><lg><l>Ignave, iners, enervis et, quod maximum</l>
<l>Probrum tyranno rebus in summis reor,</l>
<l>inulte, post tot scelera, post fratris dolos,</l>
<l>Fas omne ruptum questibus vanis agis</l>
<l>Iras? at Argos fremere iam totum tuis</l>
<l>Debebat armis omnis et geminum mare</l>
<l>Innane classis. Iam tuis fiammis agros</l>
<l>Lucere et urbes decuit ac strictum undique</l>
<l>Micare ferrum. Tota sub nostro sonet</l>
<l>Argollica tellus equite; non sylvae tegant</l>
<l>Hostem nec altis montium strictae iugis</l>
<l>Arces; relictis bellicum totus sonet</l>
<l>Populus Mycenis, quisquis invisum caput</l>
<l>Tegit ac tuetur, clade funesta occidat.</l>
<l>Haec ipsa pollens inclyta Pelopis domus</l>
<l>Ruat vel in me, dummodo in fratrem ruat.</l>
<l>Age, anime, fac quod nulla posteritas probet,</l>
<l>Sed nulla taccat. Aliquod audendum est nefas</l>
<l>Atrox, cruentum, tale quod fratrer meus</l>
<l>Suum esse malit. Scelera non ulcisceris,</l>
<l>Ni vincis.</l></lg></quote>
E perché Aristotile parlando della constituzione della perfetta tragedia dice che la persona tragica doverebbe participare di alcuna colpa, affine che per la troppo innocenza sua et integrità non faccia la azione scelerata, essendo cosa empia, dice egli, fare patire ad un giusto così gravi pene; ma che però non doverebbe essere in tutto scelerata, perché non commoverebbe alcuna compassione qual volta un uomo scelerato patisce le meritate pene per li suoi delitti, come avviene ogni dì che senza compassione alcuna veggiamo patire atrocissimi tormenti, dati loro dalla giustizia, i ladri, gli omicidii e gli assassini e simile qualità di uomeni cattivi e scelerati. A me pare essere un'altra ragione, la quale è questa: acciò che il poeta tragico dimostri l'artificio suo nel commovere la compassione in una persona non in tutto innocente, essendo cosa agevole che gli umani animi si commovano a misericordia vedendo patire un innocente e buono le non meritate pene; per che dice il Boccacio ch'è umana cosa avere compassione agli afflitti.</p>
<p>Così è introdotta Sofonisba dal signor Gioan Giorgio con qualche colpa, poiché ella aveva persuaso il marito a romper la lega che con solenne giuramento aveva fermata con i Romani, et in quel punto che la patria è presa, che il marito è nelle mani degli inimici suoi, ella si dispone a celebrare le nozze con Massinissa. E perché poi non sia in tutto colpevole, si puote iscusare che persuadesse il marito a romper la lega con i Romani contra il giuramento, mossa dalla carità e dall'amore che portava alla sua patria; e che si sposasse con Massinissa, perché fu condotta dal timore di dovere girsene serva d´i Romani, cosa da lei, come dimostrò poi, più della morte abborrita. Il consiglio poi usato da lei in farsi sposa di Massinissa per fuggire la servitù dei Romani, non si puote in tutto biasmare (come dicemmo), rincrescendole lasciare quella altezza primiera a cui era stata inalzata dalla fortuna, e divenire serva d'i Romani et essere menata nel trionfo di Scipione, il che pensò ella potere fuggire con maritarsi ad esso Massinissa. Il fatto poi di prendere il veleno è con mirabile constanza di animo da lei essequito, e si conosce anche da quello il pentimento suo di avere celebrato le nozze con Massinissa, onde appare quelle nozze dalla parte di lei non assolutamente essere state volontarie. Lo studio poi, poscia che a donna non si conviene attendere agli studii delle scienze (e perciò ne viene tassato Euripide da Aristotile, perché introducesse Menalippa in una sua tragedia a parlare di cose appartenenti alla filosofia), diremo che fu nelle cose che si ricchieggono agli essercizii feminili et alle donne innalzate a così sublime seggio. Il caso occorsole è di quelli che non previsti agli uomeni avengono, poiché dove ella sperava potere trovare il rimedio al timore che l'affligeva, di non essere serva di alcuno Romano, e quanto più sperava di essere reina e rimanere nella altezza primiera, ivi trova la morte, non potendo Massinissa in altra guisa attenderle alla promessa. Il parlare è accommodatissimo a tutte le circonstanze predette, e serba un tenore istesso di un animo veramente regale e s'adatta parimente agli affetti feminili. Onde per tutte queste circonstanze potiamo considerare quale debba essere la persona tragica e come il dottissimo signor Gioan Giorgio ci abbia proposto la vera Idea di quella.</p>
<p>Questo titolo lodo molto che sia di una parola sola, né alcuno tragico lo ha posto di due o di più parole se non tirato dalla necessità; dico «tirato dalla necessità» ove ha fatto bisogno fare distinzione da una tragedia all'altra, come <title>Ercole furioso</title> a differenza di <title>Ercole Eteo</title>, et <title>Ifigenia in Tauris</title> a differenza di <title>Ifigenia in Aulide</title>, ed <title>Edipo tiranno</title> a differenza di <title>Edipo il Coloneo</title>; il che però è da credere fusse fatto da essi tragici doppo che avevano scritte le seconde tragedie, come Tarquinio Prisco fu così nomato doppo che fu Tarquinio Superbo et il Maggiore Africano doppo che fu il Minore. Ma nei poemi eroici scritti nella favella italiana non lodo il titolo fatto col nome semplice della persona principale, poiché non altro pare che voglia significare che la vita di quel tale, come sono intitolate le vite di Plutarco. Onde con ragione il Tasso ha rifiutato il titolo di <title>Gofredo</title> al suo poema, offertoli con tanta carità dal Lombardelli senese, e tiene fermo il titolo di <title>Gierusalemme liberata</title>, appoggiato alla gravissima auttorità dal signor Gioan Giorgio Trissino, non solamente poeta divino ma famosissimo scrittore dei precetti della poesia, poiché è intitolato dalla azione principale onde ha principio, mezzo e fine il suo poema. Et al fine di questo discorso fatto intorno al titolo della tragedia aggiungo quello che è scritto da Giulio Cesare Scaligero nel libro terzo della sua <title>Poetica</title>: che Euripide, intitolando una sua tragedia <title>Le Fenici</title>, fece male prima perché molto da lunge prese quel titolo, (poscia che, quantunque i Tebani avessero origine dai Fenici, erano allora Tebani e non Fenici detti), poi, che non si deono intitolare le tragedie dai cori. Né meno, dice egli, Sofocle intitolò bene quella ch'ei nomò <title>Le Trachinie</title>, ché quelle donne niente avevano a fare col rogo di Ercole, e che meglio intitolò una tale tragedia Euripide nomandola <title>Ercole Eteo</title>. Né Eschilo bene intitolò, soggiugne lo stesso Scaligero, una sua da lui cognominata <title>Eumenidi</title>, poiché niente in quella patiscono le furie e che meglio intitolò una simile tragedia Euripide nomandola <title>Oreste</title>. E tanto basti avere detto intorno al titolo et alla persona tragica principale.</p></div1>
<div1 type="capitolo"><head>Capitolo Quarto.</head>
<argument><p>Dei gradi delle tragedie.</p></argument>
<p>Dee, non meno che nelle cose dette negli altri nostri discorsi, porre grande ingegno lo scrittore della tragedia nello scegliere subietto tale che sia molto acconcio a commovere negli animi degli spettatori lo spavento e la misericordia. Poscia che essendo, come dicemmo e meglio dichiareremo al suo luogo, il fine instrumentale della tragedia il proccacciare que' due affetti, a questo sopra tutto dee il tragico poeta dirizzare tutto il suo artificio. Onde aviene che una tragedia più dell'altra sia acconcia a questo: e trovo otto gradi di tragedie. Il primo è quello che ha la persona buona, simplice con la tramutazione della fortuna felice all'aversa, il quale, benché da Aristotile sia rifiutato non volendo egli che la persona tragica principale sia assolutamente buona, a me però pare, e forse ad alcuno altro più pregiato espositore di Aristotile, che sarebbe più atta a commovere la misericordia et il terrore una persona che fosse in supremo grado di buontà che una mezzana. Della misericordia la ragione è questa, che cotale affetto si commove se non per quelli che di tal cattiva fortuna sono indegni, per la loro buontà reputati, come esso Aristotile nel secondo della <title>Retorica</title> afferma; del terrore poi, perché vedendo noi patire alcuno per buontà di costumi e per integrità di vita stimato eccellente sopra gli altri, molto più temeremo che simile sciagura a noi non avenga, perché se l'affetto del timore, come dice Aristotile nel su detto libro II della <title>Retorica</title>, si commove sopra tutto quando veggiamo persone simili a noi patire tali disaventure quali pensiamo anche a noi potere avenire, quanto più commoverassi qual volta vedremo persona di noi megliore e di costumi più eccellenti patire alcuna sciagura che potesse anche a noi avenire? Ma io giudico che Aristotile escluda la persona ottima, non per la ragione adotta dal Castelvetro, cioè perché non fosse così atta alla compassione et al terrore far patire una simile persona, ma per non fare la azione, ch'ei si prende ad imitare, scelerata, quando per errore non si facesse patire alla persona assolutamente buona le pene che deono patire i cattivi. Del primo sarà essempio Agide, re di Sparta, fatto morire dagli Efori innocentemente con la madre e con l'avola, come è narrato da Plutarco nella sua vita : il quale avegna che sia soggetto molto compassionevole, non sarebbe però tragico perché ingiustamente è fatto morire dagli Efori, onde la azione sarebbe scelerata. Del secondo fia essempio poi Eraclea, la cui morte, come io la leggo in Tito Livio, mi commove tanta compassione che io sono sforciato lagrimare, la quale benché ingiustamente muoia per comandamento del senato siracusano, le viene nondimeno data la morte per un errore tale ch'iscusa la colpa di quel senato e libera la azione da ogni scelerità, onde fu giudiciosissimo il signor Livio Paglielo in prendendo un tale subietto, e molto atto alla compassione et al terrore et illustre in ogni parte.</p>
<p>Il secondo grado poi, e più stimato da Aristotile, è della persona mezzana tra l'ottima e la pessima di cui parlammo nel capitolo III, nel qual grado ponemmo Sofonisba del signor Gioan Giorgio Trissino con la tramutazione dalla fortuna felice all'aversa; et in questo secondo grado sono tutti i personaggi da noi nomati nel su detto capitolo III introdutti da Sofocle, da Eschilo e da Euripide e da' nostri poeti che allora dicemmo.</p>
<p>Il terzo grado ha quella tragedia ch'ha il fine felice, ma fa di mestieri che ella adduca la persona tragica buona da lei introdotta così vicina a patire quella sciagura che se gli appresta, che lasci gli animi degli spettatori pieni di compassione e di spavento; tale è l'<title>Ifigenia in Aulide</title> e quella in Tauri, et il <title>Crefonte</title> citato da Aristotile, o come più tosto si crede <title>Telefonte</title>, che fu la vera persona tragica.</p>
<p>Il quarto grado è di quella tragedia che ha la persona tragica buona con continuo tenore di miseria, senza alcuna tramutazione nel fine della tragedia dalla felice all'aversa fortuna, e tale è l'<title>Ecuba</title> di Euripide et il <title>Prometeo</title> di Eschilo. E benché Prometeo, come dicemmo altrove, è dal folgore ucciso, non era però felice nel principio della tragedia, perché è legato alla rupe del monte Caucaso et è fra gli uomeni infelicissimo, onde più tosto si libera con la morte da tanta miseria, che incorra per quella in maggior disaventura.</p>
<p>Il quinto è di quella tragedia che introduce due maniere di persone, cioè buone e cattive, e le buone e le cattive parimente hanno infelice fine, come è l'<title>Ecuba</title> di Euripide ove et Ecuba e Polimnestore parimente hanno infelice fine; e nel fatto che dicemmo che narra Tito Livio di Eraclea, non è uccisa solamente Eraclea innocente con le figliuole, ma eziamdio i cattivi pretori di Siracusa con le loro mogli e figliuoli.</p>
<p>Segue il sesto grado, il quale è di quella tragedia che ha le persone buone e cattive, e nella quale le buone hanno felice fine e le cattive l'hanno infelice. Tale e la <title>Eletra</title> di Euripide e sono le <title>Eumenidi</title> di Eschilo ove è ucciso Egisto, e Clitemnestra et Eletra et Oreste hanno felice riuscita e lieto fine. Lascio il <title>Ciclope</title> di Euripide che, levato lo splendore delle persone, ha più parti della comedia che della tragedia, e così quell'ilarotragedia di Rintone, di cui Suida et Ateneo fan menzione, perché egli trasportò nella tragedia le parti che sono della comedia.</p>
<p>Il settimo grado, poi, della tragedia è di quella che ha le persone buone e cattive, ove le buone hanno cattivo fine e le ree l'hanno felice; il che, quantunque per questo sopra tutto io giudichi essere cattivo subietto di tragedia perché non ne trovo alcuna di tal maniera appresso i buoni tragici, nientedimeno il Castelvetro si affatica molto a provare ch'arrebbe molto acconcio soggetto a commovere la misericordia et il timore.</p>
<p>L'ottavo, che a mio giudizio tra gli altrì è pessimo, è di quella che ha le persone buone e le cattive in un continuo tenore di felicità, poiché da questo non si potrebbe commovere in modo alcuno né la misericordia né lo spavento.</p>
<p>Ma Aristotile dà il primo luogo a quella tragedia che ha il fine infelice, e perciò egli dice che Euripide a torto è tassato e perché le sue tragedie per lo più abbiano un cotal fine; e dice che le sue sono sopra tutto vere tragedie, e però, ancor che Euripide non bene disponga le altre parti per dare questo cotal fine alle sue tragedie, nondimeno, che egli appare tra gli altri poeti massimamente tragico, che quello a punto è atto ad ottenere il fine instrumentale della tragedia, ch'è di commovere la compassione et il terrore veggendo uomeni eccellenti e dalla fortuna inalzati al supremo seggio dell'umana felicità traboccare, in un giro di sole, in miserie grandissime. E per questa cagione sopra tutto la tragedia è più atta a ciò della epopea, perché la tragedia fa la sua tramutazione in un giro di sole e la epopea nello spazio di molto più tempo, onde riesce anche più maravigliosa, nascendo la maraviglia da quelli effetti le cui cagioni sono incognite. E per questa cagione Euripide stesso pregato da Archelao, re di Macedonia, che volesse scrivere una tragedia de' fatti suoi, «<quote>Iddio ti guardi</quote>» rispose «<quote>o re, Iddio ti guardi da tale sciagura che di te si scriva tragedia</quote>».</p>
<p>Loda parimente Aristotile la favola intrecciata di peripezia e di riconoscimento, onde le favole simplici, come dicemmo, saranno men perfette delle intrecciate, benché non sieno da lui in tutto dannate le simplici. Questo grado ottimo di tragedia ha la <title>Sofonisba</title>, parte perché è la sua favola intrecciata, parte anche perché ha la tramutazione della felice fortuna alla misera. È intrecciata perché Sofonisba, benché sia piena di molta solicitudine per lo travaglio dell'animo che sentiva del marito ch'era alla guerra, e molto temesse dei varii successi della fortuna, e la spaventasse il sogno da lei raccontato ad Erminia, nondimeno, se consideriamo la felicità in quella guisa che la considera la volgare gente, alla cui intelligenzia, come Aristotile nell'ottavo della <title>Politica</title> dice, si deono adattare le azioni, era felice in ogni parte: era bellissima donna, era sana, era giovane, reina di un potentissimo regno, sposata con un re di nobilissima et antichissima schiatta (quale lo descrive il Petrarca il quale consumò la metà della sua <title>Africa</title> nella descrizione della sala della sua regia, nella quale erano le imagini dei suoi antecessori) e signore di molti popoli; et ella figliuola di Asdrubale, nobilissimo tra i Cartaginesi e per la gente barchina, di cui era nato, e per le illustri imprese fatte nella guerra; era anche virtuosa e di nobilissimi e regali costumi adorna. Per tutte quelle parti, dunque, della felicità, così da Aristotile annoverate nel primo libro della <title>Retorica</title>, era Sofonisba felice.</p>
<p>Vero è che i filosofi in altra guisa determinano la felicità, perché i retori si accommodano alla volgare persuasione et i filosofi alla verità, onde dice Aristotile nel primo dell'<title>Etica</title> che in altra guisa il volgo et in altra maniera i savii determinano della felicità, e perciò diversamente ei ne trattò nell'<title>Etica</title> da quello ch'ei fece nella <title>Retorica</title>. E perché la morte è cosa di tutte terribilissima et orribilissima, perché ella priva l'uomo del suo essere, il quale tanto, come nel primo dell'<title>Anima</title> esso filosofo afferma, è auto caro da tutti gli animali; quinci aviene che tra tutte le cose che sono molto atte a commovere la compassione e l'orrore, attissima è la morte, e per questa cagione Aristotile diffinisse il propio affetto della tragedia, che sia azione che abbia forza di dare la morte o di recare grandissimi dolori. Egli è ben vero che anche l'essere cieco, e bandito, e tormentato dalla coscienza de' proprii falli suole essere cosa compassionevole, come avenne ad Edipo, e però non sempre si termina l'infelicità delle tragedie con la morte delle persone in quella principali. E la tramutazione che è nella Sofonisba ha molto dalla peripezia, che è mutazione in contrario di quelle cose che allora si fanno, come è diffinita da Aristotile e dechiarata con belli essempi dal signor Iason Denores nella <title>Poetica</title> sua. Poiché, sperando Massinissa con celebrar le nozze con Sofonisba liberarla dalla servitù che ella tanto temeva dei Romani e vivere con lei lungo tempo lietamente, e sperando anch'essa in cotal guisa di sottrarsi dal giogo dei Romani e rimanere reina, in quella istessa cosa ove amendue avevano fondata la loro speranza trovano la cagione della loro sciagura e della morte compassionevole di Sofonisba. E se tutte le belle parti che considera Aristotile intorno alla tramutazione dell'Edipo tiranno di Sofocle con quella mirabile recognizione non si scorge in questa tragedia, non si dee incolpare il divino ingegno del signor Gioan Giorgio, ma il soggetto a cui adattò la sua tragedia, che non comportò tanta perfezione.</p>
<p>Né so se tra tutte le tragedie ne sia altra in questa parte simile all'<title>Edipo tiranno</title>, perché tutte le cose perfette sono rare, dice Platone nel secondo della <title>Republica</title>, e difficili molto, come afferma nel <title>Cratilo</title>. Poi Aristotile pone nel secondo grado, di due soli ch'egli considera nella <title>Poetica</title>, che s'intende nel peggior grado del primo, quella che ha la constituzione della favola doppia, introducendo persone buone e cattive e dando alle buone il fine felice et alle cattive l'infelice. Perché, dice, ch'affetta una simil maniera di tragedia il fine della comedia, e perciò fulli dagli indotti spettatori nei teatri assignato il primo luogo, perché una simile constituzione di favola molto aggradava agli uomeni ignoranti, i quali molto diletto prendevano veggendo i buoni essaltati et i cattivi depressi. E dice che tale è la <title>Ulissea</title> di Omero, nella quale Ulisse e Telemaco sortiscono felice fine et i Proci sono tutti uccisi.</p>
<p>E perché la compassione si commove molto più agevolmente quando la morte si dànno gli amici l'un all'altro, che quando i nemici s'occidono, come dice Aristotile nella <title>Poetica</title>, ha questo divino poeta introdotto Massinissa a mandare il veleno alla sua novella sposa; e perché dove interviene l'errore si commove maggior compassione, fa che Massinissa, pentito di averle mandato il veleno e perciò disposto di salvarla, che che se ne avenga, in altra guisa viene nella città per tale effetto quando gia è morta, né vi è più altro partito. Del farla morire in scena diremo in altro luogo.</p></div1>
<div1 type="capitolo"><head>Capitolo Quinto.</head>
<argument><p>Della diffinizione e delle divisioni della tragedia.</p></argument>
<p>Benché ad alcuni forse parerà ch'io m'abbia preso a fare cosa soverchia, volendo in questo discorso trattare della diffinizione e delle divisioni della tragedia doppo Aristotile e tanti altri pregiati scrittori che o vero hanno isposto le cose scritte da Aristotile dell'arte poetica, o vero hanno essi recata alcuna cosa a beneficio degli studiosi della poetica, se questi nientedimeno in leggendo i nostri scritti porranno mente alle cose da noi trovate et alla luce recata per noi a molti luoghi oscuri della <title>Poetica</title> di Aristotile, et oltre a ciò considereranno la intenzione che ci ha mossi a scrivere queste cose, la quale fu per giovare in alcuna parte agli studiosi di queste pulite lettere, credo loderanno le nostre fatiche e penseranno che noi non abbiamo preso a fare in tutto opera soverchia.</p>
<p>La tragedia, dunque, è diffinita da Aristotile essere imitazione di una azione illustre, compiuta, che abbia la sua convenevole grandezza, e sia fatta con soave parlare, con modo rappresentativo, con gli stormenti che a fare tale imitazione si convengono, separatamente usati, per purgare gli animi, con la compassione e con lo spavento, da simili affetti. La quale diffinizione è poi dall'istesso dechiarata, dicendo che per «<quote>soave parlare</quote>» intende quello che è accompagnato dal ballo, dal suono e dal canto, e per quelle parole che dicono «<quote>con gli stormenti separati</quote>» intende che nella tragedia ora è usata la sola elocuzione, come negli atti ove s'introducono i personaggi a parlare, ora il numero e la armonia, cioè canto, suono e ballo; a differenza dei ditirambi e degli altri versi lirici che usano lo stesso stormento che usa la tragedia, ma in uno istesso tempo. Intorno alla quale diffinizione, perché da dottissimi espositori di Aristotile bastevolmente è dichiarato come sia data per lo genere e per le differenze constitutive che la separano non solamente da tutte le altre imitazioni, ma eziamdio da tutte le altre specie della imitazione poetica, diremo noi come serva quel precetto dato da esso Aristotile nel secondo de' libri <title>Resolutorii posteriori</title> ove dice che la diffinizione perfetta dovrebbe essere data per le quattro cause, cioè efficiente, materiale, formale e finale, o vero per le più; poiché in questa diffinizione si scorge la materia della tragedia, che è la azione illustre e di persona illustre la quale ella s'imprende ad imitare, conciò sia cosa che ogni poesia sia imitazione di azione, come dicemmo altrove; e si scorge anche il fine suo, non solamente l'instrumentale che è la misericordia et il terrore, ma ancora l'architettonico che è la purgazione degli animi da simili affetti, e questa è la utilità che essa reca seco, et il dilettare con soave parlare che è il diletto suo. Poiché la poesia giova in altra guisa, et ammaestra gli uomeni al ben vivere, che non fa la filosofia, come anche discorre Massimo Tirio in quel discorso dove ci tratta chi meglio parlasse degli iddii, od il poeta od il filosofo; poiché la filosofia si cura solamente di dire il vero e con qualche severità cerca di far ritrarre gli uomeni dai mali costumi ai buoni, ma la poesia fa ciò dilettando con la imitazione tanto convenevole e propria alla natura dell'uomo che solo fra tutti gli animali, come dicemmo, è attissimo alla imitazione.</p>
<p>E perché (come anche afferma il Castelvetro) sono alcuni i quali dubitano in quale guisa possa dilettare la tragedia con la rappresentazione delle cose orribili e compassionevoli, parendo loro che molto contrarie cose sieno il diletto e lo spavento, a quello così si risponde che le cose veramente spaventevoli et orribili, vedute espresse con imitazione, dilettano; il che si potrebbe figurare in questa guisa: quel serpente di smisurata grandezza che Attilio Regolo espugnò nell'Africa con catapulte, baliste et altri stormenti militari avrebbe, veggendolo alcuno, mosso in lui grandissimo spavento; ma chi l'avesse veduto dipinto in un quadro o descritto in un poema sentirebbe molto diletto per quell'arte espressa dal pittore o dal poeta nel far bene quella imitazione E chi vedesse l'istesso Regolo patire quei crudelissimi tormenti che gli furono dati da' Cartaginesi, sarebbe colui commosso da gran compassione; ma ciò leggendo descritto da Sillio Italico o da Ennio poeta, o veggendolo descritto in alcuna tavola dipinta, ne trarrebbe diletto e piacere. A questo proposito lo Scaligero, nel libro terzo della sua <title>Poetica</title>, dice che il diletto della tragedia è anche per lo imparare che fa lo spettatore dalla azione tragica, poiché il desiderio dell'imparare, come dice Aristotile nel principio de' <title>Libri sopranaturali</title>, è negli uomeni dalla natura inestato; e come, nel terzo della <title>Retorica</title>, dice l'istesso filosofo, la natura ha fatto che gli uomeni imparando sentano gran contentezza. La terza ragione che si adduce per difesa del diletto della tragedia è quello che dice Aristotile, che ella fa la sua imitazione con soave parlare, cioè col suono, canto e ballo, che sono imitazioni molto dilettevoli. E Platone nel <title>Filebo</title>, ove parla di quei piaceri che non sono sinceri, pone la tragedia per essempio di quelle cose che in un tempo stesso diletto e dispiacere arrecano.</p>
<p>Dissi poi che la tragedia ha dui fini, e così tutte le parti della poesia, uno instrumentale che è quello col quale ella puote pervenire al fine principale et architettonico, e questo nella tragedia è il commovere la misericordia e lo spavento, col quale ella purga gli animi da tali perturbazioni, la qual cosa come s'intenda dicemmo nel nostro discorso intorno alla comedia; la qual purgazione diletta perché è fatta con imitazione fatta con soave parlare, e giova perché fa gli uomeni aver misericordia se non delle cose che di misericordia sono degne, e temere se non quelle cose che da tutti gli uomeni che non sono privi di umano sentimento si deono temere. E tanto basti intorno alla diffinizione della tragedia, molte cose essendo state dechiarate da quegli uomeni eccellenti che innanzi noi n'hanno discorso.</p>
<p>Intorno alla divisione data da Aristotile veggo diverse opinioni tra gli spositori di Aristotile, onde fie bene che noi, quelle brevemente riferendo, trapponiamo la nostra, comunque ella si sia. Parendo, dunque, ad alcuni che Aristotile faccia due divisioni della tragedia - nell'una la divida in sei parti, cioè favola, costumi, elocuzione, discorso, apparato e musica; poi di sotto la divida nelle parti che dimostrano una certa quantità, e queste dicono essere prologo, episodio, coro, essodo - hanno stimato che Aristotile, come prima divise la tragedia, abbia fatta quella divisione come di genere nelle sue specie, mossi forse dalle parole di Aristotile ove dice che quelle sono le parti nelle quali la tragedia si divide come in specie. E questi, fra' quali pare che sia il Castelvetro, benché non costantemente ardisca ciò affermare, a mio giudicio molto s'ingannano; perché, dovendo le specie avere non solamente il nome del genere, ma anche la diffinizione (come, per essempio, l'uomo non solamente ha il nome di animale, ma ancora la sua diffinizione, che è: sostanza animata capevole di senso), la favola né alcuna delle altre parti di sopra annoverate né hanno il nome né la diffinizione della tragedia. Poi il genere è innanzi le specie e le parti della tragedia sono inanzi essa tragedia, poiché il poeta innanzi ritroverà la favola, il discorso e le altre parti, che egli formi la tragedia. Èvvi la terza ragione, che il genere contiene le sue specie e che la tragedia è contenuta dalle sue parti. Alcuni poi dissero che di queste parti alcune sono della qualità, come favola, costumi, discorso, favella, apparato e musica, e che altre sono della quantità, come prologo, episodio, coro et essodo. Questi hanno forse più strana opinione de' primi, poiché, come anche afferma lo Scaligero nel primo della <title>Poetica</title>, niuna qualità si divide in parti, la sola quantità è in parti divisibile. La qual cosa avendo altri considerato, dissero la tragedia dividersi come tutto in parti, e le prime dicono essere parti della quantità continua, e le seconde della quantità discretta; la cui opinione non mi pare buona, poiché la diffinizione data da Aristotile alla quantità continua nel libro de' <title>Dieci predicamenti</title>, che sia quella le cui parti si congiungono ad alcun termine commune, non si adatta alle prime parti, né quella che dallo stesso è data alla discretta, che sia quella le cui parti non sieno congiunte ad alcuno termine commune, si può accommodare alle seconde. Onde io stimo che, potendosi una cosa stessa dividere diversamente, che la prima divisione sia e la seconda condivisione, sì come i logici, e fra quelli Ammonio nel proemio delle <title>Cinque voci</title> di Porfirio, dichiarano; come chi dividesse l'uomo nelle parti essenziali, cioè materia e forma, cioè nel corpo e nell'anima, e poi di novo lo dividesse nelle parti integranti, cioè nel capo, brazzi, mani, petto, ventre e gambe e le altre. Né mi pare a proposito quella comparazione che fa il Castelvetro delle parti della orazione e delle parti appartenenti all'oratore, che sono parti di cose diverse, come si puote conoscere dal principio del libro delle <title>Partizioni oratorie</title> di Cicerone; però parmi che quella similitudine da lui introdutta con tutta la descrizione di quelle sue girate non faccia a proposito per la dechiarazione di questo luogo.</p>
<p>Diremo dunque che la prima divisione sia di queste parti come essenziali: favola, costume, elocuzione, sentenze, apparato et armonia; e la condivisione della tragedia sia per le parti integranti, cioè prologo, coro, episodio et essodo, delle quali parti parleremo ordinatamente, dichiarando tutte le cose a quelle appartenenti, secondo la mente di Aristotile e di altri più pregiati suoi interpreti. E poi esso Aristotile fa la seconda condivisione quando di novo divide la tragedia in ligamento et in scioglimento, e poi la divide la quarta volta come genere in specie, delle quali parleremo poi al suo luogo. E se avessino detto gli ispositori di Aristotile che le prime sei parti fossino parti che dimostrano certa qualità della tragedia, sì come noi intendemmo nei nostri discorsi della comedia, sarebbe stata la loro opinione più probabile che dire che sieno parti della qualità, non essendo la tragedia divisa come qualità, ma come tutto.</p>
<p>La favola è posta nel primo luogo come fine a cui tutte le altre parti si riferiscono; e perché il poeta tragico che s'imprende a scrivere la tragedia, primieramente (come dice Aristotile) si dee proporre nella mente tutto il soggetto di cui ei vuole comporre la sua tragedia, e secondo quello adattare poi i costumi, le sentenze e la elocuzione e l'apparato e la armonia, qual volta la tragedia fosse nella scena rappresentata. I costumi non tanto perché sùbito trovata la favola, il poeta le acommoda i costumi, quanto perché per lo costume è trovata la sentenza della quale è fine il costume; ma io, come in altro mio discorso ho detto, giudico che la sentenza debba precedere il costume, poiché ella scopre la persona da cui è detta col costume suo. Poi la elocuzione che fa apparere la sentenza; e quelle altre due parti, come osserva ancora lo Scaligero, non sono essenziali, perché sono necessarie se non nelle tragedie che si recitano, e non in quelle che si leggono senza rappresentazione. Quale poi s'intenda il prologo, quale il coro e quale lo episodio e quale l'essodo, di sotto al suo luogo brevemente dichiareremo.</p></div1>
<div1 type="capitolo"><head>Capitolo Sesto.</head>
<argument><p>Della favola tragica e delle sue qualità.</p></argument>
<p>La favola, che è la prima delle parti della prima divisione di Aristotile (come da esso filosofo in più luoghi s'è dimostrato) è la composizione delle cose che il poeta s'imprende ad imitare et a descrivere, sieno elle vere o finte, pur che sieno narrate in quella guisa che verisimilmente possono avenire e non, come gli istorici fanno, nella guisa che avenute sono. E la favola tragica dee essere tutta, dee avere la sua grandezza convenevole, essere possibile, non episodica, ammirabile, intrecciata di peripezia e di agnizione, et affettuosa. <emph>Tutta</emph> s'intende essere quella favola che ha il principio, mezzo e fine; che il principio non dependa da altro che dalla stessa favola, come tutta non è la azione che ha preso Eschilo nel <title>Prometeo legato</title>, la quale depende necessariamente da altra favola che si narra di Prometeo, che rapisse il fuogo agli dèi, o vero che ingannasse Giove nel dividere le carni e finalmente perché egli formasse l'uomo di cui, e sopra tutto della donna, non sia più astuto animale, onde perciò fosse legato alla rupe del monte Caucaso, come narra Luciano. Poi il mezzo dee essere congiunto col principio e col fine, nel quale la tragedia è giunta nel colmo dei travagli. Il fine poi depende dal principio e dal mezzo e doppo quello non è altra cosa, come pare ad alcuni uomeni dottissimi che l'<title>Eneide</title> di Virgilio non abbia un fine perfetto, rimanendole molte cose imperfette che s'erano proposte dal poeta nel principio dell'opera sua. Ora, in questa nobilissima tragedia il principio è l'angoscia di Sofonisba, dubbiosa del sucesso della guerra, la presa della città di Cirta, la promessa di Massinissa; il mezzo, le nozze di Massinissa con Sofonisba, la venuta di Lelio nella città, il contrasto con Massinissa, la sentenza di Scipione che Sofonisba si dia a' Romani; il fine, il veleno mandato da Massinissa a Sofonisba, la morte di lei, la venuta di Massinissa nella città et il suo lamento.</p>
<p>Dee avere una <emph>convenevole grandezza</emph>, perché la sua rappresentazione non dee passare le cinque o le sei ore per la commodità del popolo, acciò che non avenga quello che disse quel vecchio di Plauto ne' <title>Menechmi</title>: «<quote>I lombi per lo troppo sedere e gli occhi per lo troppo mirare mi dolgono</quote>»e perché tale poema rappresenta una azione fatta in otto o in dieci ore al più. Vero è che gli antichi tragici, i quali contendevano della bellezza delle loro tragedie e perciò ne ricevevano premii et erano coronati facendone giudici i teatri, menavano le tragedie a lunga e perciò si servivano degli orologgi per le ore limitate a cui esse tragedie adattavano. Ma io giudico che quella sia la convenevole grandezza della tragedia, che finisca come sùbito è fatta la tramutazione, che così parmi anche intenda Aristotile.</p>
<p><emph>Una</emph> poi quella favola è che contiene una sola azione, di una sola persona; onde diremo in più modi intendersi la favola non essere una, o vero quella che contiene una azione di più persone, come le <title>Supplichevoli</title> di Euripide e le <title>Trachinie</title> di Sofocle, o vero quando sono più azioni di una sola persona, come nell'<title>Ercole forsennato</title> di Euripide (Ercole che uccide Lico, re d'i Tebani, e libera la moglie et i figliuoli, Ercole lo stesso che diviene pazzo et uccide la moglie et i figliuoli, e poi l'istesso anche divenuto in buon senno, e però per li omicidii commessi nelle persone a sé carissime è crucciato da gravissimo et insoportabile dolore), onde Aristotile disse che Euripide era tenuto massimamente tragico perché faceva terminare le sue tragedie dalla felicità alla infelicità, ma non disponeva bene le altre parti; o vero quando contiene la tragedia più azioni di più persone, come <title>Le donne troiane</title> di esso Euripide, perciò che quella tragedia contiene una azione di Cassandra, una di Astanate, una di Ecuba et una di Elena, ciascuna delle quali (come osserva il dottissimo signor Iason de Nores) potrebbe constituire una particolare favola et una particolare tragedia. Èvvi il quarto modo, per giudicio di dottissimi uomeni, che è quella azione che sia fatta sotto un capo solo per più persone, la quale cosa come si dovesse osservare, farebbe di mestieri confessare che né l'<title>Eneide</title> di Virgilio, né la <title>Tebaide</title> di Stazio, né l'<title>Argonautica</title> di Apollonio, né altre opere e fatiche di uomeni di eccellentissimo ingegno adorni, fossero da annoverare tra' poemi fatti secondo i precetti dell'arte poetica. Né alcun altro ha così filo filo mantenuta quella severità omerica nel constituire una azione di un uomo solo senza l'altrui aiuto; e se alcuno fu, è stato quello il signor Gioan Giorgio Trissino nella <title>Italia liberata</title>, poiché egli constituisse una azione sola, che è la liberazione della il Italia, fatta da un solo Giustiniano imperatore, valendosi di Belisario e degli altri principi dell'imperio, e dell'essercito, come di instrumenti con i quali egli liberi la Italia dai Gotti. E che sia vero, così propone nel principio della sua opera di volere cantare:</p>
<quote rend="block"><lg><l>Come quel giusto ch´ordinò le leggi</l>
<l>Trasse all'Italia il giogo indegno et aspro.</l></lg></quote>
<p>Dee poi essere <emph>possibile</emph>, e di questo trattammo nel secondo capitolo come si debba intendere bastevolmente. E perché Aristotile dice che le cose fatte sono possibili, poiché non sarebbono fatte se possibili non fossero, diremo la azione della <title>Sofonisba</title> essere tanto più possibile quanto più è stata fatta veramente, e vaglia contra i severissimi censori dell'Accademia della Crusca, i quali non ammettono altro poema che quello che sia di azione finta. <emph>Non episodica</emph> poi è quella favola tragica che ha i suoi episodii tutti introdutti dal poeta e concatenati insieme verisimilmente o necessariamente, in che questa tragedia è eccellentissima fra le altre che abbia lette, oltre l'<title>Edippo tiranno</title>; e di sotto dechiarerò meglio che cosa sia episodio et in quanti modi s'intenda. Maravigliosa è quella che in sé contiene quelle cose che paiono impossibili o molto difficili, e però da occulte e da incognite cagioni derivano, e sopra tutto quelli effetti ch'hanno le loro cagioni accidentali che non possono essere previste dalla ragione umana, come quelle che derivano dal caso e dalla fortuna; e sopra tutto quando pare che le cose inanimate abbiano umano sentimento, come narra Aristotile della statua di Mizio, che uccise colui che era stato cagione della morte di esso Mizio, cadendogli sopra, poiché parve che ciò non a caso ma come quella statua avesse avuto umano sentimento di vendicarsi di colui, li fusse caduta sopra il capo e l'avesse ucciso. Molto, dunque, è maravigliosa questa per le su dette ragioni e tale parerà a chiunque la leggerà con diligenza.</p>
<p>Dee oltre ciò essere <emph>intrecciata</emph>, perché quantunque non si vieti per alcun precetto di Aristotile che non si possa anche scrivere una azione simplice, come è il <title>Prometeo</title> di Eschilo e la <title>Ecuba</title> di Euripide, nelle quali tragedie le persone principali si trovano in grande infelicità nel principio di esse, ma nella prima s'accresce la infelicità di Prometeo e nella seconda pare che alquanto si diminuisca quella di Ecuba per la vendetta fatta sopra Polimnestore et i figliuoli; pure sempre loda Aristotile la favola intrecciata di riconoscimento e di peripezia. E perché della peripezia parlammo di sopra ampiamente, in questo luogo riferiremo brevemente le specie della recognizione. La recognizione è quando la persona viene a riconoscere quelle cose che non conosceva prima, onde ciò riesce ad amistà o ad odio delle persone che sono determinate a felicità et infelicità, ad amistà come Oreste et Ifigenia e nimistà come Cinira e Mirra. E sei sono le sue specie: l'una per segni, e questi o innati o accidentali, o estrinseci o intrinseci; la seconda per cose ritrovate dal poeta verisimilmente o necessariamente; la terza per rammemorazione o per racconto di alcuna persona; la quarta per silogismo vero; la quinta per silogismo apparente; la sesta per la constituzione della favola. I quali modi con i loro essempi sono diligentemente isposti dagli interpreti di Aristotile e sopra tutto dal dottissimo signor Iason Denores, dalle cui cortesissime lettere invitato mi sono dato a scrivere sopra la tragedia. E la tramutazione si fa o con la recognizione insieme, come nell'<title>Edipo tiranno</title> di Sofocle, o vero senza la recognizione, come nell'<title>Ecuba</title> di Euripide, o vero con la recognizione e la tramutazione separatamente l'una dall'altra, come nell'<title>Ifigenia in Aulide</title>, poiché non così tosto riconosciuti che si furono Oreste et Ifigenia furono felici, ma si vedevano in maggior travaglio che prima, veggendosi in luogo così pericoloso, di poter salvar Oreste. Ora questa, benché il subietto suo non comportasse quelle esquisite recognizioni, ha però una tramutazione mirabile e quale di sopra dicemmo. E quando dicemmo nei nostri discorsi della comedia che la tragedia doveva avere il principio lieto, riguardammo alle megliori e più perfette tragedie che vogliano essere intrecciate, e per fine lieto intendemmo felice come anche 1´Ariosto disse «<quote>lieto stato</quote>» per tranquillo e per felice.</p>
<p>L'ultima qualità della favola è che sia <emph>affettuosa</emph>, e l'affetto diffinito da Aristotile che sia azione possente a dare la morte o vero recare gran dolore altrui, sì come sono le morti, le ferite et i lamenti che si fanno fuori alla scoperta; sovra le quali parole essendo tante opinioni quanti sono stati sin qui gli espositori di Aristotile, parmi che si debba intendere delle morti et altre cose spaventevoli e compassionevoli che si fanno vedere agli spettatori conciò sia cosa che più, come dice Orazio, commovono le cose vedute che le udite; perché, come dice Aristotile nel secondo dell´<title>Anima</title>, il senso del vedere è sopra gli altri sensi e più atto, come è interpretato da dotti ispositori quel luogo, ad aprendere i sensibili, onde maggiormente anche commoverà la compassione. E se lo stesso Orazio dice che Medea non dee trucidare i proprii figliuoli alla presenza degli spettatori, né Cadmo cambiarsi forma in serpente, né Progne di augello, dice ciò perché sarebbono cose molto malagevoli da rappresentare nella scena. Ora quanto sia affettuosa la Sofonisba morendo nella scena, lo dechiararono tanti spettatori che niuno fu che contenesse le lagrime, quando con tanta magnificenza fu da' nostri Academici Olimpici in Vicenza rappresentata. E tanto basti della favola e delle sue proprietà.</p></div1>
<div1 type="capitolo"><head>Capitolo Settimo.</head>
<argument><p>Dei costumi della tragedia.</p></argument>
<p>Il costume della tragedia s'intende quando nelle persone che in quella ragionano si conoscerà la elezione od inclinazione dell´animo loro in fuggire o seguire qualche cosa; però diciamo con Aristotile che al poeta, perché ciò osservi perfettamente, bisogna avere l´occhio a quattro qualità di costumi: e la prima è che sia buono, la seconda che sia convenevole, la terza che sia simile, e la quarta che sia uguale. I buoni convengono alla tragedia, essendo ella imitazione de' migliori, e benché alcuni interpretassero per buoni costumi, costumi eccellenti di persone di alto affare e constituite in alto grado, nondimeno appare manifestamente che Aristotile abbia inteso i costumi buoni quanto all'animo. Il che, oltre quelle ragioni che dicemmo nei nostri discorsi della comedia con l'auttorità di esso Aristotile e con l'essempio allegato di Menelao, dimostra esso Aristotile nel principio della <title>Poetica</title> ove dice che la tragedia e l'epopea sono imitazioni d'i megliori, e soggiugne poi che Omero era imitatore d'i megliori e sì come tra' pittori Polignoto era imitatore anche egli d'i megliori, le imagini del qual Polignoto, dice esso filosofo nell'ottavo della <title>Politica</title> , che dovrebbero imitare i giovinetti, perché sempre risguardava nelle sue pitture ad esprimere i più belli.</p>
<p><emph>Convenevoli</emph>, poi, sono que' costumi che sono accommodati alla natura che è il sesso et alla età, perché altri costumi sono convenevoli all'uomo, altri alla donna; onde è tassato Euripide da Aristotile che introdusse Menalippa a provare con ragioni filosofiche e sottili che i figliuoli che ella di furto aveva partoriti erano nati di vacca, perché non attendono così le donne agli studii delle scienze come gli uomeni fanno. E benché dica Dionisio Alicrnasseo che Menalippa fosse ammaestrata da Nettuno, nondimeno, non essendo ciò manifesto al popolo, non si poteva ella verisimilmente introdurre da Euripide con un tale costume, come poco verisimile, sarebbe stato che Ercole avesse filato lana appresso Omfale regina, se ciò non fosse stato noto per la istoria e per la fama commune divulgata. Poi secondo la età, perché altri sono i costumi de' gioveni, altri de' vecchi, altri di uomeni di mezza età, come ben descrive Orazio nella <title>Pistola ai Pisoni</title> dell'arte poetica. Senofonte nella <title>Pedia</title> con molta eccellenza dimostra i costumi di Ciro giovinetto, di lui fatto uomo e di lui fatto vecchio; i quali costumi quali debbano essere ha dichiarato Aristotile nel secondo della <title>Retorica</title>. Deono anche i costumi essere convenevoli alla fortuna, il che parimente è dechiarato da Orazio nella detta epistola, perché altro sarà il costume di un fortunato et altro di un depresso; altro del signore, altro del privato; altro del ricco, altro del povero; altro del padrone et altro del servo. E deono essere convenevoli alla nazione, il che dice parimente esso Orazio nella su detta epistola. Ora quali debbano essere i costumi convenevoli alla nazione, è da leggersi lo Scaligero nel libro terzo della sua <title>Poetica</title> che di ciò benissimo discorre dando a tutte le nazioni i proprii costumi. Convenevoli anche debbono essere all'affetto et all'abito, poiché altro sarà il costume di uno adirato o commosso da alcuno affetto dal costume di uno che non sia mosso da quell'istesso affetto, e dal virtuoso da quello del vizioso, per non discorrere particolarmente di ciascuna virtù e di ciascun vizio.</p>
<p>Poi dee essere il costume <emph>simile</emph>, il che è inteso a due modi: o vero simile ai costumi di que' tempi che fu fatta la azione rappresentata nella tragedia, o vero simile al costume di quella persona già introdutta da altro poeta che sia stato innanzi, il qual costume s'abbia ricevuto per commune fama; come che Achille fosse iracondo, inessorabile e forte, che Enea fosse pio, Medea feroce et invitta, quali già da Omero, da Virgilio e da Euripide furono introdutti; perciò che chi volesse introdurre Achille placabile e poltrone, Enea empio e Medea vile e timida, peccherebbe contra questo precetto.</p>
<p>L'ultima qualità del costume è che sia uguale, servando un istesso tenore dal principio al fine, sì che se Virgilio avesse introdutto Enea pio nel principio e poi nel fine l'avesse fatto commettere alcuna impietà, avrebbe peccato contra questo precetto. Vero è che si può anche introdurre una persona avara e spiacevole la quale muti natura, ma però bisogna che appaia manifesta la cagione della mutazione di tal natura, come negli <title>Adelfi</title> di Terenzio fe´ Demea, il quale, essendo aspero verso i figliuoli et avaro, muta poi pensiero e diviene piacevole e liberale. Serba anche questo costume quel poeta che introduce alcuna persona mutabile et incostante, facendola prender diversi partiti. Né parmi che ragionevolmente Aristotile tassasse Euripide che non serbasse questa quarta qualità del costume in <title>Ifigenia in Aulide</title>, perché avrebbe più tosto errato, come dimostra parimente Francesco Luvisinio, se l'avesse introdotta sempre costante, conciò sia cosa che essendo ella giovinetta et in felice fortuna e delizie et agi regali allevata, era cosa convenevole che al primo messo della morte si sgomentasse e pregasse il padre per la salute e per la vita sua; ma poi vedendo non essere rimedio alcuno a potere fuggire la morte, come si conveniva a giovane nata di schiatta regale, facesse buon animo e si disponesse a morire per la salute dell'essercito greco. E se Pulissena, nell'<title>Ecuba</title> dell'istesso poeta, si dispone prestamente a morire, fu perché ella si trovava in tanta calamità et in tanto pericolo di perdere l'onestà sua, essendo ella prigionera di nemici, che si reputò gran ventura potere con la morte uscire di tante miserie. Ora come sieno benissimo espresse tutte queste qualità di costumi in questa tragedia, meglio potrà conoscere il diligente lettore che faccia mestieri che noi facciamo molta fatica in dechiararlo. E benché le tragedie possano acontenere i costumi buoni et i cattivi, nientedimeno più eccellenti sono quelle che contengono i buoni solamente, quale questa è nella quale oltra la persona principale di mezzana buontà, sono introdotti tutti i personaggi di costumi eccellenti.</p></div1>
<div1 type="capitolo"><head>Capitolo Ottavo.</head>
<argument><p>Della sentenzia.</p></argument>
<p>La sentenzia s'intende in due maniere: l'una per quella invenzione delle cose ch'altri ritrova per narrarle poi o poeticamente o retoricamente o filosoficamente, e s'estende così alle narrazioni predette come alla prove, alli affetti et alle amplificazioni, come la prende Ermogene nelle sue <title>Idee</title>, annoverandola fra le otto cose che in ogni Idea si convengono; o vero restringendola alle prove, alli affetti et alle amplificazioni solamente, quale pare la prenda Aristotile e che sia intesa da' suoi espositori, quando la annovera tra le parti della prima divisione della tragedia. L'altra maniera con la quale è intesa la sentenzia è quella come è diffinita da Aristotile nel secondo della <title>Retorica</title>, che è una enunziazione di cose universali appartenenti alle azioni umane, in quelle cose sopra tutto che al ben vivere gli uomeni o s'eleggono o fuggono; la quale e da Aristotile nel luogo su detto e dall'auttore che scrisse la <title>Retorica ad Alessandro</title> è posta nel numero delle prove, e da Quintiliano nel libro VIII e da Demetrio Falereo nel libro <title>Della Elocuzione</title> è posta fra gli ornamenti della elocuzione. E perché la opinione di Aristotile si prova da questo, che la sentenzia, se è senza ragione, è da sé atta a provare; se con la ragione, o è entimema o vero è parte dell´entimema, onde appare manifestamente che ella si dee annoverare tra le prove e non tra gli ornamenti. E sendo da Aristotile le prove divise in affetti, costumi et entimemi et essendo la sentenzia di cui ora trattiamo attissima a dimostrare i costumi e li affetti et a commoverli et a provare, come senza che noi adduciamo altri essempi potrà per se stesso conoscere chiunque leggerà i poeti eccellenti. Questa fu la cagione che noi scrivessimo nei nostri discorsi della comedia che la sentenzia che si conviene alla comedia è questa di cui ora parliamo, della quale veggiamo essere piene le comedie e le tragedie et i poemi eroici, sendo ella parte diversa della elocuzione, perché, come dicemmo, è nel numero delle prove e non della elocuzione, e le prove sempre furono da Aristotile e da tutti i retori stimate parte separata dalla elocuzione. E sono più evidentemente le prove, nel numero delle quali sono riposte le sentenzie, separate dalla elocuzione, che la sentenzia (intesa per la invenzione delle cose) dalla favola, benché gli interpreti di Aristotile considerino da alcune parole di esso filosofo una tal differenza: che la sentenzia faccia que' suoi ufficii che di sopra dicemmo col mezzo della elocuzione e la favola per mezzo della constituzione delle cose.</p>
<p>Ora quanto alla sentenzia della tragedia, parmi che debba essere grave, essendo proferita da persone che sono in alto stato, come sono i re, le reine, i consiglieri, i profetti et i sacerdoti; e però, benché sia molto esquisita e contenga cose appartenenti alla filosofia, parmi che non sia molto disdicevole. Vero è che dovrebbe adattarsi alla intelligenza del popolo commune, come dice Aristotile che i poeti antichi tragici scrivevano sentenzie accommodate alla civile usanza et intelligenza, ma i moderni cominciarono a scriverle più oratoriamente, fra i quali è Euripide, il quale in questa parte molto è lodato da Quintiliano nel libro X e dal Castelvetro, e da altri è poi biasimato. La parte del provare e del riprovare ha questa tragedia nella contesa tra Lelio e Massinissa, e tra Massinissa e Scipione, la qual ha molto bella persuasione e dissuasione, nella qual cosa fu molto eccellente Euripide nella <title>Ifigenia in Aulide</title>, nella contesa di Menelao e di Agamennone. La parte poi delli affetti è nel fine di essa tragedia, benché tutta sia affettuosa, nella narrazione del veleno preso da Sofonisba e della sua morte, nel pianto d'Erminia e del coro delle donne cirtensi.</p></div1>
<div1 type="capitolo"><head>Capitolo Nono.</head>
<argument><p>Della dizione tragica.</p></argument>
<p>La dizione tragica dee essere magnifica e grave, perché nelle narrazioni dee essere espressa con concetti che contengano in sé grandezza, come quando si parla di cose appartenenti al governo de' regni o si ragiona de' dèi e di somiglianti, perché quella elocuzione ha in sé grandezza che di cose grandi è fatta, come dichiara Demetrio Falereo. Come poi si muovono gli affetti o s'esprimono dee essere grave, poiché quel poema è attissimo a muovere o ad esprimere gli affetti, come da esso Demetrio è dichiarato. Dee contenere membri lunghi e figure molte, così delle parole come de' concetti. Quelle delle parole acconce alla elocuzione magnifica sono: membri uguali, la circonscripzione, le congiunzioni, la interrogazione e la repetizione; quelle dei concetti sono: la metafora, la metonomia o iperbole, la allegoria, gli antiteti, gli epiteti, la imagine, l'epifonema, la similitudine, la prosopopeia, e quelle finalmente che recano seco chiarezza, magnificenza e gravità, poiché queste forme sopra tutto deono essere nella tragedia per le ragioni che di sopra dicemmo. E perché nella tragedia s'introducono o persone appassionate, come sono quelle che sono interessate nella azione, o vero persone che commovono le passioni negli spettatori, come sono messi che raccontano le sciagure avenute alle persone principali tragiche, dee essere cauto il poeta a non far ragionare queste tali persone con parole troppo vaghe et ornate e con similitudini e comparazioni che torcano gli animi degli spettatori, già alterati per le passioni addotte loro per la narrazione di quella tale sciagura, al diletto. E però sì come io lodo molto Euripide perché in <title>Ecuba</title> et in <title>Pulissena</title> servò questo precetto, così non approvo che egli in <title>Ifigenia</title>, cui già era denunciata la morte e già sgomentata cominciava dolersi della sua sciagura, che, ove credeva essere menata alle nozze, fosse condotta vittima al sacrificio, le faccia dire queste parole:
<quote rend="block" lang="lat"><lg><l>Utinam nunquam hoc evenisset:</l>
<l>Inter Paridem montana boum</l>
<l>Enutritum armenta bubulcum</l>
<l>Pellucentes colere ad lymphas,</l>
<l>Ubi nymphis gratissima sedes,</l>
<l>Liquidi fontes, prata ubi vernant</l>
<l>Passim et picti floribus agri,</l>
<l>Murice tinctae ubi lucente rosae</l>
<l>Purpureique micant hyacinthi,</l>
<l>Carpendi ungue trium divarum.</l></lg></quote>
Poiché essendo quelle parole piene di dolcezza e però, secondo la dottrina di Ermogene, convenevoli alla forma della suavità, parmi sieno poco dicevoli alla tragedia, di cui la principal virtù è commovere gli affetti dolorosi; e tanto meno, poscia, sieno convenevoli alla persona appassionata e posta in così gran rischio di perder la vita. Et oltre a questa considerazione si dee avere riguardo parimente a quel precetto che insegna Demetrio Falereo, che la tragedia non è capevole del ridicolo, essendo quello della comedia, e quello che dice Cicerone nel libro del suo <title>Oratore</title> a Marco Bruto, che è cosa disdicevole porre cose comiche nella tragedia e cose tragiche nella comedia. Et oltre a ciò si dee por mente a quel precetto che dà Aristotile nella <title>Poetica</title>, il quale doppo la distinzione delle voci divisibili et indivisibili, significanti e non significanti e le loro dichiarazioni, e doppo aver diviso e dichiarato le diverse sorti dei nomi, dice che la elocuzione tragica dee essere non meno magnifica che chiara, che la magnificenza prenderà ella dai nomi forestieri e dai traslatì et ornati, la chiarezza dai propii.</p>
<p>Dee non meno il poeta tragico por mente al precetto di Orazio, da lui insegnato nella <title>Epistola ai Pisoni</title>, che sì come la comedia non dee essere scritta con elocuzione tragica, così la tragedia non dee essere isposta con elocuzione comica. Vero è, come ei dice, che questa regola falla quando s'introducono nella comedia persone alterate per lo sdegno, perché alora è lecito alla comedia alzare la voce, e quando nella tragedia s'introducono persone abbattute dai colpi della contraria fortuna a cui non bene si converebbe usare parole magnifiche e, come ei dice, ampullate. Aristotile distende la elocuzione eziamdio agli istrioni, e questa è la azione, la quale da lui nel principio del terzo della <title>Retorica</title> è distinta dall'elocuzione e dalle altre parti della retorica appartenenti all'oratore. Di questa altro non dirò se non che dee essere molto più grave nella tragedia che nella comedia, et ove nella comedia i rappresentatori vanno per lo palco discorrendo così nella tragedia deono star per lo più fermi, facendo atti con le mani, con l'aggirare del capo e col sembiante del volto, che dimostrino molta gravità, e chi più e chi meno accommodandoli alla età, al sesso, alla fortuna, all'abito et all'affetto, conservando anche nell'alzare o nell'abbassare la voce il convenevole decoro, secondo la qualità delle persone introdutte a ragionare, secondo la loro condizione. E perché gli spettatori piangono con cui piange e ridono con cui ride, come dice Orazio, fa di mestieri che la persona appassionata ne' lamenti suoi lasci vedere alcuna lagrima; la quale cosa molto bene seppero fare Esopo tragico e Roscio comico a Roma, et Andronico istrione in Atene, e quel Polo istrione di cui parla Aulo Gellio nei libri delle sue <title>Notti attiche</title>. E tanto basti della elocuzione tragica.</p></div1>
<div1 type="capitolo"><head>Capitolo Decimo</head>
<argument><p>Dello apparato.</p></argument>
<p>Le due parti di questa divisione le quali seguono, cioè l'apparato e la musica, non sono state dichiarate da Aristotile nella <title>Poetica</title>, come parti meno essenziali della tragedia e come più tosto appartenenti all'officio degli architetti, de' sartori, de' pittori, de' musici, che al poeta tragico; ma io, per far l'opera compiuta, ho voluto trattare alcune cose le quali inutili non fieno da sapersi e dal poeta e da coloro che volessero rappresentare alcuna tragedia. E cominciando dall'apparato, dico che quello si divide nel teatro, negli abiti e nelle maschere, delle quali tutte cose parleremo in questo capitolo intorno a quello che a noi pare utile da sapersi dal poeta e da chiunque volesse in atto rappresentare una tragedia. Il teatro nei tempi antichi dei Romani si divideva se non nella cavea e nei sedili, conciò sia cosa che il popolo sedeva ne' sedili e gli istrioni nella cavea rappresentavano le comedie e le tragedie; di questo, oltre Vitruvio, fa menzione Cicerone nel suo <title>Lelio</title>, quando, in narrando quanto piaccia ad ogni uomo vedere due congiunti di stretta amicizia, dice che recitandosi la tragedia di <title>Oreste</title> si levò grande applauso da tutta la cavea mentre che Oreste voleva morire per Pilade e Pilade per Oreste; e forse che quella tragedia di Azio fu tolta dal subietto di quella di Poliide sofista, di cui ragiona Aristotile nella <title>Poetica</title>.</p>
<p>Ora accrescendosi il popolo, furono alzati i sedili e trapposte alcune scalette tra quelli, acciò che il popolo agiatamente potesse accommodarsi, le quali scalette menavano alla sommità del teatro ove era un luogo ove potevano gli spettatori starsene in piedi e d'indi girsene a sedere. Fulli poi aggiunta la scena, il palco e la orchestra: la «scena», perché prima si faceva di frondi di arbori, benché di poi si facesse di marmo e di altra materia, le rimase il nome che prima dalle frondi ricevette. Dee dunque la scena tragica contenere palagi regali e tempî fatti con molta magnificenza, et alla destra parte dee avere una porta d'onde entrano i messi, i forestieri et i cittadini che vengono di lontani paesi, e dalla sinistra parte dee essere la prigione e la porta d'onde entrano quelli della città che non hanno i loro alberghi sopra la scena, o vero quelli che nonciassero cose avenute fuori della città, ma appartenenti a quella stessa azione e fatte nel territorio suo non lunge dalle mura; come in questa tragedia quelle cose che si facevano nel campo de' Romani e nella <title>Ifigenia in Aulide</title> quelle che si facevano nel campo de' Greci. Il palco, nomato «proscenio», è ove gli istrioni che intervengono nella azione stanno a ragionare, il quale nella tragedia dee essere più ampio assai che nella comedia. Et in questo palco ponevano gli antichi due altari, l'uno consacrato a Bacco, in onore di cui si celebravano le tragedie, l'altro in onore di quel dio nell'onore del quale si celebravano i giochi. La orchestra poi era un luogo tra i sedili del popolo e la scena, ove, come si trae da Suetonio nella vita di Nerone, sedevano i senatori (forse nel tempo degli imperatori, ché prima loro era assignato un luogo nei quatordeci primi ordini che erano più presso alla scena, per diverse leggi le quali rammemora Alessandro ne' suoi <title>Di' geniali</title>). In questa era un pulpito alto cinque piedi, sopra il quale i cantori et i sonatori et i ballatori erano e tutti quelli finalmente che non avevano parti nella tragedia.</p>
<p>Le vesti appartenenti alla tragedia deono essere diverse secondo la qualità de' personaggi introduttivi, perciò che i re sono vestiti di porpora, col diadema, che era una fascia sottilissima con oro e gemme di cui si cingevano il capo, e con lo scettro in mano; i figliuoli dei re avevano la porpora et il diadema, ma non lo scettro; i sacerdoti avevano vesti bianche intessute di porpora con le mitre; le reine vestivano la porpora et avevano la corona d'oro con il manto che avesse la coda grande, i consiglieri regali avevano la pretesta, che era una veste intessuta di porpora e di altra materia; i cittadini, vesti lunghe di diversi colori; i servi, i messi, vesti di diversi colori ma fino al ginochio. E tutti questi personaggi della tragedia avevano il coturno, come i comici il socco. Le maschere, benché sieno state introdotte nella tragedia antichissimamente, poiché Ateneo nel XIV libro dei <title>Sapienti cenanti</title> dice che Mesone fu primo inventor della maschera e leggesi parimente che Tespi introduceva i suoi istrioni con le facce tinte di feccia, sì come altrove dicemmo, et Orazio dice che Eschilo trovò la maschera nella tragedia nella <title>Pistola ai Pisoni</title>, e lo Scaligero nel primo della <title>Poetica</title> e Giulio Polluce dichiarano quali debbano essere queste maschere; nondimeno, quando si ritrovassero personaggi acconci a poter recitare senza le maschere o barbe posticce, più loderei si lasciassero nella tragedia, sopra tutto poema gravissimo et il quale le più volte contiene azione vera tratta dall'istoria.</p>
<p>Chi desidera più particolarmente vedere ciò che si richiede al teatro legga Vitruvio, e delle vesti e delle maschere Giulio Polluce e lo Scaligero, ché noi abbiamo scritto quanto ci ha paruto convenirsi a questo nostro trattato.</p></div1>
<div1 type="capitolo"><head>Capitolo Undicesimo.</head>
<argument><p>Della musica appartenente alla tragedia.</p></argument>
<p>Questa parte dice Aristotile essere quella che più dell'altre diletta nella tragedia; la qual cosa si dee intendere avendo riguardo al senso, perché il proprio diletto della tragedia non si trae dalla musica, né dalla rappresentazione, ma dall'artificio del poeta in imitar bene la azione tragica, e dall'imparar che fa colui che o legge o ode rappresentare la tragedia. Perché se il proprio diletto della tragedia si traesse dalla musica, seguirebbe che in leggendola non recherebbe molto diletto e quelle sole tragedie diletteriano che fossino nella scena rappresentate. Ora questa parte non solamente s'intende da Aristotile per lo canto e per lo suono, ma eziamdio per lo ballo; e però di queste tre cose tratteremo con quelle maggior brevità che potremo. Non ha dubbio alcuno che il ballo, o salto che vogliamo nomarlo, aveva luogo nella tragedia oltre il canto et il suono, parte perché Aristotile le assignò per proprio stormento il canto, il suono et il ballo, parte anche perché nelle tragedie antiche ebbe luogo il ballo, onde Eschilo fu anche inventore di una sorte di ballo nelle sue tragedie, di cui fa menzione lo Scaligero nel primo libro della sua <title>Poetica</title> il qual ballo, perché inanzi Sofocle s'introduceva insieme con i satiri, era lascivo e poco convenevole alla gravità tragica; ma levati i satiri da Sofocle, come dicemmo, fu introdotta anche una sorte di ballo più grave; e rappresentava il ballo non meno i costumi della persona che ballava, con gesti e moti del corpo, che si facesse altra simile imitazione, onde da Aristotile nel principio della <title>Poetica</title> è annoverato tra quelle imitazioni che più sono somiglianti alla poetica. Del ballo ha trattato Ateneo e Plutarco nelle <title>Questioni convivali</title>, da' quali poi ha tolto lo Scaligero quanto ha scritto nel primo libro della sua <title>Poetica</title>. Ma non ritrovo in Aristotile altra sorte di ballo nella tragedia che quella che faceva il coro entrante nella scena con il trocheo e l'anapesto, come dichiara l'eccellente signor Iason Denores, a guisa d'una certa moresca, battendo i piedi e saltando con una certa leggiadria accompagnando il moto del corpo con parole in verso ridotte a quel ritmo. La qual sorte di ballo ha con molto giudicio introdotto il magnifico et eccellentissimo signor Fabio Pace nella sua non men artificiosa che bellissima pastorale, in alcuni satiri e sileni.</p>
<p>Il canto era di quelle parole che diceva il coro cantando poi che era entrato nella scena, di cui diremo di poi quando tratteremo del coro. Il suono era delle pive, le quali erano appo gli antichi o serrane o frigie, o destre o sinistre; e perché le serrane e le destre erano più acconce a mandar fuori suono grave e non così lascivo e molle come le due prime, perciò usarono gli antichi più tosto le serrane che le frigie e più le destre che le sinistre. Erano le serrane quelle che avevano i bucchi loro uguali e le frigie gli avevano disuguali; le destre quelle che prendevano il fiato dal lato destro e le sinistre quelle che dal sinistro. Erano anche appresso gli antichi cinque maniere di musica: dorica, ionica, eolia, frigia e lidia; e benché Platone nel terzo libro della <title>Republica</title> e nel terzo delle <title>Leggi</title> e Plutarco nel libro <title>Della musica</title> non faccino menzione se non della dorica, frigia e lidia, nondimeno, ritrovando in Suida, in Giulio Polluce e nello Scaligero queste cinque parti, dichiaròle dichiarando eziamdio quale dagli antichi tragici fosse stimata acconcia alla tragedia.</p>
<p>La dorica, dunque, era magnifica, sublime, grave, tutta in sé ristretta, niente avendo del lascivo, ma più tosto sendo acconcia alla milizia. La eolia fu alquanto più gonfia di questa et ardita, ma non però si partì da quella antica simplicità. Ma la ionica fu tutta lasciva e tutta molle, niente ritenendo della gravità della dorica. La frigia era grave et aveva uno incitamento tale che, gli uomeni da quella commossi parevano impazzire, come dimostra anche Aristotile nell'ottavo della <title>Politica</title>. La lidia era più dissoluta della frigia e più molle assai, come quella ch'era acconcia ai lamenti et ai pianti. E però scrive Plutarco nel libro <title>Della musica</title> che Olimpo fu il primo che cantò epicedii, che erano versi lugubri, con concetti della musica lidia; e dicesi Euripide averla usata molto nella tragedia per commovere maggiormente gli spettatori al pianto et ai lamenti. Ma Platone nel su detto libro III della <title>Republica</title> la scaccia dalla sua città e non accetta altra musica che la dorica, come parimente Aristotile, nell'ottavo della <title>Politica</title>, dice che i giovinetti dovrebbono essere insegnati la musica dorica. E narra Galeno nel quinto libro de' <title>Decreti di Ippocrate e di Platone</title> queste parole di Posidonio filosofo: «<quote>Damone</quote>» dice egli «<quote>milesio, essendosi accostato ad una donna che sonava di piva e sonando con concenti frigii aveva ridotti certi giovani presso ad impazzire, le comandò che mutasse quel sono nelle leggi della musica dorica, e ciò fatto essi racchetati furono</quote>».</p>
<p>Ora, dichiarate queste cose, diciamo quale di queste maniere di musiche fosse dagli antichi stimata acconcia alla tragedia. Giudicarono essere alla tragedia accommodata quella musica che fosse mescolata della lidia e della dorica, che chiamavano mesolidia. E la ragione è, come dice Plutarco nel libro <title>Della musica</title>, perché la dorica mantiene la gravità che si conviene alla tragedia e la lidia commove il pianto negli spettatori; e di questa, dice lo stesso Plutarco, fu inventrice Saffo e da lei l'hanno poi apparata i tragici, che poi la congiunsero con la dorica.</p></div1>
<div1 type="capitolo"><head>Capitolo Dodicesimo.</head>
<argument><p>Del prologo.</p></argument>
<p>Ora, dichiarate meglio che per noi s'è potuto queste sei parti della prima divisione della tragedia, verremo all'isposizione delle parti della seconda divisione che da Aristotile sono dette essere più atte a dimostrare una certa quantità e grandezza, dividendo la tragedia in quattro parti, cioè in prologo, in episodio, in coro et in essodo. Et il prologo, dice Aristotile, è quella parte intera della tragedia che è innanzi la entrata del coro; onde appare manifestamente che il prologo è quella parte, che Diomede chiama «<quote>protasi</quote>», che introduce la azione della tragedia; perché osservarono gli antichi tragici con questo tale prologo dare ad intendere agli spettatori la azione la quale nella tragedia s'aveva da rappresentare, e questo sempre hanno fatto nel primo atto. E quantunque Aristotile dice, nel terzo della <title>Retorica</title>, che Sofocle nell'<title>Edipo tiranno</title> introducesse questo prologo non nel primo atto ma nel terzo, pria che facesse lo scioglimento di quella tragedia, quando Edipo cominciò a narrare a Giocasta come Polibo, re di Corinto, fosse suo padre e quale cagione l'avesse indotto a partirsi da casa sua; parmi, nondimeno, che quello sia il prologo di quella tragedia quando Edipo narra al popolo tebano come ha mandato Creonte all'oracolo di Delfo per trovare rimedio alla peste che affligeva la città, e che Creonte ritorna e dice che l'oracolo comandava che si ritrovi l'omicida di Laio e ch'egli sia scacciato dalla città, ché allora cesserà la pestilenza; poiché sopra questo principio si fonda tutta quella favola, e finisce in quello ch'è proposto in esso principio. E però dice nell'istesso luogo esso Aristotile che i poeti tragici nel principio dimostrano che cosa si contenga in tutta la favola; ma è da avertire che quantunque i poeti tragici introducano un tale prologo, non però in quello deono dichiarare quale debba essere il fine o lo scioglimento della favola, ma solamente che cosa nella favola si tratta, sostenendo gli spettatori sino al fine e facendo nascer meraviglia in loro da' successi improvisti e da loro non conosciuti. Onde parmi che errasse Euripide nell'<title>Ecuba</title>, facendo venire l'ombra di Polidoro a narrare il successo di quella tragedia; e con lui il Giraldi nella <title>Orbeche</title>, introducendo l'ombra di Selina, moglie già di Sulmone, la quale predice la morte di Orbeche e de' figliuoli e dello stesso Sulmone; poscia che, dovendo la tragedia essere maravigliosa e nascendo la maraviglia da quelli effetti le cui cagioni sono incognite, come averà quella tal favola la maraviglia se gli spettatori già sapranno e le cagioni e gli effetti pria che avengano? E tanto maggiormente errò il Giraldi, poscia che sapendo di far errore in preporle il prologo separato, contra il costume di tutti i tragici antichi e moderni e contra le regole di Aristotile (che non conosce altro prologo che quello di cui ragioniamo nella tragedia), volle porlovi. Onde, sì come Catone disse a quell'Albino che scrisse l'istoria nella greca favella, essendo uomo romano, e però pregava che se gli perdonasse se avesse commesso alcuno errore nello scriverla, diremo ad esso Giraldi che non sappiamo la causa perché egli più tosto abbia voluto domandar perdono dell'errore che non errare.</p>
<p>La ragione per che alcun tragico poeta non usasse questo prologo stimo sia perché tra gli ufficii del prologo, de' quali trattammo già nei nostri discorsi fatti intorno alla comedia, principale è narrare il subietto della favola, e questo nella comedia puote aver luogo, nella quale si tratta una azione di privati la quale non è così nota al popolo; ma nella tragedia, nella quale sono molto manifeste le cose reali, non occorre usarlo. E Plauto, se usò nella comedia, lo fece anche di rado per questa cagione, e Terenzio non mai per lo prologo narrò il subietto delle sue comedie, ma sempre con quello si difese da' suoi emuli che dicevano male di lui; per che, come dissi alora, più graziose sono quelle comedie che hanno un simile prologo alla tragedia e non hanno il prologo separato, quale è l'<title>Andria</title> di Terenzio et alcuna di Plauto. Questa prima parte della tragedia, o prologo o protasi nomata, dee mancare di episodii perché semplicemente dee introdurre la favola; et è da avertirsi dal poeta che a tutte le persone principali introdutte nel prologo bisogna far sortire il suo fine nell'essodo, o «catastrofe» che vogliamo nomarla. Nell'<title>Edipo</title> di Sofocle sono principali Edipo, Giocasta e Creonte (dico principali benché tra tutte sia una principalissima, come nella tragedia detta esso Edipo). Nel fine Giocasta s'impicca, Edipo si acceca e va in bando, Creonte rimane al governo del regno.</p>
<p>Così in questa nobilissima tragedia, Sofonisba muore, Massinissa rimane sconsolato re di Numidia, Scipione, Lelio, Catone vengono vittoriosi a Roma, Siface viene condotto prigione.</p>
<p>E chi non osservò questo precetto ha lasciato le sue favole imperfette, de molti de' quali si potrebbe forse dire.</p></div1>
<div1 type="capitolo"><head>Capitolo Tredicesimo.</head>
<argument><p>Del coro della tragedia.</p></argument>
<p>Il coro della tragedia è quella parte intera della tragedia che è trapposta tra gli atti; e da esso Aristotile si divide in parodo, cioè in coro entrante, in stasimo, cioè coro stabile, et in commo o vero lamento. Il coro entrante è quella parte del coro quando entra di nuovo in scena e comincia il suo canto. Entrava il coro anticamente, come dimostra lo Scaligero nel primo della <title>Poetica</title>, ad uno ad uno, o vero a due a due, o dandosi le mani o disgionti con un moto di corpo e con un saltare con leggiadria a guisa di una moresca; e giunti in scena si acconciava in un mezzo cerchio et ivi fermavasi, ond'allora era detto coro stabile; e però dice Aristotile che era senza trocheo et anapesto, che era il numero che adoperava quando così saltando veniva, come dicemmo, in scena. Commo poi, come dice Aristotile, è una commune lamentazione o lagnamento dal coro e dalla scena; et altri ispositori dichiarano che fosse quando, lamentandosi il coro per la principal persona che pativa, tutti gli istrioni corrispondessero a questi suoi lamenti. E l'eccellentissimo signor Iason De Nores dichiara che fosse una «<quote>lamentazione e lagnamento del coro per la principale persona della tragedia che pativa alcuna cosa orribile e miserabile, e questo tal canto del coro era accompagnato con i sospiri e con le lagrime de' spettatori che si condolevano insieme con esso coro delle passioni della persona principale della tragedia, caduta così in un subito da felicità e prosperità in estrema miseria</quote>»; e questa opinione dell'eccellentissimo signor Iason assai più mi piace della prima.</p>
<p>Ora, il coro nella tragedia si dee introdurre se non quattro fiate come ha diligentemente osservato Seneca in tutte le sue tragedie: una volta doppo il primo atto, la seconda doppo il secondo, la terza doppo il terzo, e la quarta doppo il quarto; perciò che colui che chiude la favola con pochi versi, che suole essere la persona principale del coro, non fa, come osserva il Castelvetro, l'ufficio del coro. Vero è che Euripide, come in molte altre cose, così in questa parte del coro non ha osservato l'ordine tenuto dagli altri poeti, introducendolo or otto fiate, come nell'<title>Ippolito coronato</title>, nell'<title>Alcestide</title> altre tante fiate, nell'<title>Iflgenia in Tauris</title> sei fiate, et altre tante l'usò Eschilo nel <title>Prometeo</title>, ponendo per coro Io e l'Oceano, come osserva lo Scaligero. Né dee il canto del coro passare una certa misura di versi, perciò che il primo coro dell'<title>Ifigenia in Aulide</title> è di centocinquanta versi e nell'<title>Agamennone</title> di Eschilo v'è un coro di più di duggento versi. Si dee oltre a ciò osservare nei cori delle tragedie che sempre il coro si dee trarre dall'idea del subietto della tragedia in cui è introdotto, la qual cosa sempre è stata osservata da Euripide et eccellentemente dal nostro signor Gioan Giorgio nella <title>Sofonisba</title> ch'in questo saviamente l'ha imitato, e mai non è stato fatto da Sofocle; et è anche da Aristotile ripreso Agatone come quello che prima introdusse un tal costume, di cantare nei cori cose separate dalla principale azione.</p>
<p>L'ufficio del coro della tragedia è di consolare, di piagnere, di laudare, di riprendere, di meravigliarsi, di giudicare, di avisare, di eleggersi, di sperare, di temere e, finalmente, tutto in dimostrare costumi et affetti. È altresì ufficio del coro indovinare le cose che sono per avenire, come nella <title>Medea</title> di Seneca il coro indovina il ritrovamento di un altro mondo oltre l'oceano, la qual cosa si verificò poi con il ritrovamento del mondo nuovo; e nell'<title>Ifigenia in Aulide</title> il coro delle donne calcidensi indovina la presa e la ruina di Troia. Nel fine del quinto atto, come dicemmo, la persona principale del coro si volgeva al popolo e con alcuna grave sentenzia, che li facesse rammentare la condizione instabile delle mondane cose, chiudeva la favola, la quale cosa fu sempre da' Greci osservata, ma da Seneca una fiata sola.</p>
<p>Oltre ciò è da por mente che non era solamente ufficio del coro di cantare, ma eziamdio di ragionare come uno degli interlocutori, il che è osservato quasi in tutte le tragedie. I cori della <title>Sofonisba</title>, per elocuzione eccellente, per gravissime sentenze, per numero e per essere tratti dal subietto della tragedia, non solamente eccedono i cori di tutte le tragedie moderne ma anche di molte delle antiche.</p></div1>
<div1 type="capitolo"><head>Capitolo Quattordicesimo.</head>
<argument><p>Dello episodio della tragedia.</p></argument>
<p>Episodio è tutto quello ch'è introdotto oltre la azione principale nella tragedia; e questo, posto che la azione principale sia vera e tratta dalla istoria, puote essere finto, come sono le cagioni, i mezzi, i modi e le occasioni di pervenire allo scioglimento di essa tragedia. E quantunque da Aristotile sia detto che non sia licito corrompere le favole già ricevute et approbate, come di Medea che uccidesse i figliuoli, di Oreste e di Alcmeone che uccidessero le madri, nientedimeno è lecito alterarle negli episodii, fingendosi il poeta le cagioni, i mezzi, i modi, le occasioni a voglia sua; cosa che non è lecito all'istorico, come di sopra dicemmo, il quale dee non solamente le azioni principali, ma gli accidenti loro narrare a punto come sono successi. Et episodio, come dichiarammo anche nei nostri discorsi fatti sopra la comedia, s'intende in tre modi: e prima tutto quello che è nella tragedia introdotto oltre la principale azione; e di questo parlò Aristotile quando disse che il poeta doveva prima formare la favola universalmente, poi fingere gli episodii che conducano al fine di quella. Come dice nella <title>Poetica</title>, pogniamo questo caso: «<quote>Essendo stata sacrificata una fanciulla e dileguatasi invisibilmente dagli occhi dei sacrificanti e trasportata in altra contrada, nella quale per la legge i forestieri si sacrificavano alla dea, ella ebbe quell'ufficio sacerdotale. Et alcun tempo doppo avenne che il fratello della sacerdotessa quivi capitò per non so che cagione: perciò che gli aveva il dio imposto, per certa cagione ch'è fuori dell'universale, che venisse quivi; ma a che fine, questo è fuori della favola. Ora essendo venuto fu preso e, dovendo essere sacrificato, la riconobbe; o vero, come appresso Euripide, per la epistola; o vero, come appresso Poliide, per lo silogismo che fa Oreste, dicendo: ‘colui di cui fu la sorella sacrificata, dee essere Sacrificato’, onde fu da Ifigenia riconosciuto e salvato</quote>». Dal qual luogo di Aristotile si trae questo precetto, che trattandosi una favola da più poeti, come dicemmo farsi per carestia di subietti tragici, si puote fare la recognizione in più modi e fingersi a voglia del poeta; come si scorge essersi fatta in una stessa favola diversa recognizione da Euripide da quella di Poliide. Si poté anche diversamente fingere da essi poeti la cagione che addusse Oreste a venire nella contrada taurica et il modo come fosse preso e come fosse salvato.</p>
<p>Intorno a questa prima maniera di episodii si deono osservare dal poeta tre precetti principali: l'uno che sieno questi episodii congiunti insieme necessariamente e verisimilmente, avendo dependenza l'uno dall'altro; il secondo è che sieno molto più brevi che non sono nella epopea, la quale non avendo né tempo né luogo limitato, come ha la tragedia, può molto più a lungo distendere i suoi episodii; il terzo che niuno episodio sia nella tragedia soverchio, la qual cosa, benché nell'epopea parimente si debba osservare, pure nella tragedia sarebbe più biasimevole; e questo ci insegnò Aristotile quando nelle proprietà della favola disse che dovessimo schifare questo errore non facendola episodica.</p>
<p>Poscia, si dice episodio tutto quello ch'è introdotto dal poeta che sia fatto o inanzi la azione che si rappresenta e sia narrato per alcun personaggio della tragedia, o fatto nel tempo della azione che si rappresenta ma fuori della scena et è recitato da alcun messo, da alcuna persona che fosse acconcia a farlo. Del primo è l'essempio appresso Euripide nell'<title>Ifigenia in Aulide</title>, quando Agamennone narra al vecchio il giuramento fatto dagli inamorati di Mena e Tindaro suo padre e la congiura de' Greci per andare a' danni di Priamo; et appresso Sofocle nell'<title>Edipo tiranno</title>, quando Edipo narra che è figliuolo di Polibo, re di Corinto, e le cagioni che l'addussero ad abbandonare la patria; et in questa tragedia il ragionamento che fa Sofonisba con Erminia narrandole molte cose fatte innanzi il tempo dell'azione che allora si rappresentava. Del secondo modo di questo episodio è l'essempio nella <title>Ecuba</title> di esso Euripide, quando Taltibio trombetta viene da Ecuba e le narra la morte di Pullissena sacrificata per mano di Pirro, figliuolo di Achille; e nell'<title>Edipo</title> di Sofocle quando quel messo esce della regia di Edipo e narra ai cittadini tebani come Iocasta s'impiccasse per la gola e come Edipo si cavasse gli occhi. Et in queste sono molti simili episodii, come quando altri nuncia a Sofonisba che i cittadini hanno resa la città ai Romani e che i nimici oggi mai son entro le mura della città, et altri annuncia alle donne cirtensi le nozze della reina con Massinissa, e poi quando viene un altro messo e nuncia come Massinissa ha mandato il veleno a Sofonisba e che ella costantemente l'ha preso.</p>
<p>S'intende finalmente episodio da Aristotile il secondo, il terzo et il quarto atto della tragedia, perché quegli atti sono ripieni di simili episodii. E questo è annoverato da Aristotile tra le quattro parti della seconda divisione della tragedia e di questo parliamo noi ora.</p>
<p>E perché di sopra dicemmo delle virtù degli episodii di questa nobilissima tragedia, passeremo all'essodo.</p></div1>
<div1 type="capitolo"><head>Capitolo Quindicesimo.</head>
<argument><p>Dello essodo della tragedia.</p></argument>
<p>Lo essodo è la conclusione della tragedia, cioè quella parte in cui finisce la tragedia con la tramutazione dalla felice fortuna alla estrema miseria, come dicemmo che deono terminare le ben constituite tragedie. Questa parte da Diomede è chiamata «<quote>catastrofe</quote>» perché in questa si fa la conversione e tramutazione, et ordinariamente questo s'intende il quinto atto, poiché quello è l'ultimo della tragedia in cui si dee fare la tramutazione et ivi dee avere la favola il suo fine. La qual cosa chiaramente è dichiarata da Aristotile quando, nelle qualità della favola tragica, dice che la favola dee avere una grandezza convenevole; la quale s'intende allora avere, che facendosi le cose successivamente secondo la verisimilitudine o la necessità, aviene che di miseria si trappassi in felicità o di felicità in miseria, e questo è sufficiente termine, dice egli, alla grandezza. E così veggiamo essersi osservato da' buoni tragici; né m'opponga qui alcuno l'<title>Ecuba</title> di Euripide o alcuna altra sua tragedia, non avendo egli bene disposte le sue tragedie, come ha osservato Aristotile, se non in una parte, che ha dato loro tramutazione dalla felice fortuna alla miseria; e la ragione è pronta perché si debba ciò fare, perciò che, sendo il fine instrumentale della tragedia il commovere la compassione e lo spavento, affine che con quei due potentissimi affetti pervenga al fine architettonico di purgar simili affetti dagli animi degli spettatori, è convenevole che ciò faccia nel fine lasciandoli tutti pieni di terrore e di compassione; ché l'<title>Ecuba</title> di Euripide, oltre che è favola simplice, ha più tosto nel fine un poco di consolazione per la vendetta che la Ecuba di quel reo uomo che le aveva ucciso il figliuolo; e simile fatto, come dice Aristotile, è aggradito anche dal popolo cui piace vedere i buoni essaltati et i cattivi depressi. Quanto questo precetto sia stato osservato diligentemente dal signor Gioan Giorgio potrà vedere chiunque leggerà questa sua nobilissima tragedia, e s'avidero quanti l'udirono rappresentare, poiché niuno si partì con gli occhi asciuti quando con tanto apparato e con tanta magnificenza fu rapresentata dai signori Academici Olimpici.</p></div1>
<div1 type="capitolo"><head>Capitolo Sedicesimo</head>
<argument><p>Del ligamento e dello scioglimento della tragedia.</p></argument>
<p>Segue la terza divisione data da Aristotile alla tragedia nella quale è divisa in ligamento et in scioglimento. Il ligamento è quella parte che legando insieme molti episodii constituisce la favola al colmo de' travagli; lo scioglimento poi è quella parte che fa la tramutazione dalla felice fortuna alla miseria. Onde il ligamento di questa tragedia è tutto quello che ella contiene in sé del travaglio d'animo di Sofonisba, della presa di Cirta, dell'entrata dell'essercito romano, delle preghiere di Sofonisba porte a Massinissa, della promessa di Massinissa, delle nozze di Massinissa e di Sofonisba, del contrasto di Lelio e di Scipione con Massinissa; e questo lega la favola in cotal guisa che è difficile discernere quale abbia ad essere il fine suo. Lo scioglimento è poi quando Massinissa le manda il veleno e Sofonisba lo prende, con la morte di Sofonisba et il pianto di Erminia, del coro e di Massinissa; e questo è detto scioglimento perché slega e scioglie la favola, e fa palese quell'essito infelice della persona principale che sino allora era stato molto intricato et occulto.</p>
<p>Et intorno allo scioglimento è da sapere che la favola si lega o con l'unità della persona, quando tutti gli episodii sono uniti e congiunti ad una persona sola, come nell'<title>Edipo</title> di Sofocle et in questa tragedia; o con l'unità della azione, quando tutti gli episodii sono congiunti e dipendenti da una sola azione; o da un tempo solo, quando molte azioni in un solo tempo occorse insieme s'annodano, che è proprio della istoria; o con un luogo solo, quando le azioni occorse in un sol luogo insieme si congiungono; o con una persona sola sono annodate molte azioni, o con una azione sola sono annodate molte persone. Ma il ligamento della tragedia e della comedia e dell'epopea dee essere fatto, come per noi s'è dimostrato altrove, con una persona sola et una sola azione, essendo quegli altri modi su detti più tosto dell'istoria, della quale parleremo poi quando tratteremo dell'epopea.</p>
<p>Intorno allo scioglimento è da por mente a quanto scrive Aristotile, che è di tanta importanza, che quantunque due poeti prendessero a scrivere una sola favola, mentre però le due tragedie dei su detti poeti abbiano diversi scioglimenti, fieno anch'esse diverse. Come per essempio Poliide sofista fece una tragedia di <title>Ifigenia in Tauris</title> e l'istessa fece Euripide, servendosi ambidue di un istesso soggetto, le quali <add resp="ed">erano diverse</add> perché ebbero scioglimento diverso; perciò che Poliide fece la recognizione di Oreste per sillogismo, quando fece argumentare ad Oreste per qual cagione egli più tosto che Pilade dovesse essere sacrificato dicendo: «<quote>Io sono colui la cui sorella è stata sacrificata, dunque debbo anch'io avere un simil fine</quote>», per le quali parole fu egli riconosciuto dalla sorella Ifigenia; et Euripide fa la istessa ricognizione per cose ritrovate da lui, che è, come dicemmo, un modo diverso dal primo di ricognizione, facendo Oreste riconoscere la sorella per una epistola. E se fossero due tragedie che avessero le favole diverse e gli scioglimenti simili, si potrebbono dire più simili che se avessero le favole simili e gli scioglimenti diversi.</p>
<p>Ora <add resp="ed">diremo una parola delle machine</add> perché Aristotile fa menzione delle machine ove parla dello scioglimento della tragedia, le quali erano usate nelle tragedie et eziamdio nelle comedie da' cattivi poeti, i quali, non sapendo ritrovare il modo di snodare la favola, facevano all'improvista comparire alcun nume che in un tratto scioglieva la favola. E però dice Platone nel <title>Cratilo</title> che non voleva fare come i cattivi poeti in ritrovando l'inventore de' nomi delle cose e ricorrere alla machina per far comparire alcuno iddio, che sia stato l'auttore d'imporre i nomi a tutte le cose. Fu usata la machina da Plauto nell'<title>Anfitrione</title>, da Eschilo nel <title>Prometeo</title> et anche da altri tragici; e chi desidera vedere più ampiamente tutte le sorti delle machine le quali s'usavano nelle tragedie <add resp="ed">e</add> nelle comedie, legga il primo libro della <title>Poetica</title> di Giulio Cesare Scaligero, ché ritroverà quanto desidera.</p></div1>
<div1 type="capitolo"><head>Capitolo Diciasettesimo.</head>
<argument><p>Delle quattro specie delle tragedie.</p></argument>
<p>Sì come le tre divisioni della tragedia sin qui date da Aristotile, sono, come dicemmo, latte come del tutto nelle parti, questa divisione con cui Aristotile divise la <add resp="ed">tragedia</add> in simplice, intrecciata, affettuosa et accostumata, fieno come di genere in specie, poiché e tragedia affettuosa averà il nome e la diffinizione della tragedia e così le altre specie che abbiamo di sopra annoverate. Ora, Aristotile intende quella tragedia simplice che non abbia recognizione o tramutazione alcuna dalla fortuna felice alla misera, ma che sia in un tenore istesso di miseria, come è, dice egli, il <title>Prometeo</title> e quelle cose che sono nell'inferno. E perché Aristotile non ha fatta menzione della tragedia simplice, ma solamente dà in quel luogo l'essempio del <title>Prometeo</title> e delle cose infernali, alcuni uomeni dottissimi hanno detto che questa quarta specie è una tragedia di quelle cose che si fanno all'inferno, onde io giudico che per diffetto del testo manchi quella parola «semplice». E che sia vero che Aristotile intenda in quel luogo della tragedia simplice, lo dichiara un altro luogo più di sotto ove tratta dell'epopea, perciò che ivi dice: «<quote>Ancora l'epopea dee avere quelle medesime specie che ha la tragedia, perciò che o dee essere simplice o intrecciata o costumata o affettuosa</quote>»; ove si scorge chiaramente che dovendo essere assignate alla tragedia queste istesse specie, che quella di cui Aristotile dà per essempio le cose infernali, è la tragedia simplice; e perciò dà l'essempio del <title>Prometeo</title> di Eschilo il quale, come dicemmo altrove, è favola simplice, essendo sempre dal principio introdotto Prometeo in stato misero; e delle cose infernali, perciò che quegli che sono condennati all'inferno sempre sono infelicissimi, come se alcuno volesse comporre una tragedia di Sisifo, di Isione, di Tantalo e delle figliuole di Danao e di altri condennati a quegli acerbissimi et eterni tormenti.</p>
<p>La seconda è intrecciata, la quale s'intende che ecceda le altre tragedie di eccellente ricognizione e di tramutazione, che sia peripezia, quale è l'<title>Edipo tiranno</title> di Sofocle. La terza è accostumata che ecceda nei costumi; e la quarta affettuosa, la quale dee eccedere negli affetti proprii della tragedia, compassione e spavento. Nelle quali parmi che Euripide facesse le sue più compassionevoli e Sofocle più intrecciate et accostumate. Per essempio, dunque, della affettuosa porremo l'<title>Ecuba</title> di Euripide, della accostumata la <title>Antigone</title> di Sofocle, e della intrecciata, oltre l'<title>Edipo tiranno</title> di cui dicemmo, l'<title>Ercole forsennato</title> di Euripide nel qual sono molte tramutazioni: di Lico, tiranno di Tebe, il quale di felice e potente tiranno che era, è ucciso da Ercole; di Megara e dei figliuoli che, essendo in servitù di Lico, è liberata dal marito ritornato dall'inferno; di Ercole che divien forsennato mentre che, ucciso il tiranno e ricuperata la moglie, i figliuoli e la patria, si riputava felice; di Megara e de' figliuoli, che sono uccisi da Ercole; di Ercole, poi, ancora, che divenuto in buon senno, conosce a quanta infelicità l'aveva il suo furor sospinto. Ma questa nostra è eccellente per tramutazione ancora che, come dicemmo, il subietto preso dal signor Gioan Giorgio non comportasse quelle nobili recognizioni, e per costumi e per affetti, et eccede molto nell'affetto. Et è da por mente all'artificio usato dal signor Gioan Giorgio in fare che Sofonisba muoia prendendo il veleno con animo così nobile, perché, come nel secondo della <title>Retorica</title> scrive Aristotile, muovono a gran compassione quelli che dimostriamo noi che con animo molto nobile hanno sopportato alcuna grave sciagura. Così Euripide fa che Pullissena con animo molto nobile et intrepido muoia per mano di Pirro; e la verisimile questo fatto, che in una donna e giovinetta forse arrebbe paruto poco convenevole, per quelle parole che dice il coro quando ode essa Pullissena così disposta a morire:
<quote rend="block" lang="lat"><lg><l>Inest in homine mira et evidens nota</l>
<l>Probis satum esse; generis illustrat decus</l>
<l>Quisquis celebribus dignus est natalibus.</l></lg></quote>
Come anche si fa verisimile questo per quelle cose le quali dicemmo di sopra, trattando delle qualità della persona tragica.</p></div1>
<div1 type="capitolo"><head>Capitolo Diciottesimo.</head>
<argument><p>Dei modi di introdurre nella tragedia la compassione e lo spavento.</p></argument>
<p>Gli antichi tragici, benché tutti attendessero a questo fine di volere commovere con le loro tragedie lo spavento e la compassione, pure tennero diverse strade per pervenire a quello. Perciò che alcuni hanno fatto le madri o i padri uccider i figliuoli sapendo quello che facessero, come Medea uccide i figliuoli sapendo quello che faceva, e Progne uccide Iti e Sulmone uccide i figliuoli di Orbeche e fa uccidere Oronte suo genero sapendo ciò che fa. Altri poi fanno che le persone che commettono cosa compassionevole et orribile, lo fanno non sapendo quello, che si facciano: o per errore di persona, come Edippo uccidendo Laio suo padre da lui non conosciuto, o per errore di mente, come Ercole il forsennato che uccide la moglie et i figliuoli non sapendo quello che facesse; ma poi vengono questi a riconoscere l'errore o per le cose introdotte nella constituzione della favola, come Edipo, o divenendo in buona mente, come Ercole. Altri poi hanno fatto che alcuno era per comettere cosa di molta compassione e spavento, e, riconosciuta la persona ch'era per uccidere, s'astiene dal farlo: come Merope, nomata da Aristotile, era per uccidere il figliuolo e già gli aveva il ferro alla gola, se non era impedita dal messo venuto da Argo, che la avisò che colui che essa voleva uccidere era il suo figliuolo. Et Ifigenia era per uccidere il fratello non conoscendolo, ma, riconosciutolo, s'astiene dal farlo.</p>
<p>Il quarto modo accennato da Aristotile et inteso, per lo essempio che egli dà, dalli interpreti, è quando alcuno sapendo era per fare, ma non fa per alcuno impedimento; come Egone nell'<title>Antigone</title> di Sofocle era per uccider Creonte, ma è impedito da farlo perché Creonte fugge e si salva. Ora Aristotile lauda più il terzo modo, come quello che ha la compassione e lo spavento senza alcuna scelerità; poi il primo; e l'ultimo luogo serba questo quarto che non ha né compassione né spavento. Et è da por mente che la persona che comette il fatto, affine che sia orribile e compassionevole, fa di mestieri che sia congionta di strettissimo vincolo di sangue, come il padre che uccide il figliuolo, come Atamante et Ercole; o la madre che uccide i figliuoli; o la moglie che uccide il marito, come Clitemnestra; o il marito che uccide la moglie, come Ercole; o il figliuolo che uccide la madre, come Oreste et Alcmeone; o l'avolo che uccide il nepote, come Eolo e Sulmone; o il fratello che uccida il fratello, come Aristobulo che fa uccidere Antigono nella tragedia dell'eccellentissimo signor Conte di Monte, nostro Vicentino. Ma è orribile e spaventosa molto quella morte che altri si dà con le sue mani, o con veleno o con ferro o con laccio o altra guisa, come Sofonisba, Tisbe in <title>Cleopatra</title> co' l'aspide e Porzia con i carboni accesi.</p>
<trailer>IL FINE</trailer></div1>
</body>
</text>
</TEI.2>
