<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna</title>
      <author>Giovanni Botero</author>
    </titleStmt>
    <extent>102 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000687</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I capitani del signor Giouanni Bottero [|] benese, abbate di Santo Michele della Chiusa ... Con alcuni discorsi curiosi, ..</title>
        <author>Botero, Giovanni</author>
        <publisher>per Gio. Domenico Tarino</publisher>
        <pubPlace>In Torino</pubPlace>
        <date>1607</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Torino</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Torino</name>
      </respStmt>
      <item>Correzione linguistica</item>
    </change>
    <change>
      <date>2004-07-22T00:00:00.000+02:00</date>
      <respStmt>
        <name>Ilenia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>

<body>


<div1>

<head>RELATIONE DI SPAGNA</head>

<p>La Spagna, di figura simile alla pelle spiegata d'un bue, posta tra i monti Perinei, che la dividono dalla Francia, e l'oceano e 'l mar nostro (infra i quali termini ella gira duemilacinquecentoottanta miglia) è generalmente montuosa e povera d'acque; perché i fiumi vi son rari, le pioggie non molto spesse fuorché in Galitia e i venti frequentissimi e gagliardissimi la dissecano ancor più. Da questa siccità procede la picciolezza delle piante, bestie, uomini. Non è né anco pur di mediocre traffico; con ciò sia cosa che il traffico si fonda su la commodità della condotta e questa dipende dalla pianura de' paesi e dall'opportunità dell'acque navigabili.</p>
<p>Ora la Spagna è ingombrata da montagne et ha pochi fiumi navighevoli e quei pochi non si navigano se non pochissimo. Egli è vero che non le mancano alla marina porti importanti e di traffico grandissimo, massime Lisbona e Siviglia. E perché i monti sono asperi e i piani in molte bande aridi e sterili quindi procede e la picciolezza delle città e la rarità delle popolationi. Strabone si ride che Polibio avesse scritto che Tiberio Gracco avesse distrutto trecento città di Spagna e alcuni altri ch'ella contenesse mille città, perché (dice egli) né il terreno le può sostentare, né in Spagna fiorisce politezza che a tal numero di tante città corrisponda; l'aere vi è generalmente per la siccità della terra salubre, freddo verso settentrione et i Pirenei, temperato verso l'oceano e il mar nostro. Plinio paragona Spagna a Italia in fertilità di terreno e in temperie d'aria. Giulio Cesare le dà lode di salubrità, Giustino di clemenza di cielo, cagionata da ponenti e tramontane, suoi venti più ordinarii. Si aggionge a ciò che non ha paludi né pantani, perché sendo alta di sito e cinta attorno attorno di rive rilevate, né il mare vi si ingolfa molto né le acque dolci vi s'ingorgano; sola Guadiana fa alcune poche lagune et ha l'acqua cattiva e malsana come anco i pesci fuorchè l'anguilla.</p>
<p>Le ricchezze della Spagna sono vini, grani, ogli, benchè le ulive non passano per l'ordinario i confini della nuova Castiglia; cera, miele, zuccaro, zafferano, frutti d'ogni qualità. Le carni, come anco i frutti, vi sono perfettissime, massime il castrato e il porco. Non le mancano caccie d'ogni sorte, massime cervi e cinghiali e conigli infiniti. Non si può dir quanta abbondanza vi sia d'ottimi pesci nelle parti maritime, massime d'Andalogia, di Portogallo, di Galitia, di Biscaglia. Scrive Strabone che verso lo stretto di Zibilterra i tonni ingrassano con le ghiandi, che delle vicine quercie caggiono in mare. Io credo che i tonni vadano dietro non alle ghiandi terrestri, ma alle marine. La pesca loro è di tanta importanza che tre o quattro tonnare non rendono meno di centoquarantamila scudi all'anno.</p>
<p>Ma ritornando ai frutti della terra, abbonda anche di robia, pece, grana, minio, sparto, giunco, argentivivi, termentina, alumi, metalli d'ogni sorte, massime mercurio, oro, argento, ferro. Plinio celebra anche il rame della Sierra Morena; le lane, mule, cavalli sono per la eccellenza cose note a tutti. Di tutte le cose sudette la Spagna manda fuora quantità grandissima, massime di frutti e freschi, come sono cedri e melaranci, e secchi come zebibi e fichi e acconci come ulive; manda fuora mele, ogli, vini, lane, sete, per un tesoro.</p>
<p>Gli Spagnuoli sono di complessione maninconica, il che si conosce, per non addur altro segno, dai lor trattenimenti, feste, balli, caccie di tori, giuochi di canne, corsi di cavalli, che essi chiamano pareggie, cose tutte maninconiche e che viste una volta satiano ogni altra natione; e perché la maninconia è un umor tenace e viscoso, indi procede negli Spagnuoli la consideratione negli affari, la lentezza nell'operare, la gravità nel procedere, la fermezza nell'imprese, la tenacità dell'usanze antiche, l'aversione dalle novità e la scarsità de' partiti, il medesimo umore li rende d'aspetto oscuro, di color terreo e di presenza poco amabile. Le donne sono a proportione più belle e più gratiose, vivaci e spiritose che gli uomini, perché l'umidità diminuisce in loro la maninconia e l'adustione.</p>
<p>Nelle guerre riescono meglio sotto un capo italiano, che sotto uno della natione e perché un sì fatto capo, aggiungendo alla fermezza spagnuola nell'esequire prontezza d'ingegno e varietà di partiti, forma un temperamento di perfetta militia. Vagliono più a piedi che a cavallo e con l'archibugio più che con altra sorte d'arme e sendo fuor di casa molto uniti tra loro, la lor militia è quasi invincibile. La medesima maninconia, perché impedisce la prontezza dell'ingegno e del discorso, fa che si appaghino e si rendino facilmente capaci della ragione e che siano inclinati alla pietà e che abborrendo il travaglio e la fatica si contentino di poco; godono del presente e non fanno stima dell'avenire e perciò non hanno arte né di risparmio, né di acquisto. Amano la commodità apparecchiata e che s'appresenta loro, ma non la fatica d'acquistarla e di procurarla, perciò invitati alla prontezza d'un poco di soldo vanno facilmente alla guerra. Mostrano magnificenza nelle fabriche publiche, ponti, munisteri, chiese et in qualche castello e palazzo; ma le case de' privati vagliono poco o nulla, massime lungi dalla marima perché sono fabricate di creta e pino e con poca gratia.</p>
<p>La medesima malinconia fa che siano ristretti in se stessi e di poca conversatione; vanno qua e là per lo mondo e non fanno, si può dire, una amicitia con forastieri e con gente d'altra natione, anzi tra loro medesimi poco vi fiorisce l'amicitia. Perché oltre all'esser così concentrati in loro medesimi, fanno anche professione di puntualità, cosa contraria all'amicitia, <foreign lang="lat">Quae non querit quae sua sunt, sed quae alterius</foreign>. L'amicitia è di natura larga del suo, facile, comunicabile, cose contrarie a chi sta su l'appunto e in sul vantaggio e a chi misura i passi e numera le parole e ha paura di uscir fuor di suoi confini e di perdere la riputatione e il grado per una parola di più o di meno che gli esca di bocca. Ma la puntualità (già che di questa parliamo) non solo è nimica dell'amicitia, ma è anco contraria all'opere grandi e la ragione si è perché, oltra che la minutezza non si confa con la grandezza, non è cosa nissuna più vicina al niente che il punto (non è tra l'uno e l'altro mezo nissuno) né a la puntualità che la nullità e perciò è cosa facile che chi cerca il punto dia nel niente. Il che si è visto a' tempi nostri nell'imprese d' Inghilterra e di Algier, le quali sendo fondate sopra sottigliezza di disegni e un certo concerto di ore e di momenti hanno avuto successi parte infelici, parte vituperosi.</p>
<p>Or gli Spagnuoli amano il sossiego e fanno fondamento grande su l'apparenza, onde impiegano tutte le loro facoltà in adobbamenti e in vestiti e cuoprono con grande industria le lor debolezze. Presumono assai di se stessi et inalzano immoderatamente le cose loro; perché il molto, che nella patria loro è di cattivo, fa lor parer maggiore quel poco che vi è di buono. Si portano altieramente ove si conoscono superiori, umilmente ove inferiori. Nel parlare sono sententiosi, composti e che difficilmente prorompono in parole risentite o impertinenti e la lingua loro ha dell'acuto e dell'efficace assai, et è breve, propria, grave, piena di proverbii, di argutie, e di metafore e di amphibologie. Non parlano men bene i villani e gli uomini di bassa natione che i cittadini e i cavalieri; il che procede perché sendo la lor lingua povera di frasi e di maniere di dire, è forza che gli uni e gli altri s'incontrino nelle medesime loquutioni.</p>
<p>Portano somma riverenza alla Chiesa, alle cose sacre, massime reliquie de' santi et in particolare alla Beata Vergine, il che dimostrano l'inestimabili entrate del clero e invero non è membro di Spagna che stia meglio, et io credo che Dio gli abbia favoriti con tante vittorie per il zelo e professione che essi fanno di pietà e di religione e che perciò gli abbia dato un mondo nuovo, nel cui acquisto governi, dominio non ha parte niuna altra natione.</p>
<p>La Spagna contiene ondeci metropoli e sessantacinque vescovati. L'entrate di quelli a cinquecentosessantamila scudi, di questi a seicentomila aggiungono; altro tanto importano in canonicati e gli altri benefitii e forse più, ma molto più senza dubio l'entrate delle relligioni; contiene ventisei duchi, quaranta un marchese, sessanta conti; i duchi hanno meglio di un millione e mezo d'entrata, i marchesi ottocentomila, i conti poco più o meno, gli ordini militari di San Giacomo, di Alcantara, di Calatrana, di Montesa a un millione arrivano. Ma i signori sono per il poco governo indebitati fino agli occhi, ma i prelati e gli ordini militari godono intieramente le loro entrate, perché non le possono alienare, né impegnare; contiene in tutto sedecimila popolationi e tra queste mille e cinquecento terre murate; benchè Diego di Avendegno dà alla Spagna ventiseimila luoghi, ma che che sia di questo, ella fa tanto popolo quanto Italia, cioè otto in nove millioni; fu già divisa dagli antichi in tre parti : Betica, Lusitania e Taraconese. La Betica giace tra la foce del fiume Guadiana, detto dagli antichi Anas et il capo di Gates, che quei chiamarono Charidamum. La traversa il Guadalchivir e le dà anco il nome di Betica perché egli latinamente viene chiamato Betis. La Lusitania giace tra il Duero e la Guadiana. La Tarraconese contiene tutto il resto. Oggi la Spagna è divisa in tre corone: di Aragona, di Castiglia, di Portogallo.</p>

<div2>
<head>CATALOGNA</head>


<p>Or cominciando l'istoria particolare, ci si fa primamente incontra Catalogna, che si stende in forma triangulare, da Salfas sin all'Ebro e dal mare di Leone più oltra della Cinga; lunga e larga quasi tre giornate, contiene cinquantasei che città (queste sono nove: Parpignano, Girona, Urgel, Vic, Silfona, Lerida, Barcelona, Tortosa, Tarracona) che terre cinte di mura e un numero grande d'aldee e in esse intorno a settecentomila anime; un duca ch'è quello di Cardona, tre marchesi, ondeci conti, molti baroni e signori con misto e mero imperio; sarebbe più popolata che non è, se non fosse l'amor della libertà, che inalzando gli animi fa che tengano a vile l'agricoltura, e la pastorale e le arti mecaniche, per il che si stima che vi siano più di centomila Francesi. Produce tutto ciò che il resto di Spagna, fuorchè il zuccaro e lo sparto. La montagna dà marmi fini, diaspri, alabastri, ametisti in più luoghi; sale finissimo a Cardona, azzurro a Montalegro, pini e materia da edifitii e da legni navighevoli, e caccie quasi per tutto. La campagna e la collina danno grani, vini, ogli, lino, canape, mele, frutti d'ogni genere e in grandissima abbondanza. Alla copia delle ricchezze naturali si aggiunge quella dell'artificiali, perché non è parte di Spagna, ove le arti siano più e meglio essercitate. Con ciò sia che in Barcelona si fanno vasi di vetro bellissimi, capelli, corani, coltelli; in Parpignano panni che ne portano il nome, in Lerida guanti, in Alcavar rasce di più colori, in Reus stamegne et in diversi luoghi coverte, dette catalane, e panni di lana, che si spacciano per Sicilia e per Sardegna.</p>
<p>Si può dividere in quattro parti. L'una si stende da capo di Croce sino al promontorio lunario e contiene Parpignano, Elna, Girona (questa è capo dell'Ampurdan) e le terre di Colibre, Rosas, Empurias, Palamos. L'altra scorre dal capo lunario sino al fiume Lobregato e contiene la città di Vic, capo degli Ausetani, Salsona fatta città di nuovo, Barcelona e la terra di Pucerdan, capo della contea di Cerdania, traversata dal Sicori. La terza comprende tutto ciò che tra il mare e il fiume Lobregato e l'Ebro el'Aitona si contiene; e qui sono le città di Tarragona e di Tortosa e le nobili terre di Cardona, Manresa (che fu Octogesa), Igualada, Cervera, Martorello e le nobilissime badie di Pobletto e di Monferrato, e i porti di Empolla e di Alfaches, quello su la riva orientale della bocca dell'Ebro, questo su l'occidentale. La quarta vien quasi ristretta tra l'Aitona e la Cinga, se ben passa alquanto oltra la Cinga e contiene la nobil città di Lerida e quella di Urgel, posta tra i fonti dei sudetti fiumi e i Pirinei.</p>
<p>Ma diciamo qualche cosa particolare delle terre principali. Perpignano non è terra più antica di cinquecento anni e può fare quattromila fuochi, quanti non ne fa altra città, toltane Barcelona; è fortisssima di mura et ha un buon castello e non credo che in tutta Spagna sia fortezza più compita. Girona, città nobile e grossa, siede in una costa, a' cui piedi passa il fiume Tera, che le serve di fosso; ha in cima la chiesa catedrale con un'Ancona delle più ricche e belle di Spagna, e 'l vescovato; è più sopra una gran torre, detta Girondella. Mostrò quanto sia forte nell'assedio che vi tenne Filppo, re di Francia, col re di Maiorca, e'l legato del Papa.</p>
<p>Barcelona ebbe principio da Ercule Libico e grandezza da Amilcare Barchino, che le diede il nome; è città magnifica per grandezza e numero d'edifitii così sacri, come profani, per frequenza e splendor d'abitanti, per ampiezza di iuridittione e di contado, pieno di giardini e di ville. Hanno per commodità dei vascelli e del traffico, cominciato un molo, al quale attendono assai, e fan dissegno d'armare quattro galere, cominciate già nel loro arsenale. Molte cose si dicono della ricchezza e tesoro di Barcelona, che per la grandezza delle spese, che quel comune fa in ogni occasione, io non istimo che possino esser molto grosse, perché chi molto spende, poco può avanzare.</p>
<p>Tarragona sta in mezo d'un piano sopra un colle, tondo, capace di duemila case, benchè la città non ne facccia più di cinquecento; ha la salita facile, se non verso oriente, con la marina a un tratto di mano; verso ponente ha un piano inaffiato da fonti e da ruscelli, pieno di ville e di villaggi, che in fertilità contende co' più fecondi; dà formento a bastanza, bestiami, oglio, vini, legumi, frutti, lino, canape, più del bisogno. Verso settentrione ha freschissime pasture per li bestiami, e non vi mancano caccie d'ogni sorte. A un miglio dalla città corre il Francolino, ma con acqua migliore per macerare il canape che per uso della vita umana; perciò i Romani condusser sopra grandissimi archi alla città una parte della Gaia, fiume indi lontano sedeci miglia, che sendo poi stati rotti, si è provisto alla necessità con un pozzo profondissimo e non meno copioso d'acqua buonissima. Lerida città celebre ne' commentari di Cesare, siede sopra il Segre e si va pian piano alzando sin che arriva a un piano, ove è la chiesa catedrale, non tanto grande, quanto soda e massiccia, con un chiostro de' più belli e più adorni d'intagli e di fregi, che io mi abbia visto.</p>
<p>Tra i luoghi della provintia, nobilissima è Cardona, capo d'una famosa ducea; qui è un monte di terra, che par farina e un fonte d'acqua che par vin claretto; ma la sua principal dote è il sale, parte bianco al par della neve, parte cristallino, parte azzurro, verde, rancio, rosso e di altri colori; benchè pesto, divien tutto bianco; cresce questo sale continuamente e benchè sia falsissimo, vi si veggono però crescere attorno molte piante, massime pini.</p>
<p>Catalogna ha due fortezze verso Francia, delle quali una è Parpignano, già da noi descritta, l'altra Salsas, posta tra i Pirinei e 'l mare, in un passo stretto, ove d'estate per alcune paludi vicine, l'aria vi è pestilente. Veggonsi qui fonti, che uscendo con un impeto grandissimo dalla montagna, fanno un fiumicello più salso che il mare. Un'altra fortezza è al mare, benchè inutile, che si chiama Peniscola, perché siede sopra uno scoglio, simile a una piramide, cinto quasi tutto dal mare. Questo luogo è celebre per la ritirata e dimora di Benedetto XIII nella scisma che travagliò la Chiesa cristiana a tempo di Sigismondo imperatore.</p>
<p>Tra i luoghi sacri di Catalogna tiene senza dubbio il vanto di ricchezza il munistero di Pobletto dell'ordine cistersiense, ove si sepelivano i re d'Aragona; ma di divotione quello di Monferrato dell'ordine di San Benedetto. Questo giace nella falda d'un monte, che gira ondecimila passi, di forma rarissima; imperò che egli si alza a guisa d'una fortezza torreggiante, e in molti luoghi merlata, con le falde fatte quasi a onde, sì che pare un mare tempestoso, tra le quali onde gratiosamente frondeggiano diverse piante, massime elci, che ne rendono tutta quella montagna fresca e di vista amena.</p>
<p>Sopra il monte vi sono tredici romitori di gran veneratione e stima così per la ritiratezza dei siti, come per la virtù dei personaggi che si sono colà dalle pericolose tempeste della vita secolare ritirati, e quasi in piaggie o in porti di quiete salvati. La Chiesa (la cui ancona o retablo fatto fare dal re Filippo II costò ventitremila scudi) e il munistero stanno in un seno che fa il monte. Le pendono sopra alcuni di quei sassi, massime uno che sta quasi spiccato dal rimanente e par che debba d'ora in ora cadere; per il che i monaci dicono ogni matina una messa degli angeli. Se ne spiccò già uno, che in luogo di cadere su la fabrica, trappassò miracolosamente la Chiesa e la casa, senza fare pur un minimo danno.</p>
<p>I Catalani sono di natura veemente e capricciosa, il che mostrano i lor costumi, canti, balli, tutti pieni d'una certa asprezza e d'un certo impeto; molti per non travagliare si mettono nella strada. Onde non vi mancano mai né ladroni, né bandolieri. Il governo passa con molta libertà; la giustitia è in mano del re, ma con varie conditioni, nelle corti se non si accordano tutti a dar al re quel che dimanda, non ottiene nulla.</p>
</div2>

<div2>
<head>ARAGONA</head>


<p>Giace tra Catalogna, Castiglia, Navarra e i Pirenei; contiene le città di Saragozza, sua metropoli, Balbastro, Huesca, Iaca, Tarrazzona, Albarazin, Tervel e intorno a settanta altri luoghi murati per lo più piccioli e de' quali pochi passano cinquecento fuochi, perché sendo il paese generalmente asciutto, e di fondo in molti luoghi salnittroso, la penuria de' pozzi, nonché delle fontane e de' fiumi, fa che non si possa notabil moltitudine d'abitanti in un luogo mantenere. In alcune parti altra acqua non hanno che quella che in certe quasi conche cavate a mano si raccoglie quando piove. Ma tutto ciò che bagna l'Ebro è di paese fresco, rugiadoso, fertile e non credo che vi siano in Spagna due fiumi più abitati che l'Ebro e 'l Guadalchivir.</p>
<p>I Catalani son più vivaci e più maneschi che gli Aragonesi, ma gli Aragonesi più considerati e più fermi che i Catalani. E tra i re di Spagna molto valore hanno mostrato e prudenza così nell'imprese fatte in Spagna come fuor di Spagna i re d'Aragona, perché questi, parte con l'arme, parte col negotio, hanno aggiunto alla lor corona il principato di Catalogna e la contea di Barcelona e il regno di Valenza; e di più l'isole di Maiorca, Minorca, Sicilia, Sardigna e il regno di Napoli. Pagavano già tributo ai re di Castiglia, ma ne furono sgravati per l'opera prestata loro dal re Pietro nell'assedio d'Alarcon e di Cuenca. Non è parte di Spagna, ove le facoltà siano meglio compartite che in questa; perché, eccettuando l'arcivescovato di Saragozza, che ha presso a sessantamila scudi d'entrata, gli altri vescovati non hanno entrata notabile e non vi sono né anco benefitii d'altra sorte di gran ricchezza.</p>
<p>Non vi è se non un duca, ch'è quello d'Ixar e sei conti (tra' quali quel d'Aranda è ricco molto) e il barone della Laguna, ma molti i cavalieri e signori senza titolo, ma con iuridittione; e la iuriditione è più tosto despotica che politica. Capo del regno è Saragozza, città non molto grande, ma che in magnificenza di fabriche sacre e profane, in bellezza di contrade, in numero e in splendore di cavalieri, non cede a città molto maggiori; tra l'altre cose ha un ospedale de' più ricchi della cristianità. Dell'altre città Iaca si pregia assai d'antichità e si stima abbia origine e nome da Iaco, che è l'istesso che Bacco. Filippo II, re di Spagna, vi fece fabricare un castello de' cinque belluardi, benchè piccoli, non so se per tener a freno i Francesi o gli Aragonesi, allora tumultuanti. Ivi vicino è il munistero di San Gioanni della Pegna, ove si veggono i sepolcri de' re di Sobrarve, del qual regno fu capo Ayusa. Onde s'allargò per la Rivagorza e poi abbracciò anche la contea d'Aragona, così detta dall'Aragon fiume, che corre vicino a Iaca; e distendendo di mano in mano i confini divenne regno e absorse i regni di Sobrarve e di Rivagorza; capo di Rivagorza è Benavarre con alcune terre sotto, tra le quali è Venasque e Roda e forse trecentosessanta aldee e Sobrave con sessanta. Da Huesca sino a Balbastro e sin a Almodeavar si stende una valle copiosa d'ogni bene. Huesca ha una nobile università che pare abbia avuto non so che principio da Q. Sertorio, che qui fondò una scuola, ove faceva i figliuoli degli Spagnuoli, suoi parteggiani, ammaestrare nelle lettere; Barbastro, città nobile su la riva del Vero con un contado fertile e fresco, copioso d'oglio.</p>
<p>Tarazzona è divisa in cinto (così chiamano la parte situata sopra una erta) e in piano, può far millcinquecento fuochi; ha un contado per le molti acque, che da vicini monti di Moncaio scatoriscono, pieno di frescura e d'amenità; saranno 1200 anni che San Prudentio fu di quella chiesa vescovo. Nel piano vi è una cava che può girar 80 passi, profonda altrotanti, che di estate è tutta verde, fiorita, fresca: e de' sassi dei lati stillano acque soavissime, che non si sa come vi si comsumino nel monte, se le pecore mangiano l'erba inanzi al levar del sole, muoiono; onde esse ammaestrate dalla natura, le tagliano co' denti, e le lasciano sin a tanto che il sole le tocca; e poi senza lesione le mangiano; ivi vicino è Borgia, che per beneficio di dui fumicelli, ha il contado assai fertile, massime di lino eccellente.</p>
<p>Albarazin e Tervel si celebrano per la lor fortezza. Albarazin siede nella costa di un monte, che cala in un vallone profondissimo con altri monti alla fronte, e a' lati, tanto vicini, che non vi è altra cosa in mezo, che il letto del fiume Guadalabiar. Sì che i suoi cittadini non veggono altro, che le balze di quei monti e il cielo. Fu assediato in un tempo medesimo dal re Alfonso nono di Castiglia, e dal re Pietro d'Aragona. Tervel è città ricca, e mercantile, capo di cento luoghi, e dal monte Idubeda; stata eretta in vescovato da Gregorio decimoterzo. Oltra alle città sono in Aragona le cinque terre o, come essi dicono, ville con privilegii di città, Tauste, Exea, Sadava, Sos, Oncastiglio. Celebransi due luoghi di divotione in questo regno, l'uno è nostra Donna del Pilar in Saragozza, ove si venera una antichissima imagine della Santissima Vergine; l'altro è la chiesa di Darocca, ove si mostrano i sacri corporali con le ostie incarnate; è terra di gran giro, ma di poca abitatione; il fiume Sciloca rende il suo contado abbondante molto d'ottimi frutti come il salon quel di Calataiud, terra, che se tu miri ben a ogni cosa, non cede ad altra città d'Aragona che a Saragozza.</p>
</div2>

<div2>
<head>REGNO DI VALENZA</head>


<p>Questo regno, lungo sessanta, largo, ove molto, dieciasette leghe, confina con Catalogna, Aragon, Castiglia, Murtia, e scorre dalla Cenia sino alla Segura, e più oltra; contiene quattro città, sessanta terre murate e mille altri luoghi. Pare che in esso sia congiunta l'asprezza con la piacevolezza: perché la parte mediterranea è piena di monti sassosi, e sterili e la maritima di valli, e di pianure graziose, bagnando trenta e cinque fiumi tra grandi e piccioli, ma i principali sono cinque, il Migliars, il Morvedre, il Guadalabiar, il Xucar, e la Segura. Tra il Guadalabiar, e 'l Xucar si vede la famosa Albufera, lunga tre leghe, larga una, pieba di cannetti, stanze grate ai pesci, massime alle laccie e alle anguille; ma più agli uccelli acquatili de' quali quel che tien cura di quel luogo a nome del re, mi diceva esservene settanta spetie nel lago di Comacchio intendo esservene dieciasette spetie.</p>
<p>Questo regno domina due seni di mare, tra i quali scorre il promontorio, che gli antichi chiamarono Hemeroscopio, e Artemisio, e Dianio, e Ferraria; oggi credo che si chiami punta dell'imperatore. L'uno di questi golfi si chiamò Sueronese dal fiume Suero, e l'altro Illicitano da Illice, terra grossa, oggi Alicante. La sua marina è ricca e d'Almadrave, cioè tonnare e di saline. Ha porti a Vineros, a Denia, a Xabia, ad Alicante. Contiene l'arcivescovato di Valenza con settantamila scudi d'entrata (il Capitulo e la fabrica ne hanno anche più) e due vescovati, cioè quelli di Segorbe e di Origuela, a' quali vogliono ora aggionger Xativa. Contiene tre ducati, cioè di Gandia che è ricchissimo, di Segorbe, e di Villaermosa; cinque marchesati, sei contee, alle quali ne ha aggionto il re alcune nelle ultime corti, e la viscontea di Chelma, e molte signorie. Contiene il maestrato di Montesa, fondato de' beni de' templari, come quel di Cristo in Portugallo, con dieciottomila scudi d'entrata, et ha tredeci commende sotto di sé, delle quali la maggior rende tremilatrecento scudi, la minor seicento e in tutto ventiunmila, nel che mi pare che i Valentiani abbiano assai meglio compartito le loro entrate, che i Castigliani, ove l'entrate delle commende loro sono eccessive; e più atte a render i Cavalieri neghittosi e vaghi di riposo e di otio che a stimolarli a virtù e ad imprese onorate.</p>
<p>Si stima che tutto il regno faccia a poco più di centomila fuochi, parte di Cristiani vecchi, parte di Morischi, de' quali in questo regno è maggior numero che in altro di Spagna. Morischi si chiamano i Mori, che benchè abbiano preso il battesimo, vivono ovunque possono alla maomettana. Si battezzano, e vanno a messa per non mutar paese conforme all'editto di Ferdinando il Catolico, portano i figliuoli al battesimo, ma gli fregano poi la fronte per scancellare, a lor giuditio, il sacramento e danno un altro nome alla creatura. Vanno a messa, ma, quando si alza l'ostia consecrata, ficcano gli occhi in terra, per non vederla. Se non vanno i dì festivi a messa, pagano un reale di pena; un di costoro, avendo pagato il reale, disse poi al curato che gliel'imprestasse per la dominica seguente. Vagliono assai nell'agricoltura, per il che si dice che chi tien Moro tien oro; e si dilettano molto dei luoghi vicini all'acqua. Si stima che avanzino dinari assai, perché non mangiano carne e non bevono vino, vestono poveramente e le lor vivande sono uva passa, nuoci, fichi, e non comprano nulla, perché essi medesimi si calzano e vestono, e si fabricono le loro case; e l'oro e l'argento che lor capita nelle mani non vede mai più il sole. Sono sparsi per Castiglia, e per Aragona ma quantità grandissima ne è nei regni di Granata, e di Valenza; e si stima che in tutta Spagna facciano seicentomila anime.</p>
<p>In Portogallo in luogo dei Mori vi sono i descendenti di quei Giudei, che ai tempi del re Emanuel si convertirono fintamente alla fede. Nell'ultima ribellione dei Granatini, essendo finita la guerra, si trattò, se i ribelli avanzati si dovevano lasciar in quel regno, ove molto valevano nell'agricoltura, assicurandosene con cinque, o sei forti, che si tenesseno presidiati a lor costo; o pur levarli di là e dispergeli per Castiglia, e per altri paesi, mandando in lor luogo cristiani vecchi. Fu risolto che si spargessero, ma né i Castigliani hanno fatto bene in Granata, né i Mori in Castiglia. Meglio sarebbe forse stato metter tra loro un buon numero d'Albanesi o di Napolitani, quasi buone voglie tra sforzati; e così non iscommodar Castiglia, e assicurar Granada; ho detto Albanesi, perché di questi n'è passato un buon numero nel regno di Napoli e vi riescono benissimo.</p>
<p>Di maggior consideratione è, se convenga battezzare costoro, che si presume quasi infallibilmente dover vincere alla maomettana. Io non saprei come così fatto battesimo difendere, se non con la salvezza de' fanciulli che muoiono inanzi a l'uso della ragione. Ma per assicurarmi delle ribellioni, pigliarei denari imprestati dai ricchi; esterminarei quelli che tra loro o insegnano l'empietà o vagliono con l'auttorità. E per assicurarmi della conversione, levarei i fanciulli dalle mani dei parenti come fa il turco gli Azamogliani e li mandarei altrove.</p>
<p>Tutto il regno si divide in quattro contrade. L'una si stende dai confini di Catalogna sino al Migliares et è per lo più aspera e montosa; però ricca assai di seta, oglio, vino, bestiami. Contiene il Maestrasgo di San Giorgio e un piano fecondissimo e qui sono Benicarlo, San Mateo, Castellone, terre grosse. La seconda si stende dal Migliares al Moruedre e contiene tra l'altre terre, Villareal e Borriana in un piano attorniato di monti, fuorché verso il mare; bagnato da molte fontane, ruscelli, canali. La terza scorre dal Moruedre al Molinello e abbraccia il fior del regno, le città di Sigorbe e di Valenza e le terre di Villar, Liria, Xelua, Xativa, Alzira, Algemisi, Benifagio, Carcasens, Gandia, Oliva, Albaidia, Alcoy e molte valli fruttifere, molte pianure delicate. La quarta va dal Molinello sino alla Segura e più oltra e qui sono le terre di Xixono, Denia, Sabia, Alicante, Biar, Elche.</p>
<p>Or che abiamo detto in generale quel, che ci è occorso del regno di Valenza, diciamo due parole d'alcuni suoi luoghi principali. Valenza, per cominciar da lei, è città non molto grande di giro, ma è delle meglio popolate di Spagna; dicono che fa tredecimila fuochi e il contado settemila; ha le mura merlate co' suoi torrioni di passo in passo, le strade strette, le case folte e piene; polverosa d'estate, fangosa oltra misura d'inverno, e in ogni occasione di pioggia. La strettezza del sito fa che non vi si fabrica di straordinaria grandezza. L'arcivescovo presente però vi ha edificato un collegio con la sua chiesa, così magnifico di fabrica e commodo di stanze e ricco di ornamenti e d'entrata che può onorare tutto il regno, nonché la città. Passa a canto a Valenza il Guadalabiar con sei ponti sopra e oltra al fiume si vede un bellissimo borgo ove è un magnifico palazzo reale, grande, e ricco di commode e spatiose e belle stanze, con giardini e boschetti di naranci, e con peschiere bellissime; ma quanto ai giardini, ve ne ha degli altri molti e tra gli altri quel dell'arcivescovo, pieno di piante nobili, e nostrane, e pellegrine, e di acque stagnanti e correnti, e di abitanze e per commodità, e per ornamenti nobilissime.</p>
<p>I Valentiani sono d'ingegno ameni, magnifichi nelle cose publiche, delitiosi nelle private, dediti alla religione, il che arguisce la moltitudine de' conventi e de' munisteri; il numero e la splendidezza del clero, la ricchezza, e quantità dell'apparato sacro. Quando il re e i serenissimi prencipi di Savoia furono a Valenza, vi si celebrò una processione così numerosa di clero secolare e regolare, così splendida, e ricca di croci e di relliquarii d'argento, e di piviali di seta, e d'oro, e d'ogni apparato ecclesiastico, così vaga d'inventioni e di trattenimenti, che non so in quale altra città se ne potesse far una, che l'avanzasse, anzi paregiasse; si dilettano anche molto degli studii curiosi e gentili. Onde fioriscono molto tra i Valentiani l'astrologia e le lettere umane. Difendono con gran gelosia i loro privilegii e la riputatione della loro città, che in forma quasi di republica, sotto l'ombra del re Catolico si governa, amano i passatempi, e l'otio, al che gl'invita l'amenità del territorio e la gentilezza dell'aere.</p>
<p>Io posso dire di non aver visto città, ove a proportione, siano più cocchi; di qua nasce che i forastieri, massime Francesi, e Italiani, essercitino il più delle arti, trafichi, negotii della città. Hanno il contado povero di carni e di grani (si vagliono delle carni di Castiglia e de grani di Cicilia) ma vi raccolgono dall'altro canto, tanta quantità de' zuccari, e di vini, e di frutti d'ogni sorte, tanta di ogli, di risi, e di seta eccellente, che quel, che danno, avanza di gran lunga a quel, che ricevono. La semenza sola dei bachi, che si estrae per Italia, non frutta lor meno di cinquantamila scudi all'anno.</p>
<p>Doppo Valenza tiene il secondo luogo Xativa, che fa da tremila fuochi. Il suo territorio, che si chiama Huerta di Xativa, viene stimato de' più felici della provincia. Origuela, che fu eretta in vescovato per opera di Filippo II re di Spagna, con l'attribuirle una parte della diocese di Cartagena, ha il contado per la copia dell'acqua ameno e fertile. Onde si dice, piova, o non piova, formento raccoglie Oriola. Segorbe è in una valle amena e fruttifera, con strade, e casamenti nobili molto, allegra, e regalata, quanto altra della sua grandezza. Nella valle del Xucar si veggono, tra le altre, le terre di Alzira, e di Carcascens, copiosissime di zuccaro, riso, canape, lino, seta, e di frutti d'ogni sorte. Alcuni stimano la terra di Alzira per la bontà delle mura, torri, castello, sito, esser quasi chiave del regno da quella parte. Giace tra due braccia del Xucar, che la isolano. Molto si celebrano le terre di Gandia, e di Oliva per l'inestimabile fertilità dei loro contadi, copiosi sopra modo di zuccari, olive, risi, vini, seta, lini, carrobbe; il carrobbo è pianta che si contenta di poca coltura e fa bene ne' terreni, e grassi e magri, ma vuol non so che di fresco e non fa bene lungi dalla marina. Il suo frutto si dà alle mule invece di biada e lor agginge forza, e lena. Il suo legno è sodo e greve; e con tutto ciò se ne fa quantità di ottimi vasselli.</p>
<p>Tra i luoghi celebri del regno di Valenza non si deve pretermetere Denia che gli antichi chiamarono Dianium. Questa è terra di quattrocentocinquanta fuochi, con buone fabriche e con belle contrade, e con un castello forte di sito, e di mano, con casamenti commodi, e con piazza d'arme assai capace. Ha due porti uno a levante, e l'altro a ponente, poco da sé distanti, frequentati da mercatanti che vi caricano fichi, uve passe, vini, mandorle in quantità: di gennaro trovassimo il territorio di denia tutto pieno di mandorle così fiorite, come in Lombardia d'aprile, sì che pareva tutto un amenissimo giardino. Produce di ogni cosa un poco, ma le maggiori facoltà consistono nei vini, e nelle mandorle; questa terra si è oggi annobilita più che mai col valore di Don Francesco di Sandoval duca di Lerma, che n'è padrone con titolo di marchese, ma la terra meritarebbe per la sua qualità titolo di prencipato.</p>
<p>Tra le buone terre di Valenza non si deve lasciar Biar, posta a fronte di Vigliena. La sua principal ricchezza consiste nel mele eccellentissimo, del quale ella fa gran copia. Questo mele è bianco, e di tanta durezza, che rompendosi si risolve in polvere, come il zuccaro, e non perde la durezza né per caldo, né per mutatione di paese, o di cielo.</p>
<p>Lungo la Marina del regno Carlo V fece fabricare in luoghi opportuni forse ventisette torri, ove stanno due fanti e un uomo a cavallo. Subito che si scuoprono vele di corsali, i soldati fanno fuochi o fumate e danno altri segni, co' quali in meno di un ora, resta avisata tutta la costa; se i corsali mostrano di volere smontare in terra, il cavallo corre e avisa i Gianetti, che stanno per ciò in pronto.</p>
</div2>

<div2>
<head>REGNO DI MURTIA</head>


<p>Questo regno si stende lungo il seno Virgitano, da capo di Palos sino a capo di Gates, et è traversato da due fiumi, cioè dalla Segura e dal Gualentino. Su la Segura è la città di Murtia, capo del regno, con un territorio rigato dall'acque condottevi in più maniere e per questo ricchissimo d'ottimi frutti, e di seta fina, e vi si fanno vasi di creta bellissimi in gran quantità. Sul Gualentino e Lorca terra grossa. Cartagena fu già cosa grande, ora non è grande, né bella; ma ha quattro cose notabili. La prima è il porto, che per ampiezza, profondità, copia d'acqua dolce, sicurezza viene stimato uno de' migliori del mar Mediterraneo. La seconda è la pesca degli sgombri, che si fa all'isola posta a dirimpetto del porto, detta perciò Scombraria. La terza è la copia dello sparto, che nasce nel suo contorno per lo spatio d'otto leghe; non nasce forse lo sparto fuor di Spagna, ma se bene nasce in qualche parte di Spagna, come nel regno di Valenza, nondimeno il suo proprio paese è il regno di Murtia, e 'l propriissimo il contorno di Cartagena, che perciò si chiamò già Spartaria; fannosi di questa erba ora tessuta, ora torta, molte cose utili: scarpe, corde, ceste, cestoni, stuore. La quarta sono le cave e le minere d'ametisti, calcedonie e d'altre piecre nobili e pretiose, che si trovano tutto il dì in quelli contorni. Nella comarca di Cartagena non piove molto, ma sopplisce al difetto della pioggia una grossa rugiada. Murtia e Cartagena hanno un vescovo in commune, che risiede in quella e ha titolo da questa. Sei leghe a ponente di Cartagena si vede la fortezza di Almacarron, ove sono le miniere d'alume di tanta ricchezza, che il duca d'Escalona, e 'l marchese di Velas ne cavano emolumenti incredibili. Gli altri luoghi nobili sono Guardamar, Portilla, Vera, Mussacra.</p>
</div2>

<div2>

<head>REGNO DI GRANATA</head>


<p>Questo regno, che ha di lunghezza sessanta, di larghezza venticinque, di circonferenza ducentotrenta leghe, si stende da' confini di Murtia sino a quelli d'Andalogia, e se bene è nel quarto clima, e nella parte più meridionale della provincia, nondimeno è de' più temperati della Spagna; e se bene è pieno di monti e di rupi, abbonda però d'ogni bene per sostento suo e per sollevamento d'altri regni. Ha il terreno tanto fresco naturalmente, e fruttifero, che poco bisogno ha della coltura e dell'industria umana. Né si potrebbe facilmente esplicare la moltitudine delle erbe odorose, delle medicinali, dell'escolente, delle quali i monti e i campi sono pieni; non la varietà dei frutti, che si spacciano per l'America e per settentrione, non la copia dei zuccari, delle conserve, delle confitture, non la quantità, non la eccellenza della seta, non de' bestiami d'ogni sorte. Le acque vi sorgono a ogni passo, e correndo una in qua et l'altra in là, s'incrocciano insieme e ti rapresentono mille gratiosi labirinti vestiti da ogni parte di verdura e di fiori.</p>
<p>Con l'amenità del paese si conta l'umanità degli abitanti, destri della vita, pronti all'arme, facili nella conversatione. Non consentono il bever vino a' fanciulli, gli uomini ne bevono poco e le donne pochissimo. La sierra nevata, ch'è larga e lunga alquanto più di quaranta miglia e divide il regno di Granata da quello di Murtia, è per la sua altezza sempre coverta di neve; benchè sia da ogni parte aspera alquanto, è però fertile sopramodo per le molte valli, e ritirate, e seni, o giravolte che fa e non meno per ventisei fiumi che produce e per moltissimi fonti, che per tutto scatoriscono. Nel tempo che i Mori signoreggiavano questo regno, non si poteva vedere cosa né più abitata, né più copiosa d'ogni bene. Le colline erano vestite di vigne e di alberi fruttiferi; le valli et i piani di biade e di giardini e si scorgevano per tutto ville e villaggi pieni di gente e di vettovaglie. Il regno conteneva quatordeci città e novantasette terre murate e rendeva agli ultimi re settecentomila scudi all'anno.</p>
<p>Ora non è di gran lunga paese così popolato, né dovitioso, perché con la gente vi è mancata l'agricoltura, è però de più fruttuosi di Spagna, massime quella parte, per la quale passano il Xenil e il Darro, perché questi due fiumi, adacquando parte da sé, parte con l'aiuto dell'industria, il contado, servono mirabilmente alla propagatione delle piante, frutti, erbe, grani, animali, massime il Xenil, che perciò gli Arabi chiamano Saanil, cioè secondo Nilo. I Mori che ne furono cacciati l'anno millesimoquattrocentesimononagesimosecondo di gennaro, dicevano che il paradiso era in quella parte del cielo che sta sopra Granata. Questa città, che toltone Lisbona, avanza d'ampiezza tutte le altre città di Spagna, contiene due colline, che si possono quasi dir montagne, divise da una valle, per la quale passa il Darro. Dividesi in quattro contade differenti di sito, che si chiamano Granata, Sierra del Sol, Alvesia, Antiquerola.</p>
<p>In Granata, ch'è la principale, abitano i nobili et i mercadanti. Quivi è una chiesa di mirabile architettura, ma non finita. Vi è l'alcazzar, edifitio che contiene forse ducento botteghe et ha dieci porte, vi è l'Allambra, palazzo degli antichi re, di fabrica tale che per l'artificio e per la moltitudine delle fontane, si può mettere tra i nobilissimi. Sopra tutto è maraviglioso il suo sito, perché ha inanzi agli occhi la città, e la montagna nevata, che con diverse braccia scorre sino al mare, e un piano inaffiato da trenta e sei fonti, che lo rendono tutto rugiadoso e fresco, e può girare quindeci leghe. Dell'altre contade non mi accade, per non esservi cosa notabile, ragionare. Vicino a Granata sono due castelli: Ilora e Mocclin, de' quali i Mori chiamavano quello occhio destro, e questo scudo di Granata. L'altre città sono infra terra Guadix, e al mare Almeria e Malega. Guadix giace in una pianura spatiosa, cinta per ogni verso di monti asprissimi, benché non senza alberi, e cacciagioni, traversata da quattro fiumicelli, dovitiosa di bestiami, vini, grani, frutti, massime melloni, di tutta eccellenza. Ma per la freddezza dell'aere, non ha né naranci, né ulive. A una lega e meza dalla città si trovano i bagni di Allama, e a quattro leghe, i bagni di Alicun, quelli buoni contra i morbi procedenti da umor freddo, questi dai procedenti da umor sanguigno.</p>
<p>Almeria, che vien chiamata da Tolomeo Portomagno, ha un contado rigato da un fiume, vestito di qua, di là d'alberi gentili, e di piante nobili, di verdura, e di amenità delitiosa, la quale si stende anche una buona lega lungo il mare, e dell'altra parte giermogliano per così dire, in molti luoghi granate, giacinti e altre pietre pretiose, massime nel capo di Nizza. Malaga giace in piano su la riva del mare, che vi fa una bonissima spiaggia, con due fortezze, l'una sopra l'altra. La più bassa si dice Alcazzava, la più alta Giblalfarro e si passa da l'una a l'altra tra due muraglie. Tiene arzenale con molta monitione, molti molini da polvere, molti forni da biscotto. Ha una valle amenissima e ben popolata, rinfrescata da diversi ruscelli, piena di frutti, seta, bestiami, ogli. Oltre le città, sono nel regno di Granata diverse terre grosse, tra le quali portano il vanto Bazza e Ronda. Bazza, che fu già capo de' Bastetani, forte di mura, e di castello, può far quattromila fuochi. Prende il nome dalla bassezza del sito, perché giace in un costa di un colle, cinto per ogni verso di monti. E tra lei e 'l piano, che le sta sotto, scorre un fiumicello, util molto. Tra l'altre cose produce canape e lino assai, e fichi di tutta bontà. Ronda siede in un monte, cinto in gran parte da un fiume. Dalla città al fiume scende una cava con quattrocento scaglioni, opera de' Mori. Fa bellissima vista a chi la rimira da lungi, perché prima s'appresenta il borgo murato, e poi la terra e al fine il castello torreggiante.</p>
<p>Lungi cinque leghe da Malaga e la terra di Monda, presso alla quale Cesare sconfisse i figliuoli di Pompeo, ha un piccolo fiumicello, che diramandosi per un piano, il rende fresco molto e copioso. Sono in questo regno più luoghi forti di sito e di mano, che in altra parte di Spagna. Tra' quali meritano di esser mentovati, Alhama, Conil, Settenil, Lozza, ricchissima di canape, Galera, posta sopra una rupe, che fu la principal fortezza dei Mori nella loro ribellione, Orgina, Marbella sopra il mare, con un porto commodo e il mare copioso di sardelle e d'un altro pesce picciolo, che si chiama cavalla. Sono sul mare due castelli fortissimi, in un de' quali i re Mori tenevano il lor tesoro e guardaroa, nell'altro i figliuoli e fratelli, come in prigione; quello si chiama Almugnecar, questo Salubregna. Antiquera è un castello in mezo del regno, tra Granata e Ronda, in luogo alto et ineguale, con le porte di ferro; scuopre bellissimi paesi, campi, fonti, rivi e monti; ne' quali monti si trovano saline ottime, perché l'acqua de' fonti, e la piovana, raccolta in certi luoghi bassi, si condensa con l'ardor del sole, in sale perfetto. Zahara sta sopra una gran rupe, con una sola entrata e difficile, con le strade cavate nel sasso e un castello in cima. Più a basso vi è un poco di piano, che si è andato abitando di nuovo, ha il popolo industrioso e d'una certa accortezza naturale dotato. Pregiansi molto di nobiltà e non si mescolano facilmente con altro sangue, attendono all'agricoltura e si contentano de' frutti delle loro ville. Al che giova l'amenità del contado, bagnato d'alcuni ruscelli, ove sino alle palme allignano felicemente. Sì che quanto la terra è più aspera (si chiama perciò ricamera del diavolo) tanto il contado è più piacevole. Ivi presso nasce il Guadalete e in breve spatio ingrossa in modo, che si naviga da Xeres sin al porto di Santa Maria. Avendo i Re Cattolici presso Zahara un astrologo granatino disse: "O i miei pronostici sono falsi o la monarchia degl'Arabi in Spagna va in rovina". Ma tutta la montagna, massime quella parte che si chiama Alpussarra, si deve tenere in conto di fortezza, sì per l'asprezza dei luoghi, per la quale non si può sforzare, come per la fertilità dei terreni, per la quale non si può affamare.</p>
</div2>

<div2>
<head>ANDALOGIA</head>


<p>Si stende tra i monti di Granata e la sierra Morena, lo stretto di Gibralterra e la foce della Guadiana. Non è parte nissuna di Spagna né più copiosa di frutti, né più abbondante di grani, né più piena di greggi e d'armenti, massime di cavalli. Si può veramente chiamare e 'l granaio, e 'l fruttaio, e la cantina, e la stalla di Spagna, e dirò anche l'uccelliera, con ciò sia che ha tanta copia d'uccelli, massime di tordi eccellentissimi, che non si crederebbe di leggieri. Siede quasi alla porta del mare Mediterrano per benefitio dello stretto di Gibralterra, del quale ci giova dir due parole.</p>
<p>Egli dunque è largo duodeci miglia, lungo venticinque col flusso e reflusso ordinario del mare, che si sente notabilmente da Gibralterra sino a Tariffa. L'oceano ingolfandosi per questa parte e allargandosi tra l'Africa, l'Asia e l'Europa, s'acquista nome di mar Mediterraneo e si stende quindi sino agli ultimi termini del mare maggiore, per lo spatio di tremila e settecento miglia, e ne gira più di dieci mila. I Greci il chiamarono Erculeo per due colonne di bronzo del tempio d'Ercole, o da' monti di Calpe, e di Abila, celebrati da' poeti sotto nome di colonne d'Ercole. I Latini il chiamano anche Gaditano per la vicinanza dell'isola di Calis. I Mori li posero nome da un castello, edificatovi, sotto il monte Calpe. La sua disposition è tale, che dalla parte di Spagna vi entrano tre punte, su le quali siedono le terre di Gibraltar, di Tariffa e di Barbate, dalla parte d'Africa altrotante, con le città di Setta, Alcassar e Tanger. Gibraltar sta nella falda occidentale di Calpe, monticello isolato tutto, fuorché in una picciola lingua, al cui incontro s'alza nell'Africa il monte delle mone, che gli antici chiamarono Abila. Due leghe più oltra si veggono le Algezire (benché dell'una resti poco più, che rovine) tra le quali passa il fiume Mella, onde la più antica prese forse il nome di Mellaria. Passato lo stretto si scuopre l'isoletta di Calis, lontana dal continente settecento piedi, a cui era congiunta un'altra piccolissima, ma di molta fertilità. Nella maggiore, benché diminuita grandemente, è una città, che a' tempi de' Romani era delle più nobili e più ricche dell'imperio. Almeno Strabone scrive, che vi si contarono alle volte cinquecento cavalieri romani (questi avevano il valsente almeno di diecimila scudi per uno) quanti non se ne trovavano altrove, che in Padova. Ora non è di gran lunga così grande et si può più tosto annoverare tra le celebri scale dei mercadanti, che tra le magnifiche città. I Mori la rovinarono e i Corsali non la lassano ripigliar forze. Ma non è cosa, che le rechi maggior nocumento che la vicinanza di Siviglia, la qual città tira a sé tutto il traffico dell'oceano occidentale.</p>
<p>Tra Calis e 'l continente vi è porto Reale e più sopra quel di Santa Maria, ove il Guadalete entra in mare, quivi si fa quantità grandissima di sal bianco, che si carica per Inghilterra e per altre parti. I suoi abitanti vanno sino a capo d'Aguero a pescare, e ne conducono copia grandissima d'ottimo pesce. Quindi passando un picciolo capo, si trova la terra di San Lucar di Barameda, ove le navi si fermano per aspettare o i venti per ingolfarsi o il reflusso dell'oceano per andare a Siviglia.</p>
<p>Siede Siviglia su la sinistra riva del Guadalchivir, gira intono a sei miglia, con piazze, contrade, chiese, munisteri magnificentissimi. Ha un contado producevole sopra modo de' frutti, ogli, vini, grani. Vi è tra l'altre cose, un bosco quasi immenso di olive. Io trovo che nel tempo che Ferdinando il Magno prese Siviglia, si contavano nel suo territorio centomila che cassine, che molini da oglio. Ora se bene non arrivano a gran pezzo a sì alta somma, vi si contano però ducento luoghi murati. La sua ricchezza si può comprendere dall'entrata della chiesa, perché l'arcivescovo ha centomila scudi di rendita, il capitolo venticinquemila. Lascio moltissimi beneficii sparsi per la diocese, e moltissimi conventi di frati, e monasteri di vergini, et ospedali e luoghi pii, tutti commodi e ricchi. Sono poi nella città molte altre cose, dalle quali si può la sua ricchezza comprendere. La grandezza del tempio maggiore, l'altezza e magnificenza della torre, larga 60 braccia, alta ducentoquaranta, su la quale s'alza un'altra torre bella a maraviglia e vi si può montare a cavallo; il palazzo reale, la casa della contrattatione, la zecca, la loggia de' mercatanti, le due dogane. Sonovi molti fonti, prodotti da un capo d'acqua grossissimo, che si conduce nella città parte sotto terra, parte sopra un acquedotto di quattrocentotrenta archi.</p>
<p>Le fa porto il fiume Guadalchivir, che vuol dire fiume grande et è veramente et per l'ampiezza, e per la bontà dell'acque, ottime, et a tinger panni, et a render belle le persone, uno dei più illustri fiumi d'Europa. La marea monta anche due leghe più su della città et vi conduce sturioni, et laccie assai. Per questo porto la Spagna manda i suoi vini, ogli, frutti d'ogni sorte nell'America, et in tutto settentrione e particolarmente l'oglio, e il vino; e si dice che quando non entrano in Siviglia quattromila arrobe di vino al dì, bisogna che il datiere fallisca; che dirò de l'altre ricchezze, delle quali Siviglia provede Francia, Inghilterra, Scotia, Fiandra, Alemagna, Polonia, e l'altre tante provincie? Quivi all'incontro si scarica l'oro, e l'argento della nova Spagna, e del Perù, le perle di Cubagua e di Terarecchi, gli smeraldi di Santa Marta, la cociniglia del Messico, i zuccari e i corami de l'isola Spagnuola, e le altre infinite ricchezze di quel mondo; e quindi si compartono a tutta Europa, sì che questa città per l'entrata e per l'uscita dei tesori, de' quali essa è quasi magazino, e scala, vale al re Catolico un buon regno. Da Siviglia si passa sopra un ponte, lungo trecento passi, composto di barconi e di tavole, alla terra di Triana ove si fa grand'arte di vetri d'ogni sorte, e di saponi; evvi una casa, che rende settemila scudi all'anno di fitto. Qiuvi si fa sapon bianco, la cui quantità si può comprendere da questo, che nella sua fattura si consumano (per non dir niente della calcina, legna, cenere) più di cinquantamila arrobe d'oglio all'anno; e si spaccia per il mondo nuovo e per tutto settentrione.</p>
<p>Il territorio di Siviglia è diviso in Axaraffe, campigna, e monte. L'Axaraffe è un paese, che può girar venti leghe e si stende da Triana verso il mare, pieno tutto di oliveti, vignali, giardini, case di piacere, ville e villaggi, nel cui centro è la nobil contea di Olivares. Qui tra le altre cose si raccolgono meglio di sessantamila quintali d'oglio, e quantità infinita di olive, stimate per la grossezza loro, per tutto.</p>
<p>Una lega da Siviglia verso ponente, è un luogo distrutto, che si chiama Siviglia vecchia, che la più parte degli scrittori vuole che fosse Italica, città celebre; onde uscirono Traiano, Adriano, e Teodosio imperatori. La seconda città di Andalogia è Cordova, fino alla quale il Guadalchivir si può navigare; ella è di gran circuito, ma con le abitationi, per la moltitudine de' giardini, assai rare; di figura quadra, ma più lunga, che larga e si stende lungo la riva del fiume; i borghi sono tanto grandi che ti rapresentano un'altra città, massime quel, che riguarda levante. Verso ponente vi è il palazzo reale, cinto d'ogni intorno di mura particolari.</p>
<p>Cordova fu già capo dell'imperio dei Mori, che oltra una academia floridissima, vi edificarono una magnificentissima moschea, stimata una delle meravigliose fabriche d'Europa, convertita oggi in chiesa catedrale, lunga seicento e venti piedi, larga quattrocento e quaranta (vi comprendo la grossezza delle mura) tutta in isola; contiene per il lungo ventinove, e per largo dicianove navi, ma basse assai; sostentate da ottocento e cinquanta colonne in gran parte di diaspro, d'un piede e mezo di diametro per una, alte da otto in dodeci diametri. I quattro muri sono tutti di forma differente perché pare che l'autore molto alla varietà attendesse; il tetto è di larice, lavorato e dipinto ricchissimamente, nel cui mezzo corre un canal di piombo, grosso un dioto, per il quale possono andar due uomini al pari. Le maraviglie poi di questa chiesa sono raccolte nella capella di San Pietro dei conti d'Alcaudette. Dalla chiesa comincia un bel ponte, sul quale si passa al fiume. Il territorio di Cordona è diviso in monte, che sta alla parte orientale del fiume, e in campo, che sta all'occidentale: l'uno e l'altro fertilissimo; traversa il piano il fiume Guadasso, che nascendo nei monti, posti tra Giaen e Alcaudette, riceve sotto Locobin due fiumicelli, de' quali l'uno ha l'acqua salsa, onde fu detto da' Latini <foreign lang="lat">flumen falsum</foreign>, e riga il territorio di Castroelrio e di Baena; e mette una lega e meza sotto Cordova nel Guadalchivir.</p>
<p>La fertilità del piano, lungo dodeci leghe, e poco meno largo, si conosce dalla grossezza dei villaggi di duemila e tremila fuoghi; abonda di vino, e di oglio, ma principalmente di grano e non vi mancano bestiami. Ma il monte è quasi tutto pieno di giardini, e di luoghi ameni, vigne, oliveti, ficaie, cedri, limoni, melaranci, castagni, melagrani, pini, copili d'api, pasture di capre, e di mille amenità, cagionate da fonti, e da ruscelletti, che per mezo di quei sassi e rupi mormorando scorrono. Verso ottobre passano qua di Barberia tordi innumerabili a mangiar l'ulive e i granelli del lentisco e l'altre lor vivande, e ripassano poi il mare per lo stretto Zibilterra di gennaro. È tanta la quantità di questi saporosissimi uccelli che di quelli mesi se ne veggono l'osterie e i mercati e le piazze tutte piene. Non minor è la quantità e delicatezza delle pernici, che si prendono nella campagna, ma molto più nel monte. Tra il monte e il fiume s'allarga di tratto in tratto la pianura, erbosa e fresca, piena di cavalli non men buoni che belli, e di armenti. Il fiume oltra ai pesci comuni, dà quantità di laccie, e lamprede, e sturioni. Alle ricchezze naturali si aggiungono quelle che l'arte e l'industria degli uomini partorisce panni, corami, staffe, selle e altri fornimenti di cavalli di gran prezzo. I Cordovesi sono d'ingegno bello e curioso, il che i nobili mostrano nelle lettere e nell'arme, la plebe negli essercitii loro e ne' traffichi, ne' quali è più tosto astuta che accorta. Doppo Cordova, segue Iaen, città nobile, situata nella costa di un monte assai aspero, onde scaturisce una fontana così grossa, che in pochi passi volta due ruote di molino. Questa acqua e quella del Guadalbelon, che le passa a una lega, e del Guadalchivir, che a tre leghe, rendono il suo territorio fruttuosissimo. Il vescovo ha intorno a quarantamila scudi d'entrata. Venerasi in questa città con gran divotione la Veronica. Sopra Iaen è un campo, detto Navas di Tolosa, ove Alfonso ottavo ruppe in un fatto d'arme memorabile un esercito infinito di Mori.</p>
<p>In Andalogia si contano cento otto terre grosse, delle quali non sarà fuor di proposito mentovarne alcune delle più nobili, qual è Alcaraz onde prende nome una montagna, Ubeda, Baezza, Anduiar, terre grossissime; Alcalà reale, Martos, con un castello sopra un sasso, Cabra, Aguilar, Archidona, Palma, ove il Xenil entra nel Guadalchivir, Pegnaflor, ove si veggono le rellique di un bellissimo porto, Carmona con una spiegatissima campagna da grani, Estepa, ricca di grani, Utrera, facitrice di eccellentissimo pane, Nebrissa, terra antichissima, Arcos in un sito eminente, Moron, ricca di formento, ma povera d'acque, e quella poca sente di aceto. Ivi vicino è un monte di calamita, e in molti luoghi ve n'è di granate, e di altre pietre simili. Seguono quattro grossissime terre: Eciza, Antiquera, Ossuna, Xeres della frontera. Eciza siede sopra il Xenil, dalle cui acque diversamente tirate, trae molta utilità, e fu sempre grossa città; sì che al tempo de' Romani era una delle quattro cancellerie o supremi tribunali d'Andalogia, i quali erano Calis, Cordova, Siviglia e questa; tra le altre cose ella raccoglie copia di bambagio e di canape. Antiquera è divisa in due parti, perché una sta nel monte, e l'altra nel piano; a una lega della città prorompe d'una rupe un capo d'acqua che, giunta alla terra, volge molini e riga e orti e campi. Vicino alla città si vede una valle, lunga tre miglia, che d'inverno si riempie d'acqua piovana, d'estate si condensa in sal bianco. A quattro leghe vi è un'altra fonte, la cui acqua rompe la pietra ne' corpi umani. Ossuna è di quattro in cinquemila fuochi et ha una nobile università. Xeres della frontiera, detta dagli antichi ora Asta, ora Cesarianum, è città grande, ricca di grano e di oglio, ma principalmente di vino e di cavalli; si stima che mandi fuora quarantamila botti di vino e duemila cavalli all'anno, e numero di pan cotto grandissimo al dì. Di Xeres a Ronda mettono diciasette leghe, delle quali le dodeci tra i confini dell'una e l'altra città sono monti e terre senza abitationi, né vi è cosa buona che per capre, cavalli, cacciaggioni. Da Xeres a Siviglia mettono quindeci leghe, delle quali le dieci sono marisma, perché quando il fiume cresce, ti rapresenta un mare; o arene gorde, perché la sabbia ingombra ogni cosa; vi si pascono però armenti assai.</p>
<p>Passato il Guadalchivir, troviamo Palos con un porto ragionevole, onde partì il Colombo allo scuoprimento del mundo nuovo, e più sopra Lucena; e passato il fiume tinto, Niebla e più oltra San Michele e Aiamonte, a cui dà nome la bontà del suo vino. Ma diciamo due parole di Almaden e di Marcena. Almaden è luogo dell'ordine di Alcantara, ne la diocese di Cordova. Quivi è una minera d'argento vivo ricchissima; l'argento vivo è un metallo liquido, ma che di gravezza supera i sodi fuorchè l'oro; afferra l'oro ovunque può e lo separa da ogni altro metallo; dove non è oro corre all'argento e lo purga dalle misture della terra, rame, piombo, con le quali ei si genera. Degli altri metalli non si cura, anzi li guasta, rode, fora, e se ne fugge; consuma l'oro tra gli altri in modo che non ne resta spetie alcuna benchè poi nel fuoco risorge più che mai bello, onde non si può tenere se non in vasi di creta o in pelli d'animali; si risolve immediatamente in fumo, e di fumo ritorna nel suo essere. In queste minere di Almaden vi è argento vivo de due sorti. L'eccellente è quello che prorumpe delle pietre rotte, e si chiama vergine; di minor prezzo è quello che si trova sotto terra, ma l'uno e l'altro è di natura velenosa. Le rupi, onde egli si cava, rosseggiano per il minio, ch'è quasi un escremento delle sue minere et s'accompagnano l'uno l'altro. Onde Plinio mette in un luogo vicino ad Almaden vene di minio, che era allora in gran prezzo.</p>
<p>Ma veniamo a Marcena: questo è un luogo ne' confini di Granata e di Andalogia, nel cui contado et vicinanza nascono i più belli e i migliori gianetti di tutta Spagna. Sono i gianetti cavalli di tanta bellezza che par la natura si compiaccia et s'invaghisca di formarli e di pulirli a parte a parte quasi di sua mano, non cedono ai venti di velocità né di vivacità alle fiamme. Non è credibile l'ardir loro nelle battaglie, o l'animo nelle ferite; con ciò sia che se ne sono visti alcuni che strassinando le budella, hanno condotto i loro padroni in salvo, il che è cagione che in Francia avanzino ogni altro cavallo di prezzo. Se la natura avesse dato ai gianetti forze uguali all'animo et alla bravura, non mancarebbe loro cosa nissuna; il che io dico perché sono più tosto coraggiosi che forti, e più atti a brievi scaramuccie che a giuste giornate. Sono veramente molto conformi alla natura degli Spagnuoli, che si dilettano assai dell'apparenza e della vaghezza e sopra tutto dell'attillatura e gentilezza. Di qualche giumenta grossa e faticosa, coverta da un gianetto, nascono quelli che si dicono villani di Spagna.</p>
<p>Gli Andalogi sono di corpo ben disposto, d'animo fiero, arroganti, cauti, sospettosi, gelosi, cupidi della roba, ostentatori, pomposi, destri nella guerra più che forti.</p>
</div2>

<div2>
<head>ESTREMADURA</head>


<p>Estremadura si stende dai confini di Città Reale fino a Badaios, e da Sierra Morena fino agli ultimi termini del territorio di Coria, e di Plasenza; è il più aprico paese di tutta Spagna: e sì come in Italia i bestiami passano d'inverno dall'Abruzzo nelle campagne di Puglia, così in Spagna passano verso San Michele dalle parti settentrionali, massime di Soria, e di Cuenca, in Estremadura ove tutte le rive della Guadiana sono copiosissime d'otimi pascoli; se vi piove fa cose incredibili, se l'anno va secco, non fa nulla. Onde, parlando generalmente, in Spagna il monte per la freschezza è più sicuro che 'l piano; il fiume Guadiana, che la traversa, si caccia a mezza strada sotto terra e vi camina quindeci leghe sino a tanto che (per quel che si dice) risorge di nuovo vicino a Medelino. In questo spatio, nel quale il fiume camina sotto terra, vi sono ottimi pascoli; onde tra l'altre maraviglie di Spagna, si suol dire, che vi è in fiume sul quale pasturono i bestiami.</p>
<p>Alcudia è un paese tra Sierra Morena e la terra di Resta, pieno ancor esso d'ottime pasture; e perciò frequentatissimo dai pastori. Fu già metropoli di Estremadura la città di Merida, che, come scrive il Tariffo, aveva la muraglia grossa diciasette gomiti, alta quarantacinque con mille e cinquecento torri, e quarantacinque porte, e faceva diecimila cavalli da guerra e ottantamila fanti. Benchè quando gli Arabi la presero, non faceva più di ottomila fuochi. Ma stando Merida sotto Mori, Papa Calisto transferì la sedia archiepiscopale a Compostella, l'annomillesimocentesimovigesimoquarto. Ora pare che sia capo d'Estremadura la città di Badaios, oltra alla quale vi son anche le città di Plasenza e di Coria. Plasenza fu edificata dal re Alfonso di Castiglia intorno all'anno 1178 in terreno migliore che l'aria. Coria è poca cosa, non passa seicento fuochi; né ha altra cosa notabile che la chiesa. Fuora della città vi è un ponte senza fiume e un fiume senza ponte, perché ha mutato letto.</p>
<p>Oltra alle città sono in Estremadura molte buone terre: Vilarta, Trugillo, Cazzeres, Canaveral, Alcantara, Oropesa, Medelino, e altre. Ha recato gran riputatione a questa provintia ai tempi nostri la terra di Guadalcanal, per una vena ricchissima d'argento; con ciò sia che se ne cavavano ordinariamente sino a seicento scudi al dì e si stima che in tutto abbia fruttato intorno a tre milioni di scudi; cosa rarissima anche nelle miniere della nuova Spagna. Ma molto maggior onore e gloria le apporta Guadalupe, luogo non meno divoto in questa provincia, che Monserato in Aragona; mercè di una divota imagine della Santissima Vergine. Il munistero è de' padri di San Ieronimo, ricchissimo così d'elemosine, come d'entrate; ha tra le altre cose da cinquanta capi di pecore. I popoli di Estremadura sono di animo grande, di persona forte e ben disposta, di molto ardire e di molta intrapresa; di che fanno fede Vasco Nugnez di Valboa, scuopritore del Mar del Sur, Francesco Pizzarro, conquistatore del Perù, Fernando Cortese, domatore della nuova Spagna, che furono l'uno di Xeres di Badaios, l'altro di Trugillo, e l'ultimo di Medelino, tutte terre d'Estremadura.</p>
</div2>

<div2>
<head>CASTIGLIA NUOVA</head>


<p>Le due Castiglie si dividono tra sé con una schiera di monti, che cominciando ne' confini di Navarra, traversa quasi tutta Spagna sino al mare e si passa dall'una all'altra a Guadarama. La Nuova avanza la Vecchia in bontà d'aria, e di terreno, e in generalità di frutti; perché tra l'altre cose, dà copia d'ulive eccellenti, delle quali la Vecchia n'è communemente priva. Quella parte però della Vecchia che si dice terra di Campos, è de' migliori pezzi di terra della Spagna; ma nel resto ha del montoso e del leggiero assai. Della Nuova è capo Toledo, della Vecchia Burgos.</p>
<p>Toledo è grossa città in un sito montoso, per il quale si monta sempre, o si cala e può girar quattro miglia e non credo che in Europa vi sia città di montagna maggiore; ha le strade strette, le case folte, e più belle di dentro che di fuora. Le contrade sono ventiquattro, e le piazze diciasette. Ha il clero stimato il più ricco della Cristianità, perché si tiene che l'entrate sue arrivino a seicentomila scudi, de' quali l'arcivescovo ne tira ducento e sessantamila. La chiesa metropolitana ha quattordeci dignità, quaranta canonici ordinarii, ventiuno straordinarii, cinquanta rationieri, quaranta chiericati, cento e novantaquattro capellani; i cantori non hanno numero determinato, cento e quaranta operarii salariati. Sarebbe cosa lunga il descrivere l'ampiezza, e la ricchezza del coro, della capella maggiore, della sagrestia e del sacrario. Cinge la città da tre parti il Tago, la cui acqua delicatissima con un ingegno mirabile di Gianello Cremonese, si tira sino al palazzo reale, onde si comparte a tutta la città. Il territorio è di terreno leggiero e sabbioso, vi piove poco; i fonti e i ruscelli vi son rari e di corso breve. Solo per la campagna, ove corre il Tago, vi è una valle lieta molto e fertile, benchè stretta. Il regno si divide in Sierra, Algarria, Mancia. Della Sierra è capo Cuenca, dell'Algarria Guadalaxara, della Mancia Cività Reale. Cuenca non è altro che un sasso, assai aspero tra due fiumi e due monti, coverto d'edifitii assai buoni, con quantità di fontane di acqua condottavi dai vicini monti; ha in cima una piazza assai spatiosa, ove sta la catedrale, e alquanto più in alto il palazzo del marchese di Cagnete con altri edifitii. Soggiace a venti freddissimi, che la rendono sana di tal modo che non ha mai avuto peste. Le pecore, venendo verso il mese di maggio da Estremadura, si tosano nelle sue montagne, e della lana parte si manda in Toscana, e in Genova, parte si lavora nella città e se ne fabricano panni di diversi colori, e di molta finezza.</p>
<p>La Sierra si distende verso Aragona, che non n'è molto lontana. L'Algarria si divide dalla Mancia col Tago; quella è ricchissima di grani, vini, ogli, canape, zaferano, miele, frutti; questa di grani e di vini e non gli manca oglio. Quella è traversata dalla Taiuna, le cui acque molto aiutano la digestione; questa dal Tago, le cui acque sono molto, per la lor bontà, commendate. In quella si contiene il marchesato di Mondegiar, e i ducati di Pastrana e dell'Infantado, e molte terre grosse e buone, delle quali (come abbiamo detto) è capo Guadalaxara, terra di mille e cinquecento fuochi, ornata di chiese, conventi, monisteri onorati; quivi il duca dell'Infantado ha un palazzo magnifico e un'armeria assai bella. La Mancia contiene il marchesato di Vigliena, e il priorato di Castiglia, e molte altre contrade, e terre grosse.</p>
<p>Sarebbe cosa lunga il raccontar tutte le terre memorabili di questa parte di Spagna, ma ne anderò mentovando alcune, onde si possa far giuditio dell'altre; e la prima si è Madrid, di cielo, e di suolo felice, ma che per la partenza della corte, dove prima faceva ventimila fuochi, ora a pena ne fa mille e cinquecento; quivi il re ha due abitanze magnifiche, delle quali l'una si chiama il palazzo, l'altra la casa del campo. Vicino al palazzo è l'armeria, piena d'arme di prencipi per lo più vinti o presi in battaglia, così de' paesi nostri, come del mondo nuovo.</p>
<p>A tre leghe di Madrid è il Pardo, e a sette l'Escuriale. Il Pardo è palazzo di architettura nobilissima, che si abbruciò casualmente alli mesi passati, e si rifà ora con qualche alteratione. Sta vicino al fiume Enares, tra boschi pieni di cervi, daini, e conigli. L'Escuriale è una grandissima fabrica, cominciata e finita di tutto punto da Filippo II, re di Spagna; contiene la chiesa di San Lorenzo, con un convento di San Ieronimo, e un palazzo per il re, e diciasette chiostri, o patii. Si dice che vi sono quattro cose magnificentissime: la chiesa, l'atrio della chiesa, il chiostro dei padri, e la libraria, divisa in due parti, una di stampe, e l'altra di manoscritti; alle quali si può aggiongere la ricchezza inestimabile della sacrestia. Costò questa fabrica sei milioni e mezo di scudi, oltre ai quali il re lasciò trenta in quarantamila scudi d'entrata per li padri, e seimila per la fabrica; fuora di questa cinta vi si veggono alcune altre fabriche, fatte per gli ufficiali della casa regia e per servitio della corte.</p>
<p>Quindi lungi poco più d'un miglio è la Fresneda, con una casa campestre, e boschi, e giardini, e vigne, e pomari, e quattro laghetti artificiali, cagionati da un'acqua corrente. Scuopresi in mezo del maggiore una isoletta quadra, cinta di mura, e piena di pargolati, e di alberi fruttiferi; nel medesimo stagno hanno multiplicato notabilmente i gambari, che il re vi fece gittare, ma perché il fondo è tutto fangoso, e le rive piene d'alberi, non sono riusciti né grossi, né saporosi.</p>
<p>Alcala di Enares è terra con piazze, e con strade assai belle, e con academia floridissima, massime nella professione teologale. Quivi tra gli altri è il collegio maggiore di ventiquattro scuolari con un servitore per uno, e sei capellani, e un capellano maggiore, fondato da Francesco Ximenes, arcivescovo di Toledo con grossissime entrate, e con istituto più tosto lauto, che temperato. I collegi son buona cosa, ma non so con che ragione si moltiplichino tutto il dì, perché per la teologia bastano le relligioni, per le leggi son di soverchio quelli che vi sono. La moltitudine dei leggisti moltiplica le liti, e le liti consumano la robba, e la facultà de' litiganti; e nell'amministratione della giustitia non è cosa peggiore della sottigliezza, che per lo più pizzica di sofisteria; ma se pur vuoi far collegii, trattavi i giovani sobriamente e con moderatione così di vitto, come di abitanze, acciò che la morbidezza, e le delitie col fomentare il senso e la sensualità non affoghino lo spirito e lo studio. Ma io stimai sempre molto più commendabile in un prelato l'impiegar l'entrate, e le facoltà ecclesiastiche in redimer cattivi, e in maritar povere zitelle, che in fabricar, o fondar collegii di studenti, i quali son già tanti, che sono più tosto di peso, che di sollevamento alla republica.</p>
<p>Cifuentes ha il nome dalla moltitudine delle fontane. Medina Celi fu già grossa città, ora si contenta d'esser capo di un nobil ducato, con più di ottanta allee di sua iuridittione.</p>
<p>Arangiuez, luogo di piacere, bagnato dalla Xarama e dal Tago, con tanti giardini, fontane, e con tanta quantità d'alberi fruttiferi, e d'ogni sorte, con tante allee, che se la fabrica fosse finita, non averebbe cosa uguale in Europa. Hiepes, luogo pieno d'ottimi agricoltori; Occagna, terra di tremila e più fuochi, assai bella, ma con un territorio per la moltitudine dell'ulive, ordinatamente piantate, senza dubbio bellissimo. Talavera sopra il Tago, terra d'aria salubre, e di terrreno fecondo; quindi tornando indietro si entra nel priorato di Castiglia, ove si contano tredeci terre grosse, e le principali sono Tembleque, Consuegra, Alcassar. Passando più avanti si entra nel marchesato antico di Vigliena, ove sono Rueda, Albacete, Cinciglia, Villar, San Clemente, Vigliena. Varcata poi Guadiana, troviamo Civitareal, posta in un piano assai basso, il che è cagione che le pioggie vi si consumino tutte dentro; con tutto ciò ha il contorno tutto vestito di vigne, producitrici di vino eccellente, e per occulta proprietà d'aria, i vini dei luoghi vicini condotti alla città, migliorano di molto, ma quanto di buono hanno i vini, tanto hanno di cattivo le acque. Sta ivi vicino Almagro, terra grossissima, capo del Campo di Calatrava, pieno di prati e di pasture, come anco quel di Alcozer, e quel di Montiel. Almagro vuol dir aqua agra, e vi sono in quel contorno alcune acque della medesima qualità, che le acque di Spa. Non voglio lasciar Belmonte, patria d'ottimi ingegni.</p>
<p>Dirò ora d'alcune terre viste da noi nel viaggio, che fecero i Serenissimi prencipi di Savoia a Valenza. Adunque usciti di Occagna, passassimo per santa Croce della Sarza, per Veles, capo dell'ordine di San Giacomo, per Campiglio, per Pobla, per Utiel, e per Richena, tutte terre di cinquecento in ottocento fuochi, tra le quali Utiel e Richena hanno molto dell'ameno e del gratioso, massime Richena, terra posta in una dolce erta ai confini del regno di Valenza. Nel ritorno vedessimo la salina di Mengraniglia, ove si cala sotto terra presso a ducento scaglioni, dentro una cava sostentata da un pilastro di grossezza e di altezza smisurata, tutto di sale cristallino. Ma oltra alle saline di Mengraniglia, vi son quelle d'Iniesta. Quindi passassimo per Huete, luogo grosso e nobile, pieno di conventi e di chieresia, copioso di zaferano più d'ogni altro luogo di Castiglia. Passato poi il Tago venessimo a Almonecid, terra delle più gratiose e fresche che io mi abbia visto in tutto questo viaggio. Onde per città e per terre già da noi mentovate ritornassimo a Vagliadolid. Tutte queste terre con altre che io lascio, abbondano di grano e di vino e molte anche di oglio, ma per mancamento d'artefici patiscono assai d'ogni commodità. Si può meritamente dubitare qual provincia si debba all'altra preferire, l'Andalogia, o il regno di Toledo. Ma diciamo esser molto migliore l'Andalogia, sì perché ha città e terre più grosse, non cedendo nell'altre cose al regno di Toledo, l'avanza nella moltitudine, e nell'eccellenza de' cavalli, e de' bestiami, e nelle ricchezze maritime, che le somministrano le tonnare e le grossissime pescaggioni, e 'l concorso de' mercadanti d'ogni paese, e la grandezza dei traffichi.</p>
</div2>

<div2>
<head>CASTIGLIA VECCHIA</head>


<p>Capo della Vecchia Castiglia è la città di Burgos, così detta dalla moltitudine delle aldee, ivi ridotte, e raccolte per opera di Diego Ponello di natione alemanno, che ne fu autore. Ha un castello in testa più forte per ertezza di sito, che per ragione di fabrica. Le montagne d'Oca, alle quali la città soggiace, le ritardano la mattina, e le rubano la sera intempestivamente il sole. Onde l'aria vi è freddissima, e non meno umida.</p>
<p>Ha però molte buone case, e d'altezza notabile, tra le quali nobilissima, e per ampiezza, e per commodità, e per ornamenti, è il palazzo del contestabile, molti munisteri, e conventi d'uomini e di donne relligiose, grandi e ricchi. Vi è la chiesa catedrale bellissima e fatta con artificio tale che vi si cantano i divini offitii in cinque capelle, senza che l'una l'altra impedisca; il clero solo, che ha luogo nel coro di questa chiesa, passa trecentoquaranta persone. In un'altra chiesa vi è un crocifisso, che si stima opera di Nicodemo, di gran divotione, e in un'altra si mostrano due communichini, che gittati da un Giudeo nelle fiamme, divennero sanguinosi.</p>
<p>Fuora della città vi è il munistero delle Vuelghe, la cui abbadessa ha collatione di varii beneficii e di dodeci commende, e se le dà della signoria. Ivi vicino è l'ospedal regio con ventisettemila scudi d'entrata per albergo de' pellegrini, opera veramente degna di re Cristianissimo, ma che si potrebbe migliorar grandemente, impiegando cotanta pecunia in redimere cattivi, o in maritar povere zitelle, perché se ben l'albergar pellegrini è opera evangelica e degna di esser altamente commendata e con ampissime lodi celebrata, nondimeno altro è soccorrer pellegrini, altro dar occasione ai vagabondi d'andar attorno e in ogni caso di molto maggior merito è il liberar i miseri schiavi dalla servitù d'infideli e dal pericolo di appostatare che il dar commodità a questo e a quello di pelligrinare, e in questo spendere tanta facoltà.</p>
<p>A una picciola lega dalla città si vede Miraflores, convento di certosini e nella chiesa un bellissimo sepolcro di Don Giovanni II, re di Castiglia e a tre leghe il monasterio di San Pietro di Cardogna dei padri benedettini, nella cui chiesa si onora il Cid, ivi sepolto, e indi a tre leghe il munisterio di San Pietro d'Arlanzo e la sepoltura di Don Fernando Gonzales, conte di Castiglia, e a cinque leghe San Giovanni d'Ortega. Il territorio di Burgos, de' luoghi vicini, è di terreno leggiero e fiacco, onde procede che gli alimenti siano di più facil digestione che in altra parte di Castiglia. Gli uomini stessi sono qua tanto piacevoli e delicati quanto in terra di Campos fermi e duri.</p>
<p>Oltra Burgos sono in Castiglia Vecchia le città di Siguenza (benchè altri pongono questa nella Nuova Castiglia), Segovia, Avila, Osma, Vagliadolid. Siguenza stava prima in un luogo che si dice oggi Villavecchia, può fare settecento fuochi, con un vescovato che si mette tra più ricchi di Spagna e una università assai buona; ha nella sua diocese la terra di Molina di ottocento e più fuochi, con un convento di francescani e un altro di monache molto numerosi; ha da ottanta o più aldee sotto di sé, le cui ricchezze consistono principalmente ne' bestiami, massime pecore e vi si fabricano diversi panni bassi. Gli abitanti, massime i gentiluomini, che sono però pochi, presumono assai di se stessi e si stimano oltra modo; il formento non vi fa molto bene, perché per la leggierezza e fiacchezza della terra, montosa e sassosa, non fa più di sei o sette per uno. Segovia fa da settemila fuochi, con un clero ricco assai e un popolo industrioso, massime nella fabrica d'ottimi panni. Quivi è un palazzo reale e per sito e per ricchezza d'ornamenti eccellente e invero io non ho visto cosa pari; una chiesa catedrale magnifica, un acquedotto a tre archi l'uno sopra l'altro, di sassi grossissimi, commessi insieme senza calcina, una casa della moneta ove a forza d'acqua si zeccano i denari, degna di essere vista. Non molto lungi dalla città è un bosco pieno di cervi e di daini, ove il re ha un palazzo campestre detto Balsain, d'architettura piena d'artificio e di vaghezza, con un fiumicello appresso, pieno di trutte. Il territorio di Segovia verso il monte non fa né molto grano, per la leggierezza del terreno, né vino per la freddezza; la sua maggior ricchezza consiste nelle pecore, delle quali Villacastin, sua villa, ne fa trentamila. Avila, che può far tremila fuochi, siede sopra un'erta posta in mezo d'un piano, cinto da altri monti ricco di frutti e di vino eccellente, traversato dall'Algerbe. Gli Avilani fanno molta professione di nobiltà e di cavaleria, mostrano nelle imprese loro animo risoluto, onde fanno bonissima riuscita nella militia. Osma non fa più di trecento fuochi, ma con tutto ciò ha una academia di qualche conto. Vagliadolid, ora che vi risiede il re, può far ondecimila fuochi, con molti magnifici palazzi, tra' quali porta senza dubio il vanto quel del conte di Benevento, molte chiese, molti conventi e munisteri. Le passa a lato la Pisverga, grosso fiume e la traversa la Sgheva, fiumicello assai ameno benchè d'acqua cattiva e che non piace né anco a' pesci. Il centro della città è bellissimo, perché qui è una piazza delle più riguardevoli di Spagna e forse d'Europa, attorniata di edificii alti e di portici fatti tutti a un modo e a una misura. Quivi è l'Occhiavo della medesima forma, onde partono otto strade; quivi è la contrada degli orefici non meno ricca che bella.</p>
<p>Oltra alle città sono in Castiglia Vecchia molte buone terre: Frias, Birbiesca, e più abbasso San Dominico di Silos, tuttu terre principali di Don Giovanni di Velasco, contestabile di Castiglia, mecenate de' nostri tempi. Miranda, Lerma, capo oggi di un famoso ducato, Soria, ove, o là vicino, fu l'antica Numantia, Almazzan, Barlanga, con un castello, palazzo, giardino nobilissimo, Borgo d'Osma, Santo Stefano di Gormas, terra celebre assai nelle istorie spagnuole, ha un castello che per l'altezza di sito doveva allora esser di molta stima; Aranda, terra grossissima, Pegnafiel con un castello sopra la cresta di un monte e un palazzo abbasso del duca di Ossuna bellissimo e ricchissimo di stanze; Roa, e più a basso Olmedo, Martimugnoz, Arevalo di mille e cinquecento fuochi e con amplissima iuridittione; Sepulveda sopra il Duratone, luogo forte di sito, e diverse altre terre tutte copiose di grano e di vino e molte anche di bestiami grossi e minuti. Terra di Campos si chiama una parte di Castiglia ove è Medina e Aguilar, Carrion, Palenza et altre, i cui abitanti sono stimati i più forti e gagliardi di Spagna, non lor cedono però né gli Estremini, né gli Andalogi. Non è Castiglia priva di dominio maritimo, perché ha su l'oceano Santander e Laredo, terre grosse e ricche, con bonissimi porti e un seno de' più pescosi di quel mare.</p>
</div2>

<div2>

<head>REGNO DI LEONE</head>


<p>Il regno di Leone comprendeva Portogallo, Galitia, Asturia, e la Vecchia Castiglia sino al Carrion, e all'Heva, e al Regamonte, fiumi, che mettono tutti nel Duero. Si divide ora dalla Castiglia con una linea, che si tira con l'imaginatione dall'oceano tra Glianes e Columbres, ai fonti della Pisuerga, e che accompagni il medesimo fiume sino al Duero e quindi passando tra Salamanca e Avila, e tra Coria e Plasentia, scorra sino a' confini di Portogallo. Sono in questo regno le città di Leone, di Astorga, di Palentia, di Zamora, di Salamanca e di Civitadrodrigo. In Leone posero la lor residenza li re, che prima residevano in Oviedo, e il primo che vi pose la sua sedia fu il re Ordogno II e da quel tempo Oviedo andò in tanta declinatione che perdette la dignità archiepiscopale. La sua chiesa è stimata bellissima, perché delle chiese di Spagna si dà proverbialmente vanto della ricchezza a Toledo, della grandezza a Siviglia, della fortezza a Salamanca, della bellezza a Leone.</p>
<p>Astorga è picciola città ma di sito fortissimo; scorre per il suo territorio il fiume Torto, fecondo d'ottime trutte; vicino a Astorga è il lago di Senabria, lungo una lega, largo meno della mità d'una lega e con tutto ciò è forse il maggiore lago di Spagna, fatto dal fiume Tera, che vi entra, e n'esce; tempestoso come un picciol mare, tanto copioso di trutte e di barbi, che non hanno numero. Il lago è de' monaci di Santa Maria di Castagneda, ma il conte di Benevento vi ha in mezzo una bella casa sopra una rocca. Palentia, situata sopra il fiume Carrion, che le feconda, e le rinfresca notabilmente il contado, e la rende copiosa di verdura, e di frutti, ha tra le altre cose nobili una contrada, che per tutta la sua lunghezza si stende da una porta all'altra con belli e larghi portici a destra e a sinistra, pieni d'artegiani, che tra l'altre cose fanno quantità di coverte di lana; è città antica, con un vescovato de' più ricchi di Spagna, e che compete con quelli di Cuenca, di Plasentia, di Cordova, di Siguenza.</p>
<p>Zamora così detta dagli Arabi, per le molte turchese, che vi si trovano, siede sul Druero con un magnifico ponte, e un contado fruttifero assai; ha un gran numero de' cavalieri, e di gente nobile. Nella sua diocese, è il paese di Sagiago, abitato tutto in piccole, e povere aldee da gente rustica, e di nissuna civiltà, così nel parlare come nel vestire, costumi, maniere; con tutto ciò si stima, che in quello nascesse Viriato. Salamanca, che sta in due coste sopra il fiume Tormes, è di molta fama per lo studio, che per numero di scolari, e per nobiltà di collegii, e per grossezza di salarii, porta senza dubio il vanto tra tutti gli studii di Spagna; e la città è delle più copiose, e commode e ove sono più ospedali a proportione, e più chiese, che in qualunque altra di Castiglia Nuova e Vecchia. Civita Roderigo fu edificata da Don Ferrando, re di Leone, ove anticamente fu Mirobriga, acciò che servisse d'un bastione contra Portoghesi; sono poi in questo regno molte buone terre, tra le altre non convien tacere Villafranca, Cacabelos, Ponferrada capo del Vierzo paese copiosissimo, Ponte della reina, Orzonaga, Ledesma sul Tormes, forte di sito, ricca di vettovaglie, piena d'idalghi, e di gente onorata; ha sotto di sé trecentoottanta aldee, che possono fare sedecimila fuochi. Betanzos, Mansilla, Carrica, Del conte, Villalpando, Benevento, Saldagna, Medina di riosecco, Tortesillas (qui è un munistero di ottanta monache con dodecimila scudi d'entrata, e un palazzo reale), Toro, terra gratissima a Bacco, e a Pomona, perché dà vini bianchi e rossi molto buoni, e copia di frutti eccellenti, de' quali provede le terre vicine.</p>
</div2>

<div2>
<head>GALITIA</head>


<p>Il regno di Galitia, che già ebbe ampilssimi confini, vien compreso oggi tra l'oceano e l'Avia, e tra regni di Potogallo e Leone. Ha l'aria verso il mare temperata, verso terra alquanto fredda, il sito ineguale e per lo più montoso. Tra la città d'Orense e la terra di Monterei vi è una campagna assai spatiosa; tutto il resto sono monti e valli strettissime, nelle quali sorgono fonti, e scorrono ruscelli senza numero e forse sessanta fiumi, e tra essi venticinque notabili assai, tra' quali portano il vanto il Sil, il Migno, l'Ulla e la Tambra. Ha la riva del mare piena di seni e di golfetti con forse quaranta forti, tra' quali capacissimi sono quel della Corugna e del Ferrol. Questa provintia non ha bisogno dell'altrui e fa parte del suo in gran copia ad altri paesi, perché manda fuora lini, canape, muli, bestiami, massime grossi; vini d'Orense e di Rivadavia stimati i migliori di Spagna e van migliorando con la navigatione. Manda fuora infinito pesce fresco e salato, che si prende per tutto, massime a Cambados, a Villanuova, a Villagarzia, alla Pobla; pescansi ostreghe e se ne caricano vasselli a Caril, a Riangio, e al Pessaggio. Pescansi balene a Malpica, a Caion, a Bares, a San Cipriano, delle quali salano la carne che è sotto il grasso, e di esso grasso fanno oglio buono per tinger panni e per ogni cosa fuorchè per mangiare, e bisogna bene che sia picciola la balena che non dia duemila libre di oglio. Le balene si pigliano così: da certi luoghi rilevati gente a ciò deputata, scuopre da lontano la balena, parte per la ruina che mena, parte perché scuopre le sue spallaccie fuor dell'acqua; allora danno il segno ai pescatori, questi allestano le lor barche, fornite di corde, armate di dardi ramponati, e accostandosi alla balena, le lanciano adosso quei dardi e mentre che la balena ferita va qua e là furiando, essi lentano la corda sin a tanto che per l'uscita del sangue e per la stanchezza s'arrende; allora tirano la corda e la balena dietro.</p>
<p>In Galitia si contano cinque città e cinquantasette altre terre murate. Le città sono Compostella, Lugo, Orense, Tui, Mondogneto. Compostella può far duemila fuochi et è posta tra il Sar e la Sarela, senza altro di notabile che la chiesa metropolitana di San Giacomo e l'ospedal regio; l'arcivescovo ha settantamila scudi d'entrata e il capitolo poco meno. Lugo fu già grande assai, come mostra il giro della muraglia, su la quale possono andar due carri al paro, con grosse e spessissime torri e traverse. Ha copia di sorgivi d'acqua calda, anzi bollente; ma molto più ne ha Orense, ove nella piazza e in due altri luoghi sono capi d'acqua tanto calda che vi lavano i panni e i piatti, e vi pelano i piedi de' vitelli e de' castrati; questo calor è tanto che tempera notabilmente il freddo dell'inverno, e rende l'estate malsana, e in tutti quei contorni si veggono diverse altre acque di questa sorte. Martin d'Enciso srive che in Lugo nascono navoni tanto smisurati che ve n'è stato alcuno di cinquanta libre; ma e Lugo e Orense hanno il territorio copiosissimo d'ottimi frutti. Tui e Mondogneto se ben non son tanto grandi, godono però e aria piacevole, e contado ameno. Le terre poi di Galitia stanno tutte su la marina, o sul corso de' fiumi. Alla marina Baiona, Vigo, Pontevedra (questa fa duemila e cinquecento fuochi), Padron (quivi era prima la metropoli, trasferita poi a San Giacomo), Noia, Muros, Cea, Finisterre, Mongia, Corugna, Pontedeaume, giardino di Galitia, Ferrol, Santa Marta, Bivero di sito gentile e buon fondo, Rivadeo; l'altre sono Sarria, Betancos, Rivadavia, madre d'eccellentissimi vini; Monterei con una fertil valle lunga tre, larga una lega, Viana e diverse altre; tra le terre maritime vi son due fortezze: la Corugna e Baiona. Lungi dal mare e da' fiumi si veggono poche abitationi, e di poco conto, con le case mal fatte e scommode, e più tosto cappane che case. La comarca miglior de' tutte è quella d'Orense. Veggonsi in Galitia molte antichità romane come torri, ponti, un monte tagliato e un altro forato. Plinio scrive che i Romani cavavano di Galitia e di Asturia ventimila libre d'oro all'anno, e si veggono ancor oggi i vestigii di quei cavaventi vicino a Villafranca e a Carrazedo. Oggi non so che si colga oro se non qualche poco nel Sil, ma ben si cava stagno eccellente a Monterei. I Galleghi o per la molta umidità dell'aria (piove in Compostella nove mesi dell'anno) o perché hanno in casa copia delle cose lor necessarie, o perché si contentano di poco, non si dilettano molto né di traffico, né d'industria, né d'arti manuali, né d'andar attorno.</p>
</div2>

<div2>
<head>BISCAIA, GHIPUSCA, ALAVA</head>


<p>Sono provintie dell'istessa qualità, ricche di ferro, piene di popolo e molto e valoroso, esente d'ogni gravezza; mantengono la loro franchiggia con tanta libertà che se il re, che si chiama solamente signore di Biscaia, vi si vuole trasferire, bisogna che vi vada con un piede scalzo.</p>
<p>La Biscaia è lunga e larga ondeci leghe; le ricchezze principali consistono nelle minere inesauste del ferro. Sono minere di ferro anche in Galitia e in Checa, vicino a Molina e ne' monti di Filabre vicino a Bazza e in Terrazzona, delle quali quelle di Checa sono migliori perché il ferro che se ne cava riesce più dolce. Plinio scrive che in tutta Cantabria non vi era luogo illustre se non Iulio Briga, oggi Sant'Ander, che però oggi resta nell'Asturia. La Biscaia contiene ventiuna terra murata con le loro aldee. Le terre principali sono Laredo, Vermeio, che fu detta dagli antichi Flavio Briga, Ordugna, Bilbao terra nobilissima, non però più antica di trecento anni, ma che si è fatta una delle migliori terre di Spagna nonché di Biscaia, sì per l'abbondanza del suo territorio aiutato dal fiume Nervio, come per il traffico e la frequenza de' mercatanti et ha diminuito assai Vermeio, Durango, Garnica. Sonovi oltra alle sudette terre settantadue luoghi, che perché pagavano la decima a' secolari, prima che Alessandro terzo e che il consiglio lateranense proibissero ai prelati l'infeudare le decime ai secolari, si chiamano antichiese. Vi son poi alcune terre, che per migliorare la lor conditione si sono aggregate alla Biscaia, e si chiamano Incartationi. I Bescaini sono di complessione gagliardi, d'animo schietti, fedeli, risoluti, contenti di quel che la natura richiede, buoni in mare e in terra, a casa e in corte.</p>
<p>Ghipusca è traversata per tutta la sua lunghezza da tre fiumi e ne ha altri ventisei minori, che parte mettono in questi, parte vanno da sé al mare. Lungo ai quali fiumi massime su la lor riva destra ella è assai abitata, nel resto ha le case, o più tosto cappane rare o nulle. La metropoli è Tolosa, ove un fiume del medesimo nome ne riceve un altro, copioso d'ottime trutte e di salmoni. Le altre terre di qualche consideratione sono Motrico, Plasentia, e su la marina Denia, Oria, San Sebastiano, terra grossa e di molto traffico, il Passaggio, Fontarabbia. I Ghibuscani sono di natura e di costumi simili a' Biscaini. Attendono assai alla navigatione e vivono in parte di pescaggione, e in particolare di bacalai e di balene. Queste due provintie sono povere di formento e di vino; fanno pane di miglio, e vino di pomi detto cedra; abbondano di frutti, ferro, legname, e fan più navigli d'ogni altra parte di Spagna.</p>
<p>Alava è un paese lungo ventiotto, largo deciotto miglia, copioso di grano, e di orzo, ed i frutti, ma privo di vino; la cui metropoli è Vittoria, terra più bella e commoda, che grande o sontuosa, ma sopra tutto piena di cavalieri e di case nobili, e ben fornita d'arti, e di gente industriosa, mercantile, traffichevole, massime di ferro e di ferramenti, lane, vini che di qua passano alla marina; gli altri luoghi sono Salvatierra e Trevigno, capo d'una celebre contea.</p>
</div2>

<div2>

<head>NAVARRA, RIOSCIA</head>


<p>La Navarra ebbe già confini assai ampi, perché comprendeva Biscaia e le terre di Logrono e di Calaborra; ora i suoi confini sono i Pirinei e il fiume Ebro, senonchè Tudela sta di qua dall'Ebro con alcune altre terre. Si divide in sei parti, delle quali sono capi Pampelona, Stella, Tudela, Olite, Sanguezza, San Giovanni di Piè di Porto, delle quali questa ultima soggiace al re di Francia. Oltra a queste terre capitali non meritano d'esser traslasciate Alfaro, Taffaglia, Viana. Pampelona, capo del regno, è grossa città, abbondante e ben provista, e che oltra alla bontà delle mura ha due castelli, un dentro e un altro fuora, forti e ben forniti. Venne sotto il re Catolico l'anno millesimocinquecentesimoduodecimo. Non credo che tutto il regno passi ventiduamila fuochi.</p>
<p>Appendice della Navarra, è la Rioscia provintia posta a lato del monte Idubeda, d'aria salubre e di terreno fertilissimo, e che produce vini, grani, mele di gran sostanza. L'Oscia, nata vicino a San Dominico della Calzada, mette nell'Ebro vicino alla terra d'Haro; qui è Nagera, Navarrette, San Domenico, la Guardia, la Bastida. Il territorio di Navarra è universalmente buono, e l'aria sana, e gli uomini pronti d'ingegno e di mano; fanno fede di ciò Pietro Navarro, inventor delle mine, e il Navarretti, mastro di campo, che si segnalò molto a San Quintino.</p>
</div2>

<div2>

<head>PORTOGALLO</head>


<p>Ora, che abbiamo scorso tutto ciò che appartiene alla corona di Aragona e di Castiglia, egli è necessario che ritotnando indietro diamo una vista a Portogallo. Gira tutto questo regno (i cui confini abbiamo posto di sopra) ottocentosettantanove miglia o, come altri vogliono, ottocentocinquanta, di figura lunga et stretta; situato per lo più su l'oceano, lungo trecentoventi, largo sessanta miglia.</p>
<p>Si divide in due regni, l'uno ritiene il nome del tutto, l'altro si domanda Algarbe, parola arabica, che vuol dir parte occidentale; si dividono l'uno dall'altro con una linea, che si deve tirare imaginariamente da Alcotin a Odeera, castelli posti quello su l'oceano occidentale, questo sul fiume Guardiana. L'Agarbe resta verso ostro, Portogallo verso tramontana; l'aere vi è salubre, e lo rinfrescano assai i flussi dell'acque, che in tutta quella costa, piena di seni di mare, sono grandissimi. Il sito è per lo più montoso, massime nell'Algarbe, povero generalmente di formento, ricco di ogni altra cosa. Non ci mancano minere d'oro, argento, alume, né marmi bianchi, né diaspri parte bianchi, con vene rosse, parte d'ogni colore. Fa seta eccellente, massime nel contado di Braganza; fa sale per sé, e per altri paesi massime nel lago di Pera, vicino a Sagres. Ha grandissime pescarie, massime di tonni, e più che altrove nella costa dell'Algarbe. Azzevia è un pesce delicato, simile alla linguatola, che non si ritrova in altra parte dell'oceano.</p>
<p>Passano per questo regno molti fiumi reali, la Guadiana, il Tago, il Mondegno, il Duero, il Migno, che per lo più menano oro; la Guadiana camina per Portogallo sette leghe, il Tago dieciotto, il Duero ventiotto, e 'l divide da Castiglia. L'Algarbe contiene quattro città sotto un vescovo: Tavila, Lagos, Silves, Faro, delle quali Tavila e Lagos hanno porti assai buoni. Oltre ai quali (passato il capo di San Vincente, detto dagli antichi <foreign lang="lat">Sacrum promontorium</foreign>) vi è anche quello di Villanuova, senza alcuni altri più piccioli, et diverse piaggie piacevoli. Portogallo contiene tre arcivescovati: Braga, Lisbona, Evora, che hanno sotto di sé, oltre l'Algarve, nove vescovati. Ha diversi porti eccellenti; il primo è quello di Setubal, venti miglia lungi da Lisbona verso mezo giorno in un seno, lungo trenta, largo tre miglia; l'altro è quello della città di Porto, fatto dal Duero, ma più famoso è quello di Lisbona, fatto dal Tago, per lo quale si entra quindeci e venti miglia entro terra con vasselli grossissimi.</p>
<p>È Lisbona a giuditio universale la più popolosa città della Cristianità, se tu ne eccetui Parigi; contiene cinque colline, tra le quali siede lungo il fiume. Le fabbriche vecchie sono di poco prezzo, e le contrade strette e storte, ma gli edifitii moderni assai buoni. Il contorno è pieno di ville, e di casamenti ariosi, e di molta recreatione. Nel più alto colle ha un castello antichissimo, che non ha altra fortezza, che il sito, e serve di prigione delle personi nobili. Allo sbocar del Tago dalla medesima banda della città, ha la fortezza di San Giuliano, opera moderna fatta con disegno da guardare l'entrata del fiume. Questa città val quasi tutto il resto del regno, perché fa popolo grandissimo e vi capita tutta la mercantia e tutto il traffico dell'Indie, dell'Etiopia, del Brasil, della Madera e dell'altre isole e di tutto il settentrione. Quivi si proveggono le flotte, quivi si forniscono l'armate, quivi si provede finalmente tutto il regno di ogni suo bisogno. Alla foce del Tago vi è Cascais, ove le navi aspettano la marea per montare a Lisbona o i venti per far vela. L'altre città sono Coimbra, con uno studio fondatovi dal re Don Giovanni terzo (e ve n'è un altro in Evora, fondatovi dal cardinal Arrigo che fu poi re) Lamego, Viseo, Porto, Miranda, Portalegre, Guarda, Leira, Elvas.</p>
<p>Braganza se ben non ha catedrale, si gode però privilegio di città, sotto un duca tanto potente e ricco, che par cosa mostruosa, che in un regno così picciolo, vi sia, oltre il re, un prencipe così grande e di tanto potere. Oltre a lui vi sono altri due duchi, un marchese, 18 conti, un visconte e un barone, quattro ordini di cavalieri, quel di San Giovanni, con 19 comende, e due Baliaggi, quel di Cristo, con 140 comende, o in quel torno, per lo più ricche e quelli di Avis e di San Giacomo; e da quel ch'io posso comprendere, l'entrate della Chiesa e degli ordini militari montano in questo regno presso a un million di scudi. Di più delle città si contano in Portogallo tra castella e terre murate più di 470 luoghi, che sono posti per lo più tra il Tago e 'l fiume Guadiana; ha l'abitationi rare, e con poca gente e 'l paese è in gran parte montuoso e per lo più sterile. La parte che è tra 'l Duero e 'l Minio contiene popolo assai, ma povero, e più simile a' Galleghi, coi quali confina, che a' Portoghesi. V'era già molto più popolo, che al presente; la ragione del mancamento sono state le molte e grandi et lontanissime imprese, abbracciate da Portoghesi, del Brasil, dell'Etiopia, dell'Indie, di Malacca, di Malucco e di tante isole nelle quali tra l'andare e 'l ritornare, e 'l combattere e 'l negotiare vi si perde ogni anno tanta moltitudine di Portoghesi, e si fermano poi tanti altri nei sudetti luoghi, che la patria loro resta quasi esangue e senza nervo, il che si vide nella guerra di Marocco, ove restò morto il re Don Sebastiano; con tutto ciò Diego d'Avendegno pone in Portogallo cinquemila popolationi.</p>
</div2>
</div1>

</body>
</text>
</TEI.2>
