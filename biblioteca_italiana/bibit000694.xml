<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia di Angelo Badoer (1603-1605)</title>
      <author>Angelo Badoer</author>
    </titleStmt>
    <extent>203 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000694</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia di Angelo Badoer">
<head>Relazione di Francia
di
Angelo Badoer 
Ambasciatore
ad Enrico IV
dall'anno 1603 al 1605.</head>
<div2><head>Premessa</head>
<argument><p>Commissione
ad Angelo Badoer
eletto
ambasciatore del Re Cristianissimo
nel 21 aprile 1603.</p></argument>
<p>Nelle ambascerie e negli altri importanti incarichi, nei quali tu diletto
nobil nostro Angelo Badoaro ti sei adoperato per servigio pubblico hai
dimostrata tanta prudenza e virtù, che essendo noi rimasti compitamente
soddisfatti si siamo di nuovo mossi a far elezione della tua persona in ambasciatore ordinario alla Maestà Cristianissima in luogo del diletto nobil
nostro Marin Cavalli, al quale per aver fornito il tempo statuito dalle leggi, abbiamo concesso licenza di ripatriare. E se altre volte confidati nel
giudizio ed intelligenza tua, abbiamo stimato a proposito darti occasione di
esercitarla in servigio nostro, ora che vi si aggiunge la esperienza, che ne
abbiamo fatta, vogliamo con gran ragione prometterci, che anche in questa ambasceria di Francia corrisponderai pienamente all'ottimo concetto,
che tiene il Senato del valor tuo e del buon zelo, che ad imitazione de' tuoi
maggiori hai mostrato in ogni occorrenza di pubblico servigio. Però ti commettiamo, che col nome del Signor Dio debba metterti in viaggio per andare a trovare la Maestà Cristianissima dove ella sarà e comunicata prima col
precessor tuo la presente commissione e prese da lui le necessarie istruzioni,
procurerai di aver l'udienza dalla Maestà sua, alla quale andato, e presentate le lettere credenziali ti rallegrerai a nome della Repubblica nostra del
buon stato di salute nel quale speriamo che la ritroverai, e poi le esporrai,
che continuando nella naturale affezione ed osservanza verso quella Cristianissima Corona, ti abbiamo mandato per risiedere ambasciatore nostro
presso la Maestà sua in luogo del tuo precessore; aggiungendole che sebbene la principale commissione che hai avuta da noi è di procurar con ogni
studio la perfetta corrispondenza di amore e di ottima volontà tra la Maestà sua e la Repubblica nostra, nondimeno considerando la benevolenza,
che ella ha di continuo dimostrata e tuttavia dimostra verso le cose nostre,
e sapendo all'incontro benissimo la molta osservanza, che le portiamo,
sei certo, che nell'adempiere questa parte non avrai ad incontrare in alcuna
difficoltà, perchè farai sempre ogni buon officio per conservare ed accrescere in quanto sia possibile la buona e sincera amicizia nostra, e le dirai
appresso che si come intendemo sempre con particolare contento la prosperità e felici avvenimenti della Maestà Sua, così desideriamo che tutte le
azioni sue sortiscano quel glorioso fine, al quale sono drizzate dalla somma
prudenza e singolare valore della Maestà Sua per grandezza ed amplitudine
del suo nobilissimo Regno, accomodando il tuo officio in questa parte secondo che ricorderà l'occasione e lo stato nel quale si troveranno le cose
al tuo arrivo a quella corte.</p>
<p>Con la Maestà della Regina farai similmente quell'officio, che giudicherai conveniente per espressione del contento che abbiamo sentito e sentiremo in ogni tempo dell'esaltazione e felicità sue, e nel presentare alla
Maestà sua le nostre lettere credenziali dirai, che per poco che sia dichiarato in esse della nostra osservante ed affettuosa volontà, resterà senza dubbio, molto più corroborato dalli effetti stessi in ogni occorrenza.</p>
<p>Visiterai poi quando l'opportunità lo conceda, li Principi e Principesse del sangue, gli illustrissimi Cardinali, e quegli altri personaggi che
si troveranno o veranno in corte, secondo che per tua prudenza giudicherai convenire alla dignità e servigio pubblico, procedendo poi secondo il
consueto nel visitare li principali ministri di quella corte e li rappresentanti dei principi che in essa faranno residenza.</p>
<p>Procurerai con ogni diligenza di ben intendere le trattazioni e negozii che alla giornata occorreranno, dandoci di tempo in tempo particolare
avviso di quanto giudicherai degno di nostra notizia, procurando perciò di
trovarti sempre quanto più vicino si potrà al luogo dove sarà la persona
di sua Maestà con soddisfazione però di lei.</p>
<p>Ti è noto il desiderio che abbiamo che le cose della Religione Cattolica procedano sempre bene così per beneficio particolare di questo Regno,
come per l'universale di tutta la Cristianità. Però nelli ragionamenti dimostrerai che tutto quello che potrà seguire per aumento di detta Religione sarà sempre gratissimo alla Repubblica Nostra. E dappoichè il precessor tuo ti avrà consegnato le scritture, e le istruzioni necessarie, si contentiamo che egli presa buona licenza dalla Maestà Sua Cristianissima e seddisfatto agli altri officii, se ne ritorni alla patria come gli scrivevamo.</p>
<p>Se passerai per Milano visiterai in nome nostro l'illustrissimo Governatore di quello Stato, e poi medesimamente l'Altezza del signor Duca
di Savoja, se ti occorrerà passare per dove ella si trovi, facendo officio di
complimento conforme all'affezione nostra verso di loro, presentando all'uno ed all'altro le lettere nostre credenziali.</p>
<p>Se nel tuo viaggio ti occorrerà trovar altro personaggio rappresentante così la Cristianissima come la Cattolica Maestà vogliamo che
debba visitarli in nome nostro facendo con ciascuno di essi quell'officio,
che ti parerà conveniente avuto rispetto al grado e qualità loro.</p>
<p>Avrai per tue spese ducati duecento d'oro in oro al mese senza obbligo di render conto e sei obbligato di aver cavalli 11 computati quelli
del segretario e servitore tuo e quattro staffieri, ed a buon conto ti abbiamo fatto dare in sovvenzione di mesi quattro ducati ottocento d'oro in oro
da L.7 l'uno e ducati mille d'oro per il donativo secondo la Parte del
Senato del 2 giugno 1561 , e per comprar cavalli, forzieri e coperte ducati
300 da L.6 e 4 per ducato, ed altri ducati 300 per spese estraordinarie, delle quali sei tenuto render conto al tuo ritorno. Al tuo secretario in
dono ducati 100, ed a due corrieri che ti accompagneranno ducati venti
per uno; e vogliamo che possi portare a risiego della Signoria nostra argenti per valuta di ducati quattrocento da esser stimati dall'officio delle Rason nove secondo l'ordinario.</p>
<p>De parte: 153</p>
<p>de non: 0</p>
<p>non sinceri:</p>
<p>2</p></div2>
<div2><head>Relazione</head>
<opener><salute>Serenissimo Principe.</salute></opener>
<opener><salute>Illustrissimi ed Eccellentissimi Signori.</salute></opener>
<p>Mentre ho servito la Serenità Vostra e le Signorie Vostre
Eccellentissime nell'ambasceria di Francia, della quale per benignità loro m'incaricarono, sono andato di tempo in tempo ragguagliandole di quei particolari, che stimavo necessarii al buon indirizzo delle loro azioni. Ora che vengo da rinunziare quella carica,
porto a V. S. ed all'E.E. V.V. una breve descrizione dello stato,
in che ho lasciato quel regno al partir mio, dopo tante sue miserie, le quali devono servire d'esempio ad ogni principe per osservare quello che conviene al mantenimento d'uno stato, acció
non confidino tanto nella tranquillità che godono, e che non pensino anco alli danni che possono accadere, quando si trascurano
le vere regole del buon governo: potendo ogni gran dominio temere la rovina, dopo essersi veduto rovinare il regno di Francia
più potente in sè stesso d'ogni altro della cristianità. È vero, che
Dio non permette l'eternità nelle cose mondane, ma concede peró
più o meno lunga la loro conservazione, conforme alla sapienza
di chi le guarda.</p>
<p>Da questa mia narrativa avranno l'E.E. V.V. a conoscere inoltre il fondamento della loro buona intelligenza con quella corona,
e quanto le convenga mantenerla; peró, dopo averle con ogni maggior brevità descritto il paese non come istorico, ma quanto convenga per far conoscere la natura delli popoli che lo abitano, discorreró del re, unico sostegno del presente governo; de' suoi ministri, per le mani dei quali passano li affari, e delli principi, poichè da essi dipende lo stato futuro del regno. Nel dipinger le nature e qualità di tutti, non mi discosteró da quella sincerità, che in
difetto d'altre qualità mie, m'ho prefissa, così in questa, come in
tutte le mie operazioni, ma non perció trascureró il rispetto con
che si deve parlar de' principi, e chiuderó il mio discorso con la
descrizione dell'intelligenza che quella corona ha con i principi stranieri, ma particolarmente con questa serenissima Repubblica, che è l'unico mio scopo. Per fuggir la lunghezza ometteró
di replicare le cose che ho scritte alla giornata, se non quanto per
chiarezza di quello, che potró dire, fosse necessario toccarne alcuna, in modo peró che basti per ravvivarle nelle loro menti senza
tedio.</p>
<p>Quanto più simili materie sono degne d'essere ponderate
dalla prudenza di questo Consiglio, tanto manco ardirei commetterle alla debolezza della mia memoria; mi condoni dunque la S. V.
e le S.S. V.V. se mi prendo licenza di far leggere quello che con
più comodità ho potuto estendere in carta, che non avrei saputo
esplicare correntemente con la lingua, poichè lo fó per maggior
servizio loro.</p>
<p>La grandezza del regno di Francia non si fa conoscere più
riguardevole dalle prosperità degli antichi tempi, di quello che
lo dimostrino e forse con più manifesti segni le recenti miserie,
così vicine alla memoria di ciascheduno; poichè non deve apportare tanta meraviglia, che quel regno, dopo un ascendente di fortuna tale, che bastó a sottrarsi prima d'ogn'altro dal poderoso
imperio de' Romani e che passó a far sentire anco nelle provincie
straniere le sue forze, come se lo puó ricordare principalmente
questa mia provincia d'Italia, abbia continuato per molti secoli
appresso ad essere stimato e temuto da tutte le genti, essendo
questo proprio del valore, che fattosi conoscere con le prove, basta poi l'opinione sola per mantenergli a lungo la riputazione;
ma che dopo quaranta e più anni di guerre civili e d'intestine,
fatte contro gli uomini e contro Dio, sicchè alle leggi divine ed
umane dava legge la passione e l'interesse, ei sia risorto così florido, così potente come ora si vede, è certo cosa da non capire con
intelletto umano, peró sino che Dio lo manterrà in questo stato, ei
dovrà servire a consolazione degli amici ed a terrore degli inimici. </p>
<p>Tutto si deve attribuire alla particolare protezione che Dio
ha mostrato d'avere di quel regno, poichè sono nelle sue mani le prosperità dei popoli; ma per trovare anco le cause naturali,
dalla qualità del sito, dove quel floridissimo regno è piantato,
dalla disposizione del paese, dalla fertilità de' terreni, dalla copia
de' fiumi, dal gran numero delle genti, si deve conoscer la sua potenza, la quale dopo sì lunghi travagli, ha bastato a farlo risorgere a tanta prosperità.</p>
<p>Per il sito egli è piantato nel mezzo della più bella parte del
mondo, che è l'Europa, ed è bagnato da due mari, Oceano e Mediterraneo, di modo che dal Mediterraneo s'entra a Marsiglia nel
fiume Rodano, per il quale si va sino a Lione, e là sbarcati si cammina una sola giornata e mezza per arrivar a Roano, dove s'entra nel fiume Loira, che conduce due giornate discosto dal fiume
Senna, e la Senna traversando la città di Parigi, sbocca nell'Oceano.
Ora si fa un taglio, che fra pochi anni dovrà esser fornito, per il
quale entrerà la Loira nella Senna, sicchè per passare dal Mediterraneo all'Oceano, si andrà sempre per acqua, fuorchè quella giornata e mezza, ch'è da Lione a Roano. Ma finito questo taglio che
si lavora, per far entrare la Loira nella Senna, come ho detto, s'è
risolto di farne un altro per far entrare il Rodano, che passa a
Lione, nella Loira, essendo già il disegno fatto, con che s'andrebbe da un mare all'altro sempre per i fiumi, senza aver mai a smontare in terra, e quando questo resti effettuato, come ponendovisi
le mani, egli resterebbe in non lunghi anni, mentre continui la
pace nella Francia, con più brevità, con più sicurezza e con grand'utile a quel regno si manderebbero le merci dal Mediterraneo,
sempre per acqua, sino nell'Oceano, senza averle a mandare per
tanto mare, come si fa ora, che le navi hanno a circondare tutta
la Spagna per arrivare in quelle parti, con tanto rischio di venti
e di corsari, oltre il tempo di cinque, o sei mesi, che alle volte
consumano nel viaggio.</p>
<p>È poi disposto quel regno in modo, che ha per fortezze antemurali alla Spagna i Pirenei, all'Italia le Alpi; sicchè stando nel
mezzo a queste provincie, con la Germania da un'altra parte, di
qua gli Svizzeri, di là i Fiamminghi, e l'Inghilterra dirimpetto,
con dominio sopra due mari, Mediterraneo, che divide la Spagna
dall'Italia, e Oceano che separa la Spagna dall'Inghilterra, Fiandra e Germania, resta il regno di Francia arbitro, per unire e disunire, in mare ed in terra, le forze delle principali provincie,
sempre, che il voglia, per favorire o sturbare le imprese dei maggiori potentati del mondo.</p>
<p>Usciti poi dalli monti che lo guardano, in tutto il regno da un
capo all'altro è coltivato, non essendo altro che pianure e colline
amenissime, le quali rendono il paese vago e fertile, sicchè abbonda di tutte le cose immaginabili, fuori che d'oro e d'argento; ma la quantità di tutte le cose è tale, che ne avanza, per esser
abbondantemente portata in diverse provincie, da dove, in cambio
di grani, di vini, di tele, di zaffrani, di lane ed altre merci, viene
riportato l'oro e l'argento nella Francia, perchè guai alla Spagna in particolare, se dalla Francia non le fossero somministrate
molte cose, massime li grani, sicchè quando per qualche accidente
è stato sopito il commercio fra quei regni, come seguì in tempo
mio, patisce più la Spagna il mancamento di grani, che la Francia
il mancamento d'oro; peró un savio uomo in Francia soleva dire,
quando veniva l'avviso dell'arrivo in Spagna delle flotte dalle Indie, che li Francesi se ne dovevano rallegrare perchè buona parte
di quell'oro era per conto di essi.</p>
<p>Viene quel regno irrigato da una quantità di fiumi tutti navigabili, che quasi vene in un corpo, somministrano l'uno all'altro quanto è necessario per il proprio mantenimento, e sono così
ben compartiti, che non saranno più che due provincie e poche
città principali, che non abbiano accanto un fiume, e molte anco
ne hanno due; sicchè non è meraviglia, se in paese, che altre volte vidi non essere stato coltivato da dieci anni per i danni delle
guerre, vi si trovava abbondanza di tutte le cose.</p>
<p>La forma del regno è quadrata, che vuol dire capacissima di
lunghezza da levante a ponente, cioè dall'Alpi alli Pirenei, intorno
a cinquecento trenta miglia, e di larghezza altrettanto, tirando da
Marsiglia a Calais, cioè da un mare all'altro, che è da mezzo giorno a tramontana, e tutto insieme circonda forse due mille miglia.</p>
<p>Essendo questo gran paese da per tutto coltivato ed abitato
vedendosi ad un'occhiata, mentre l'uomo sarà in una campagna,
otto o dieci terre d'intorno, e computandosi, che io tutto il regno
vi possono essere quindici milioni d'anime, non è meraviglia, che
egli abbia potuto mantenere tanti eserciti per così lungo tempo,
somministrando genti a sufficienza. Questi sono li veri segni della
grandezza e potenza del regno di Francia, dai quali deve venire
più esaltata la sua stima, che da quante altre prosperità egli abbia
goduto. </p>
<p>Tutto quel regno si divide in undici provincie, nel mezzo delle
quali è la provincia della Francia che dà il nome al regno. Prima
ogni provincia soleva avere un signore particolare che riconosceva solo il re di Francia per superiore, ma ora parte per successione, parte per acquisti, sono incorporate tutte nella Corona.</p>
<p>Nella provincia della Francia la metropoli è la città di Parigi
che viene ad essere metropoli anche di tutto il regno, e con ragione per la sua ampiezza, dicendosi con fondamento esservi intorno a quattrocento mille anime, ancorchè il volgo dica molto
più, il che peró è considerabile in Francia, dove non sogliono essere le città popolate, usando tutta la nobiltà, quando non stà in
corte, che sono li tre quarti dell'anno, abitar la campagna dove
le case sono bellissime e comodissime, mentre nelle città non si
vengono belle abitazioni. </p>
<p>Anco per ricchezza avanza la città di Parigi tutte le altre, perchè essendo la nobiltà rovinata per le guerre passate, ed il clero
medesimamente per l'istessa causa, cominciando questo da poco
in qua a ristorarsi, resta il solo popolo con denari, nel qual numero sono quelli, li quali fanno le facoltà con le liti, con li giudizii e con l'amministrazione dell'entrate pubbliche, perchè si vendono tutte queste cariche a danari contanti, peró si puó immaginare ognuno quanto se le facciano fruttare, per farsi padroni di
centinaja di migliaja di scudi, e vi sono molti di questi tali in
Francia, ma nella città di Parigi più che in ogni altra, perchè là
s'amministrano tutte l'entrate regie, là è la residenza delta corte,
e là è il primo Parlamento del regno.</p>
<p>Il resto del popolo di Parigi conviene che sia ricchissimo,
perchè in quella città dove è gran copia di tutte le cose necessarie
al vitto ed all'uso umano, concorrendovene da ogni parte del regno, tutto peró è eccessivamente caro, cosa, che non suole accadere in altro luogo, dove l'abbondanza causa buon mercato, ma
il gran numero di genti, che è in Parigi, e la gran larghezza, con
che ogni condizione di persone vive, fa, che ognuno puó restar
sicuro di smaltire quanta roba vi conduce, peró se la fanno pagare ció che vogliono, non osservandosi alcuna regola di polizia;
quelli che hanno le cariche, avendole comprate con denari, per
farsele fruttare più che possono, s'intendono con li mercanti, e
loro permettono quanta licenza vogliono. Li artigiani ancora si
fanno pagare li loro lavori eccessivamente cari, come sarebbe a
dire sei volte quanto si pagherebbe in Venezia, e di qua nasce la
grande ricchezza di quel popolo, che con ragione è stato altre
volte chiamato l'erario dei re di Francia massime quando egli era
più devoto ai suoi re, che non è forse, dopo che li re hanno principiato a sottoporlo ai dazj e gravezze, contro l'uso di quella nazione, ch'era solita a vivere senza angaria immaginabile, e per
questo adorando quelle genti li loro re, donavano loro nell'occorrenze le facoltà e le vite proprie. Di qua è nata anco la libertà,
con che li popoli francesi hanno sempre voluto aperto l'adito
sino dentro delle più intime stanze regie, la qual libertà non si è
potuta loro levare, con tutto che sia scemato in essi gran parte
del merito, che gliela fece acquistare. Per liberarsi da siffatta molestia, usano li re di Francia di stare il più dell'anno fuori di
Parigi.</p>
<p>Sono li Francesi per natura vivaci, ma siccome la vivacità li
fa poco costanti, così li rende coraggiosi ed arditi, come l'occasione delle guerre passate lo ha fatto conoscere, mentre non solo
era la guerra in Francia, acció chi voleva vi potesse andare, ma
essendo la guerra civile, tutte le provincie e le città combattevano l'una contro l'altra, ed ogni terra ed ogni piccola villa aveva la vicina per nemica, il che vuol dire che non si trovava
in Francia uomo atto a cingere le armi, che non fosse astretto a
farsi soldato, convenendo combattere per la propria difesa, e di
questi ne vivono tuttavia, non essendo ancora dieci anni, che si
trovano in perfetta pace.</p>
<p>Fuori delle occasioni di guerra ancora mostrano li Francesi
il loro ardire e la poca stima, che fanno della vita, con isfidarsi a
combattere per minime occasioni, il che non si fa già, come alcune
volte in Italia, a primo, o secondo sangue e con padrini, che li
partono quando è tempo, ma a guerra finita; e quando vi sono
padrini, che loro chiamano secondi, combattono essi ancora, l'uno
contro l'altro, sebbene non avranno alcuna causa di disgusto, e
non vi essendo chi gli parta, restano bene spesso tutti morti sul
campo; e con tutto che simili duetti sieno proibiti dalle leggi del
regno, sicchè quando uno restasse vivo e che fosse colto dalla giustizia, lo fariano morire, non si lascia peró di farne ogni giorno. </p>
<p>Il peggio è, che sebbene la giustizia s'eserciti rigorosissima
contro ogni malfattore e particolarmente contro li ladri ed assassini, vedendosene ogni giorno impiccare, squartare, porre in ruota
e trucidare con mille tormenti, non resta peró, che del continuo
non si intendano rubamenti ed assassinamenti, sicchè si puó dire,
che la giustizia in Francia non serva a quel fine, al quale è anche
indirizzata, di dar esempio cioè ad altri. </p>
<p>Tutte queste cose fanno evidentemente conoscere quanto poco
i Francesi stimano la vita, il che si dovrebbe attribuire a generosità d'animo, quando la posponessero all'onore solamente, che
peró, con quei loro duetti fuori di proposito lo interpretano più
rigorosamente, che non si dovria, ma il male è, che pospongono,
non solo la vita, ma l'onore all'interesse della roba, perchè le
genti anco di qualche qualità, assuefatte dalla licenza della guerra
a rubare alli nemici, con che s'acquistavano maggior comodità
di spendere, ritornati, per la pace, a restringersi con quel solo,
che ponno cavare dalle loro entrate, il che per lo più è pochissimo, essendo la maggior parte della nobiltà povera, per le primogeniture, che assorbono le facoltà, nè potendo con quel poco soddisfare alli loro mal usati appetiti, convengono ora assassinare
gli amici, giacchè non ci sono più nemici, nè in questo fanno di
stinzione di persone, essendovi esempii di figliuoli, che hanno
assassinato i padri, di fratelli i fratelli, di servitori e sudditi, li
padroni e principi, come s'è veduto con tante piazze vendute ai
nemici da quelli, ai quali erano state affidate nelle mani e con tante
macchinazioni contro lo Stato e la vita del loro proprio re.</p>
<p>Questo veniva più volte commiserato, anche dai propri ministri francesi, dicendomi essi, che si vergognavano di così mal
concetto, che s'era acquistata la loro nazione.</p>
<p>Il male, che possa trovarsi in qualche parte, non deve peró
pregiudicar al buono del resto, che merita veramente esser stimato, poichè quando i Francesi esercitano onoratamente quell'ordine, che loro dà la natura, riescono ben degni soldati, come hanno
mostrato con tante prove; che se avessero così saputo mantenere,
come acquistare, sariano padroni di mezzo il mondo; ma siccome
sono pronti all'acquisto per l'ardore, con che si muovono, così
riescono superbi ed insopportabili nelle prosperità, con altrettanta
avidità nel proprio utile, quanta trascuraggine nel benestare universale; sicchè difficilmente ponno ritenere quello che acquistano,
dicendo bene il comune proverbio, che li Francesi nel principio
dell'imprese sono più che uomini, e nel fine manco che femine.
Questo non avviene già, quando sono assaliti nel paese loro, perchè essendo necessitati a difendersi, fanno siffatta mostra di valore che mai è bastata potenza straniera, per grande ch'ella sia
stata, a soggiogarli, ancorchè gli stranieri abbiano fatto qualche
progresso in quel regno prendendo la congiuntura dei tempi, che
i Francesi si erano divisi e stanchi, come più degli altri fecero gli
Inglesi, che per diversi anni mantennero quella parte, che acquistarono nella Francia; ma rinvigoriti i Francesi con il coraggio
loro naturale, non solo bastarono a ricuperar il perduto, ma guadagnarono anco quello, che gli Inglesi prima godevano pacificamente. Ma perchè ricercare esempi antichi? Questo re ridotto in
angusto dominio di poca parte del suo regno, con il solo valore
de' suoi sudditi, massime della nobiltà, consistendo in essa il nerbo della forza di Francia, non solo lo ricuperó tutto, ma necessitó chi l'aveva travagliato tanto a fare una pace così disavvantaggiosa.</p>
<p>Ho detto che nella nobiltà francese consiste il nerbo delle forze di quel regno, perchè quella nazione riesce più a combattere
a cavallo, che a piedi, e li cavalieri combattono con fine di onore
e con emulazione di gloria fra essi, dal che sono nate tante generose e gloriose prove che quella cavalleria ha fatte.</p>
<p>La fanteria poi, della quale si serve la Francia, solea essere
per lo più svizzera ed alemanna, con tutto che l'esercizio delle
guerre passate necessitasse anco i Francesi a farsi assai buoni fanti,
e massime i Guasconi, che sono stati sempre migliori degli altri,
sebbene li Francesi in generale sono popoli poco disciplinabili, e
che vogliono vivere con larghezza tanto dannosa nell'arte militare. </p>
<p>Ho stimato bene l'allargarmi alquanto nelle buone e nelle
male qualità di quei popoli, convenendo all'E. E. V. V. sapere
che fondamento farne all'occorrenze.</p>
<p>Non si usa in Francia esercitar li popoli con l'ordinanze, come si fa in Italia, il che forse gioverebbe assai, massime per quando mancasse questa età, ch'è stata esercitata dalle occasioni delle
guerre, nè conservano altro ordine di milizia, oltre li presidii delle fortezze e le guardie del re, che alcune compagnie di gente
d'arme e di cavalli leggeri, li quali in nome sono molti, ma in effetto sono solo pagati, una del Delfino, ch'è la più numerosa, ed
una del Contestabile di Francia, d'uomini d'arme. Di cavalli leggeri ce n'è una, che il re medesimo aveva prima d'esser re di
Francia, la quale mantiene tuttavia in essere; una del duca di
Vendo3me, una di Alessandro il cavaliere de Vendo3me, ed un'altra
del marchese di Verneuil, tutti tre figli naturali di sua Maestà, li
quali cavalli leggeri però sono armati con petti e celate a botta di
pistoletto, ed il resto alla leggera sino al ginocchio; in cambio di
lancia portano il pistoletto, come arma stimata universalmente più
utile da ognuno oltre la spada, nè fra gli uomini d'arme e cavalli
leggeri vi è altra differenza essenziale che la paga, essendo quella
degli uomini d'arme maggiore di un terzo, perchè in tempo di
guerra gli uomini d'arme sono tenuti ad aver tre cavalli e li cavalli
leggeri due, ed in tempo di pace come al presente due ed uno al
meno, ma ognuno fa ció che vuole sicchè molti anche non ne hanno, e ne pigliano uno a prestito, per il tempo delle mostre.</p>
<p>Le compagnie di fanteria così dei presidii, come delle guardie del re sono al presente la metà vuote e per sottilità di chi go-
verna, che pretende far servizio al re nel diminuire il numero dei
soldati per avanzare paghe e per industria anco dei capitani, che
dove non sono revisti con la diligenza, che s'usa nello Stato della
Serenità Vostra, fanno tanto peggio. </p>
<p>Ad ogni modo essendo il regno di Francia molto ben guardato dalla qualità dei siti e dalle piazze forti a tutte le frontiere,
con comodità di provvedersi di munizioni ed abbondanza di tutte le altre cose necessarie, e pieno di valorosi e numerosi popoli,
simili disordini non gli hanno a scemare la stima delle genti. </p>
<p>Ma siccome sin ora non s'è potuto attendere ad altro che ad
assicurarsi la difesa contro chi lo volesse di nuovo assalire, così
quando sia fermato per più lungo tempo nella pace e tranquillità
presente, ei potrà disporsi all'aiuto delli amici, ed a fare di quei
progressi, che in altre occasioni ha saputo fare quella coraggiosa
nazione, e meriterà anco d'esser stimato d'avvantaggio, massime
se si fortificasse in mare, come è fatto forte in terra avendone
grandi occasioni, perchè con una buona banda di galere che quel
re mantenesse nel porto di Marsiglia, ricupereria gran parte di
quel molto, che ha perduto col lasciare il marchesato di Saluzzo,
oltrechè assicureria tutte le di rive Linguadoca e di Provenza,
nelle quali provincie, senza galere gli conviene vivere geloso ad
ogni uscita di armata spagnuola. </p>
<p>Con qualche numero ancora di vascelli nell'Oceano, Sua Maestà ricupererebbe quella stima, che ora non viene tenuta di lei, nè
dagli Olandesi, nè dagl'Inglesi, che perciò si hanno partito fra loro il dominio di quei mari nei quali non ha minore giurisdizione
il re di Francia, per li molti porti, che vi ha sopra, oltre che
quel poco che possede quella corona nelle nuove Indie, verso il Brasile, sebbene non è cosa considerabile, serviria però sempre a mantenere quella navigazione, e tanto più, quanto che si potesse cavar maggior beneficio da un altro paese verso la terra Florida, sopra il quale si faceva qualche fondamento a tempo mio.</p>
<p>Di legnami per fabbricare vascelli, e di genti per armarli, la Francia
mai averia carestia, ancorchè alla fatica del remo non ponno li
Francesi resistere così facilmente, ma la necessità ve li faria accomodare. Questo esercizio è stato abbandonato da che cominciarono le calamità di quel regno, per le quali ognuno convenne
applicarsi alla milizia terrestre, e lasciar la marittima, come non
necessaria a guerre civili ed intestine. Queste cose sono benissimo
conosciute da chi governa per porle in esecuzione quando si potrà,
e già si comincia a farlo a poco a poco, essendo ormai in essere
nel porto di Marsiglia sei galere, e ve ne sariano d'avvantaggio
se si volesse spendere, perchè non manca chi si prenderebbe incarico di farne, ma la prontezza del denaro è quella che bisogna
più del resto, essendo tutte le altre cose possibili e facili per tale
impresa, come dirò più abbasso. </p>
<p>Ma maggiore e più importante fortezza saria che popoli numerosi e valorosi si unissero tutti in un ovile e sotto un solo pastore, perchè allora potriano promettersi più dalla clemente protezione di Dio, che non ponno far al presente, poichè vivendo parte di essi calvinisti, che non vi è altra setta eretica in Francia, non
può la giustizia divina lasciare di punire quelli come meritano, e
il danno della lor colpa conviene esser patito da tutto il regno. </p>
<p>Non si può negare che questa diversità di religione non sia
il maggiore contrapeso che abbia la grandezza del regno di
Francia, perchè siccome quelli, che vivono cattolicamente con il
loro re cristianissimo conoscono per capo spirituale il sommo
pontefice romano, così convengono gli altri che sono calvinisti,
vivendo separatamente da cattolici, unirsi sotto altri capi particolari, e sebbene con nome di capi della loro setta, nondimeno questo solo nome di capo nell'istesso regno viene a fare una tal qual
concorrenza al vero re, che deve esser conosciuto per unico capo
da tutti.</p>
<p>Questo esempio serve a quelli principi che per grazia di Dio
hanno li loro stati uniti in temporale ed in spirituale per saperseli mantenere, come si farà ostando a quelli principii, ch'hanno
causate e che mantengono tante sciagure nei paesi d'altri, il che
otterrà principalmente questa religiosissima Repubblica col fare
eseguire con rigore oltre gli altri santi ordini, quello della revisione dei libri, che entrano nel paese, perchè dove non possono i
perfidi eretici arrivare con la voce, procurano farlo col mezzo dei
libri, che con tali precipizii si hanno aperto l'adito in ogni luogo,
e quanto più li libri sono piccoli tanto più meritano d'esser osservati, perchè con arte li vanno seminando tali, acciò dalla brevità
dell'opera venga la curiosità degli uomini destata a trascorrerli;
ma sono quasi grani di pepe, che biasciandoli fanno conoscere
quanto la loro mordacità avanzi la piccolezza, e quasi minute scintille di fuoco approssimate a fasci d'ignoranza, che s'accomoda
più al senso, che alla ragione; con l'aiuto del vento della vanità
proprio di quegli animi leggeri che non sperano avanzo di fortuna se non dalla rivoluzione del mondo, li accendono in maniera,
che il fuoco si rende poi inestinguibile, come oltre a molte altre
provincie, il regno di Francia in particolare lo fa conoscere. </p>
<p>Inoltre, la mormorazione de' ministri ecclesiastici è stata il
primo fondamento, sopra il quale gli autori delle eresie hanno
principiato a fabbricare, e sopra il quale si fonda ognuno che pretenda fomentarle. Politicamente parlando, fa forte fastidio il veder alle volte, che la mira di qualche persona ecclesiastica sia di
premere più nelle cose temporali, che nelle spirituali, e nell'interesse proprio, più che nell'universale, nondimeno conviene considerare, che siccome dalle persone giudiziose ed intelligenti viene
trattato di simili mancamenti, come di azioni temporali, lasciando
sempre la spiritualità nella venerazione che si deve, così le genti
plebee ed ignoranti che non sanno fare simili distinzioni, mossi
da tali ragionamenti cadono immediatamente nello sprezzo della
spiritualità, causa potentissima dell'origine e dell'ostinata perseverazione delle eresie; perchè chi ha altro fine che di religione,
come sono per lo più quelli che si fanno capi di sette, per aver
seguito, cominciano ad assuefare gli uomini nello sprezzo de' religiosi, pubblicando li loro vizii, dal che nasce il vilipendio della
propria religione, alla quale le persone idiote attribuiscono li difetti delli ministri, e poi abituate simili genti a disprezzare quelli
che dovriano riverire, cadono immediatamente nel poco rispetto
del principe temporale ancora, che è il principale fine di chi li guida. Convenendo dunque far conoscere a questi tali con materiali
esempii quello, che non capiscono con il discorso, acciò osservino
il rispetto con che hanno da venerare la vera cattolica religione,
bisogna dar loro occasione di rispettare i ministri di essa, e sebbene
doveriano li ministri proprii affaticarsi di viver bene per meritare
questo rispetto, non di meno quando loro non lo facciano, non lo
devono trascurare li principi per ragion politica, poichè come ho
detto di sopra questa è una prima disposizione allo sprezzo del
principe temporale ancora, andando per esperimentata conseguenza la rivoluzione degli stati con la mutazione della religione. </p>
<p>Non si trascurino siffatti principii, benchè la tranquillità presente non ne faccia conoscere il bisogno, e s'attenda a nodrire
gli animi dei popoli in così buona disposizione, che qual si voglia
alterazione non basti a frastornarli.</p>
<p>Per trascuraggini così fatte è ridotto il regno di Francia in
tale stato, che il re, essendo per altro principe potentissimo fra i
cristiani, conviene che si perda in andare temporeggiando con i
suoi proprii sudditi, senza ardire, non solo di pensare ad imprese
straniere, come hanno fatto li suoi maggiori, ma in necessità di
vivere continuamente geloso del suo proprio regno, temendo più
questi, sebbene sudditi suoi, che li nemici scoperti d'altra nazione, perchè oltre all'essere potenti da loro stessi, come dirò a suo
luogo, servono anco per opportuna occasione agli emuli della corona di Francia, per sturbare la sua quiete, ed impedire li progressi della sua grandezza con sollevare sempre che loro torna a
comodo queste genti, le quali non rifiutano l'aiuto a favore di chi
si sia, quando con esso sperano rendersi più potenti e più sicure. </p>
<p>Siccome il fuoco nascente può restare con facilità estinto, così cresciuto al colmo non vi è acqua che basti, ed allora non si
può usare più proprio rimedio che l'accetta per andare con
essa tagliando quelle vie, per dove le fiamme potriano dilatarsi,
lasciando che il fuoco si consumi da sè stesso intorno a quella
materia, che non si può ricuperare dalla sua voragine: per questa
strada conviensi camminare in Francia, ora che il fuoco non si
può più estinguere con l'acqua della forza, però si ha da usare
l'accetta del giudizio, e questa non senza speranza di miglioramento con il tempo, quando qualche nuovo accidente non frastornasse la quiete del regno; poichè al presente, per ogni eretico vi saranno cento cattolici, ed ogni giorno si fanno più eretici
cattolici che cattolici eretici senza comparazione; frutto proprio
della pace, che quando nascesse guerra, li eretici cresceriano a
migliaia perchè gli uomini acciecati da interessi mondani, si voltano a quella parte dove sperano acquistare più comodo senza distinzione di religione; però la guerra fa crescere principalmente
li capi d'eretici li quali con tale occasione aspirano ad acquistare
quella autorità sopra li popoli, che la pace non conceda loro, e
dalli capi proviene la sovversione dei popoli, sicchè quando s'estinguessero li capi, si vedrebbe senza dubbio maggiore conversione di quei popoli, che dall'ambizione dei capi sono mantenuti in tale perfidia, per il fine che hanno di dominare come ho
tocco di sopra. </p>
<p>Saranno al presente intorno 3500 gentiluomini di quella setta, che potriano mettere insieme 25,000 uomini da spada dentro
alla Francia, numero assai considerabile. Le genti basse vengono
mantenute nell'eresia dall'autorità de' nobili, e li nobili vi si
mantengono per l'interesse godendo loro le contribuzioni che
vengono pagate dai bassi, e sotto pretesto di religione si conservano capi di sette, il che li fa rispettare anco dalli re medesimi. In
vero però, delli 3500 gentiluomini, non se ne troveriano 200 che
soffrissero il martirio per la loro setta, perchè il fine che hanno
non è Dio, nè religione, ma ambizione ed avarizia. </p>
<p>Tutti quelli eretici, che si riducono ad una chiesa, fanno come saria fra noi una comunità, e queste chiese saranno intorno
a 200, le quali hanno corrispondenza insieme, sicchè quando vogliono fare qualche risoluzione toccante l'interesse universale uniscono un'Assemblea generale, alla quale tutte le chiese mandano
i loro ministri, come si direbbe che mandassero le provincie ad una
Dieta generale di un regno; non ponno però ridurre simile assemblea senza licenza del re, ma Sua Maestà deve concedergliela
quando la dimandano, ancorchè male volentieri, come la concesse già altre due volte.</p>
<p>Hanno gli eretici molte piazze, che sono loro restate nelle
mani, per aver loro Sua Maestà accordato al suo entrar nel regno
otto anni di tempo a restituirle, il qual tempo doveva finire al
mese di aprile del 1616 , e quelle piazze sono presidiate con soldati eretici posti da loro ma pagati dal re. La spesa di quei presidii importa più di duecento mille ducati l'anno. La maggior
parte di questi denari però viene mangiata da' capi, che non tengono li soldati, ma dicono di tenerli per farseli pagare.</p>
<p>Per quando arrivi il termine delli otto anni, in cambio di levarli le fortezze, come farebbe il re volentieri se lo potesse, ha
dovuto già accordare nell'ultima assemblea di prorogare il tempo alla restituzione quattro altri anni, convenendo discendere ad
ogni partito, piuttosto che alla guerra contro loro, perchè perdendo tanto una parte, quanto l'altra, tutto risulterebbe a distruzione del suo regno, e perchè l'occasione d'una tal guerra intestina, farebbe che sollevati anco li altri sudditi mal contenti, sebbene cattolici s'unirebbero con li eretici, il che accrescerebbe loro il potere, in cambio di diminuirlo. Questo darà anco occasione
agli emuli della grandezza di Francia di fomentarli, per ritornare
quel regno nelle miserie di prima. </p>
<p>Li eretici di bassa condizione inclinano anco essi alla quiete, perchè siccome da principio erano gente disperate, che non
avevano che perdere, e però procuravano rivoltare il regno, perchè dalle rivolte speravano far delli acquisti, come è successo, così
ora, che si trovano in pacifico possesso delli acquisti fatti, desiderano per conservarli fuggire la guerra ed i contrasti, ma li
capi sono quelli, che vorrebbero il tumulto, per mantenersi quella
autorità e quel seguito, che la pace fa naturalmente declinare.</p>
<p>Il governo politico degli eretici è così diligente ed accurato,
quanto ogni altro che sia al mondo, ed in questo avanzano veramente loro medesimi, perchè trascurano affatto l'interesse particolare, per attender solo al pubblico, proprietà contraria alla natura francese, se non vogliamo dire, che l'interesse pubblico serva per conservazione del particolare. </p>
<p>Al presente non hanno alcun principe per capo essendo morto La Trémoille, e fatto cattolico La Valle, signori ricchissimi e
che avevano gran seguito fra di loro, si chè restano soli Bouillon,
Lesdiguières, Rohan ed altri di manco condizione; M. di Rosnì,
sebbene come ufficiale della corona dovrebbe aver molto credito,
non di meno il non esser d'invecchiata autorità, nel di nascimento grande come gli altri, non fa che abbia seguito, però si manterrà unito con M. di Rohan, al quale ha data una figliuola per
moglie.</p>
<p>Di Bouillon teme Sua Maestà più che altri, essendo per
nascimento, per dipendenze, come cognato del Palatino del Reno
e del conte Maurizio, e come nipote del Contestabile di Francia,
per isperienza e per grado come duca e maresciallo di Francia il
più stimabile. Egli si trovava in disgrazia del re per colpa di ribellione sino dal tempo di Biron, della quale mai volle domandare perdono, come Sua Maestà ne lo aveva più volte invitato, sì
che si poteva tener per fermo, che fosse anco di peggiore volontà d'ogn'altro; ma dopo che la Maestà Sua lo ha, si può dir
debellato, reprimendo la sollevazione ch'egli macchinava ultimamente nei paesi di Guascogna, e stringendogli la piazza di Sedan,
della quale lui è signore, si risolse finalmente umiliarsi al re, dal
quale ottenne facilmente il perdono, e fu rimesso in grazia come
prima. Lesdiguières come vecchio senza altri figliuoli che una
femmina maritata in un cattolico attende al suo solo comodo particolare, godendosi una buona fortuna, che s'ha fabbricata per non
arrischiarla agl'incerti eventi della fortuna. Li altri capi sono tutti giovani e senza esperienza perchè il re abbia a stimarli molto.
Sono però signori principali e potrebbero esser capaci di appiccar la guerra, perchè con essa s'avanzerebbero in ricchezze ed
in autorità, ma non vi è alcuno di loro che sia principe, si che
gli altri degnino obbedirgli, ed hanno tutte le loro fazioni separate, di modo che non si sottomettendo l'un all'altro, la divisione fra essi faciliterebbe i progressi dei cattolici, quando si fosse
invitato da pensare a guerra; ma per trattare accordo, unico rimedio ne' presenti tempi, è di vedere con il negozio d'abbassarli. </p>
<p>Tornerebbe conto che vi fosse un capo superiore a tutti, che valesse con la sua autorità a disponere gli altri a condiscendere a
quanto lui gli proponesse; perchè soddisfacendosi agl'interessi di
quel solo, che non sarebbe difficile per grandi che fossero, si farebbe in un colpo acquisto di tutti, a perpetua quiete del regno di
Francia.
Ma quello che apporterebbe servizio per trattare accordo,
riuscirebbe di altrettanto danno, quando in quel regno, in caso di
qualche sovversione, o per la prematura successione del Delfino alla
corona (che Dio non lo voglia), o per altro accidente, qualche principe di Francia, spinto da ambizione, si dichiarasse capo d'eretici,
come è successo altre volte, con l'aiuto massime di qualche potente principe straniero, che per intorbidare la quiete di quel regno, o copertamente o scopertamente, fomentasse fazione tale,
perchè non è dubbio, che chi s'acquistasse così gran parte nelle
viscere del regno, valerebbe a ridurlo in maggiori angustie che
potesse fare qual si voglia gran potenza, che l'assalisse alla fronte. Ma la vita del re, che Dio vorrà che continui poichè l'ha
preservata fin qua da tanti pericoli, impedirà gli effetti di simili
disegni, massime reggendo la Maestà Sua con la prudenza e con
la buona fortuna, come ha fatto sinora, perchè sebbene egli fa
forza a se stesso nel raffrenar la generosità de' suoi pensieri,
compisce non di meno al debito che ha a se, alla sua discendenza ed al regno, procurando con la desterità quella preservazione
d'esso, che al presente non si può sperare di ottenere per altra via.</p>
<p>Le entrate delli re di Francia, che anticamente non ascendevano per ordinario ad un milione d'oro, perchè consistevano
nell'opulenza e nella devozione de' sudditi, le quali si sarebbero
mantenute con l'esentarli da ogni sorta di gravezza, e però da
essi si avrebbe ricavato sempre tutto ciò che si voleva, dopo che
si sono introdotti anco in Francia li dazii e le angarie, l'entrate
regie sono sempre andate crescendo, di modo, che da un milione
che rendevano allora, sono montate a dodici milioni in circa
che rendono al presente. Ho inteso dire da chi quindici e da chi
diecisette, ma volendo penetrare nel certo come ho procurato fare
in tutte le cose, non ne ho trovati di sicuri più di dodici, con
tutta la diligenza di M. di Rosnì, che li ha senza dubbio accresciuti
con un continuo aumento di nuove gravezze, che fa vivere li popoli discontentissimi.</p>
<p>Sei milioni di questi, sono impegnati per debiti fatti dalla
corona in diversi tempi, sì che restano li altri sei milioni soli in
libera disposizione di Sua Maestà, li quali tutti non basterebbero
per supplire alle spese necessarie e soddisfare a tanti che pretendono per mercedi e per denari prestati alli re nelli loro bisogni,
li quali tutti sono pagati ad un modo soddisfacendosi alli loro
crediti con lunghi e mal sicuri assegnamenti, perchè delli sei
milioni d'oro, la metà va spesa fra provisionati, fra la corte e
casa del re, il resto conviene compartirsi in dare soddisfazione a
creditori, in sussidii di fortezze, in armi, in munizioni, in fabbriche ed in altre spese straordinarie, sì che restano obbligati tutti e
scarsamente. Con tutto ciò M. di Rosnì vuole in ogni modo
avanzar 200 ovvero 300 mille scudi all'anno per riporli nella
Bastiglia, nè potendosi cavar questi da avanzo d'entrate, conviene o restringer le provisioni, sì come egli fa di autorità propria, o
allungar i pagamenti delle assignazioni fatti a' creditori, come a
dire, di pagare in due anni quello, che sarà stato assignato in uno,
con continui lamenti ed esclamazioni de' sudditi, dai quali forse,
nei bisogni della Francia, potrebbe uscire più danno che utile,
dalli pochi danari posti da parte con simili violenze, poichè dopo
sette o otto anni che s'è introdotta questa strettezza con tante
male soddisfazioni date ad ogni grado di persone, non si troveranno poi due milioni d'oro riposti insieme, oltre qualche quantità di munizioni ed armi che sono nell'arsenale di Parigi, le
quali, quando s'avessero a compartire nelle fortezze che ne sono tutte vote, non basterebbero a supplire al mancamento.</p>
<p>Questa somma di denari svanirebbe al primo montare a cavallo del re in occasione di guerra, e finiti quelli non resteriano
poi altri scrigni di dove cavarne, che li cuori de' sudditi, ne' quali
siccome in tempo di quei re che non solevano, come ho detto,
aver un milione d'oro d'entrata, hanno somministrato prontamente tutto ciò che fu necessario a' loro bisogni, lasciandosi estraere il sangue per servizio d'essi, così ora si potria dubitare
che le male soddisfazioni che vengono nutrite con strettezze simili, servino per fortissime chiavi a schiuder li cuori e le volontà
de' popoli nei bisogni dei re loro, però ben si dice, che li veri
scrigni de' principi sono li cuori de' sudditi a' quali mai si trova
il fondo, come alli scrigni materiali, li quali non ponno capire
tant'oro che un giorno non si fornisca! </p>
<p>Sarebbe dunque più utile, forse, che ogni principe anteponesse alla troppo avida accumulazione di denari la giusta e ragionevole soddisfazione de' sudditi, non aggravando le facoltà loro
più del dovere, acciò alle occorrenze essi medesimi offerissero
spontaneamente quelle facoltà, che in tempi tranquilli furono loro
lasciate godere ed aumentare, e perchè insieme con esse daranno
anco le proprie vite in testimonio della loro contenta fede. </p>
<p>L'entrate regie, conservandosi il regno in pace molti anni,
dovranno andar aumentando, perchè ogni giorno vanno diminuendo li debiti della corona, ed ogni giorno cesseranno più le
occasioni di quelle spese che ora sono necessarie a risarcire un
regno per più di quaranta anni lacerato, chè con l'avanzo di quei
denari si potrà andare a poco a poco riscattando l'entrate impegnate, al che è attissimo ministro M. di Rosnì alla sufficienza del
quale certo non si potria aggiungere, quando non l'abbandonasse affatto la soddisfazione de' sudditi per il forse troppo ingordo
interesse del principe, dal che li popoli mal contenti fanno provare, non solo in tempi di guerra li frutti della loro poca soddisfazione, non servendo al principe con le vite, nè con le facoltà, ma
in tempi di pace ancora vanno macchinando contro la quiete dello stato, per cavare dalla turbazione di esso qualche miglioramento di fortuna, e di qua nascono tante ribellioni che ogni giorno si scuoprono da particolari francesi che non aspettano d'esser
tentati, nè invitati dagli Spagnuoli, come il mondo crede, ma vanno spontaneamente essi medesimi a offerirsi di tradire il loro re
e di rivoltare il regno. Nè gli Spagnuoli per quella ragione, che è
ordinaria in ogni stato, di guadagnarsi la volontà de' sudditi d'altri e massime dei Francesi loro naturali emuli e competitori, lasciano d'abbracciare ognuno e lo trattengono come fanno anco li
Francesi, venendo li sudditi del re di Spagna ad offerirseli.
</p> <p>Questa potente monarchia viene dominata da una testa sola,
che è il suo re, il quale sebbene per le costituzioni del regno ha
li stati generali formati di clero, di nobili e popolo, che uniti
ponno moderare l'autorità sua, non di meno li re si sono a poco a poco andati liberando da questa servitù, non facendo radunare mai quegli stati che prima si radunavano assai frequentemente; nè altri che il re ardiva convocarli, se non fosse un principe di
tanta autorità come il duca di Guisa morto, che unitamente con gli
altri principi della lega li convocò contro il gusto del re Enrico IV. </p>
<p>Vi sono anco otto corti di Parlamento compartite in diverse
provincie, che sono giudizii supremi così in criminale come in
civile, e quella di Parigi è la principale fra tutte per dignità e per
avere più provincie sotto di sè, però a quella sola è riservato il
giudizio sopra li principi ed i pari di Francia, e sopra li ufficiali
della corona.</p>
<p>Queste otto corti di Parlamento per i loro privilegii non sono sottoposte nè anco all'autorità regia; con tutto ciò questo re
s'ha acquistato superiorità tale sopra tutte le cose che sebbene
non altera le deliberazioni de' Parlamenti, non di meno quando
vuole cosa da dovero, bisogna che li Parlamenti facciano a modo
suo; oltrechè li presidenti che costituiscono li Parlamenti sono
eletti da lui, sicchè non sarà meraviglia quando faranno ciò che
Sua Maestà vorrà.</p>
<p>Il re di Francia è sempre francese, perchè vengono escluse
le donne dalla corona, com'anco i naturali, però convenendo cadere la successione nel maschio più propinquo per ordine di natura, non è meraviglia, se conoscendo quei popoli successivamente
molti loro re, non ha bastato forza straniera a interrompere quest'ordine, perchè sebbene sono stati con quel fine fomentati li
spiriti di qualche suddito mal contento, non di meno non si sono
potuti mantenere lungamente li popoli nei disagi delle guerre, sicchè avveduti di non ricevere come speravano dalle rivolte del regno quell'utile al quale solo tende simile grado di genti, non sieno ben presto ritornati all'obbedienza di quel signore che la natura ha loro dato.</p>
<p>Per tutte queste cause sono finalmente caduti li regni di
Francia in Enrico Capeto, quarto di questo nome, nato dall'ultimo dei figliuoli ch'ebbe il re san Luigi, perchè essendo mancate
le linee mascoline delli figliuoli maggiori, nè avendo potuto succedere le donne per le leggi di Francia, è successo questo, come
più prossimo di quel sangue, non restando altri principi del sangue di Capeto, che di quella linea, e tutti questi si nominavano di
Borbone, come si nominava anco il re prima che salisse alla corona, perchè come l'E.E. V.V. devono sapere, vi è uso in Francia,
che quattro, o sei fratelli avranno tutti cognomi diversi o vogliamo dire agnomi, perchè lasciano il nome della famiglia, e s'appropriano nomi di terre particolari, come erano quelli d'Orleans,
di Borgogna, d'Angiò, di Valois, d'Alenson ed altro, che tutti erano della casa Capeto; così anco questi che sono dell'istessa casa, si nominavano di Borbone, per l'acquisto che uno dei
loro ascendenti fece di quella terra e stati, maritandosi in una
donna, che glieli portò in dote. </p>
<p>Di questa antichissima e principalissima famiglia di Capeto
basterà dir solo, che dal primo re di essa che fu Ugo Capeto, in
seicento diecinove anni di dominio, sino all'anno presente, sono
successi ventiotto re, oltre alla linea di quelli che furono innanzi
alla stirpe di Carlo Magno, che alcuni vogliono che fossero di
questo istesso sangue. È ben certo che duecento anni ancora prima di Ugo Capeto, si trova nell'istorie, che di questa casa vi fossero principi grandi.</p>
<p>Un tal esempio è unico al mondo, perchè altra prosapia non
può per antichità, nè per nobiltà eguagliarsi a questa. </p>
<p>Al titolo d'antichissimo e nobilissimo vi si aggiunge anco
quello di cristianissimo e di primogenito della santa Chiesa, per
esser stato il primo regno che accettasse la fede cristiana, e per
merito di questo, conservano li re di Francia l'antico uso,
instituito da Dio fino nelli re ebrei, d'esser unti e consacrati alla
loro coronazione con l'olio della santa ampolla che si conserva
in Reims, come si legge nell'istorie. Concludiamo dunque non vi
esser re al mondo che possa con ragione pretendere precedenza
di dignità da questo; il resto lasciamolo agli storici, per non discostarci dal metodo prefisso a minor tedio dell'E.E. V.V.
</p> <p>Siccome li re passati per le turbolenze del regno, o vogliam
dire per essere alcuni di loro successi alla corona in così tenera
età che convennero viver molti anni sotto il governo di donne e
di altri principi, li quali guidavano tutte le cose alli proprii interessi, cresciuti poi negli anni di governare da loro, trovarono tanto
avanzati li disordini ed aggrandita tanto l'autorità di quelli capi
li quali assuefatti al comandare, difficilmente si sottomettevano all'obbedienza e al rispetto del loro signore, che bisognava bene
spesso sostentare l'autorità dell'uno per contrapporla a quella dell'altro. Ma questo re che ha riacquistato il regno con
la forza e con il valore ha insieme sottomessa l'autorità e
l'orgoglio di tutti i grandi, sicchè resta libero ed assoluto signore d'ogn'uno; però sebbene distribuisse li governi di tutte
le provincie fra li principali signori della Francia, com'è stato sempre solito di fare, non di meno al governo di tutte le piazze particolari pone suoi dipendenti che non obbediscono al proprio governatore della provincia ma al re solo, e restringe tanto l'autorità alli principi, che oltre al titolo di governatore generale, m'ha
detto qualcheduno di loro, che non hanno altra autorità nelle provincie che governano, che di mutar li presidii da un luogo ad un
altro; godono nondimeno li emolumenti soliti de' governatori. </p>
<p>Inoltre Sua Maestà leva li governi e li tramuta quanto vuole,
cosa che non ardivano già fare li re passati per l'autorità che
s'avevano acquistata li principi, mentre essi vissero pupilli, sicchè ottenuto da un principe il governo d'una provincia, se ne
impadroniva in modo, che ne era come signore assoluto, facendolo anco ereditario con il passarlo ne' figliuoli. </p>
<p>È la Maestà Sua principe di vivacissimo ingegno, sicchè da
congetture esteriori, penetra facilmente ne' cuori degli uomini scoprendo li disegni e fini di tutti, e per le prove fatte a suo costo
della volubilità de' suoi sudditi, vive con continua gelosia della fede
d'ognuno, ma è anco di natura così ingenua ch'ella stessa pubblicherà il suo sospetto a quelli medesimi, dei quali dubita, presupponendo, con quella maniera di trattare, di ritirarli da ogni perverso disegno; e quando essi si risolvino di confessare la loro
colpa, non vi è delitto per grande che pensassero commettere, del
quale non sieno sicuri d'ottener il perdono dalla Maestà Sua, e di
siffatta maniera, che da quell'ora in poi userà il re con essi gli
stessi termini di confidenza che usa con i più antichi e fedeli
servitori che abbia, il che non si scuopre solo nel trattare apparente, accarezzando tutti ad un modo, ma nell'esistente ancora,
perchè quando il re ha bisogno dell'opera di qualcheduno, conosciuto che possa valere in quel servizio, non distingue antica
da nuova, sincera da interessata servitù, nè in somma fedeltà da infedeltà, ma chiama Sua Maestà quel tale, gli comunica il tutto e
l'incarica di negoziare come ad un più vecchio, più sincero e più
fedele servitore suo. In fine è proprio del re non solo perdonare
indifferentemente ad ognuno qual si voglia colpa mentre la confessi e gli dimandi il perdono, ma quando conosce un uomo che
sia di natura vendicativa, l'odia più che per qualsivoglia altro
vizio.</p>
<p>Usa Sua Maestà un altro termine con li suoi servitori credendo convenirgli viver geloso dell'azione di ciascheduno, che quando
stima che qualche unione di particolari persone possa apportare
pregiudizio al servizio suo procura disunirle, con porle al punto
l'una contro l'altra, non lasciando di ridire tutto quello che gli
fosse stato riferito anco con obbligo di segretezza, mentre ciò
possa giovare al suo disegno, ed orna la relazione con quei fregi
d'invenzioni che vengono felicemente composti dal suo florido
ingegno, quando conosca potere con essi generare e nutrire gelosia fra quelli amici, per disunirli e farli anco venire alle mani
come molte volte accade. Con questo arriva Sua Maestà al fine che
desidera, di dissolvere le conventicole delle quali vive gelosissimo,
ma ne conviene provare anco danno notabile, perchè conosciutasi ormai la sua natura, non vi è chi si fidi di dirgli molte cose
che saria suo servizio il saperle. Conosce il re medesimo questa
sua facilità di ridire, ma essendogli impossibile il mutare natura,
per rimediarvi in quanto può, fra le cose vere, mischia con arte
dell'invenzione, per ridurre l'uomo a non saper che si credere. </p>
<p>È la Maestà Sua entrata in un regno tanto esausto ed indebitato, che per ristorarlo conviene parer tenacissimo con ognuno,
però non vi è chi più s'avanzi nella sua grazia, che chi gli propone modi per trovar denari, e di qua nasce, che oltre alle altre
invenzioni s'è introdotto vendere non solo tutti li ufficii e le cariche, anco di giustizia, ma di più gli stessi servizii della casa del
re, di maestri di casa, dei gentiluomini della camera, dei valletti,
che sono come aiutanti di camera da noi, ed in sino li capitanati
delle guardie della propria persona del re, che non si può dir
più, il che rende molto mal soddisfatta la nobiltà, alla quale erano
in altri tempi riservati per premii de' loro servizii questi luoghi
che ora vendendosi, convengono cadere in mano a chi ha più danari senza alcuna distinzione di meriti. E siccome il re non è sottoposto all'odio, manco è soggetto all'affezione verso le persone
che per esso patiscono nell'interesse, come faceva il re passato,
che per troppa amorevolezza donava più che non aveva.</p>
<p>Ciò provano in particolare tutti li stranieri non essendo alcuna nazione forestiera amata dai Francesi per ordinario, sicchè
l'italiana manco odiata delle altre, non riceve per questo alcun
vantaggio ne' presenti tempi, perchè alcuni pochi che sono restati delle reliquie de' molti che hanno convenuto abbandonare
quel servizio ponno appena riscuotere le tenui pensioni che vengono loro assegnate, nè si vede quasi più alcuno ad attaccare
nuova servitù con quella corona. Nelli ultimi giorni della mia legazione vi si accomodò don Giovanni de' Medici per rispetto della
regina ch'è sua nipote, ma egli ancora tentò per tanti anni, come sa la Serenità vostra, d'attaccarsi con gli Spagnuoli, che non
li potendo andar fatto, si volse alla Francia, dove veramente ha
incontrato di dare nell'umore al re con l'esperienza che ha di
guerra e delli affari del mondo, benchè tutti li principi ed i
Francesi gli davano alle gambe, parendo loro che venisse a rapire
ad essi il pane di bocca. Questo lo ha avanzato nella grazia del re
che vivendo geloso dei Francesi, credè che lo perseguitassero per
invidia, o per timore ch'egli avesse in ogni caso ad essere ostacolo delle loro macchinazioni, e però lo ha trattenuto con modo
così onorevole. Conosce don Giovanni la invidia, che gli vien portata, e s'affatica per superarla, onorando tutti li principi ed accarezzando gli altri; ma Dio voglia che questo gli basti. Non vi è poi
altro soggetto italiano più degno, nè più qualificato del sig. Carlo
de Rossi, figliuolo del signor Ferrante generale dell'artiglieria di questa serenissima Repubblica, il quale ha due mille scudi
d'oro di provvisione ben pagati, e per il suo nascimento, per il
concetto di bravo soldato e per le onoratissime sue qualità è trattato bene, amato dal re e da tutta la corte, sicchè in occasione di guerra egli verrà senza dubbio adoperato in carica principale, che sarà per renderlo un giorno più atto a servire questo
serenissimo Dominio, verso il quale egli vive ossequentissimo. Li
Francesi godono che i pochi italiani, che ci sono, si vadino stancando e consumando, piuttosto che vederne a venire degli altri.
Gli stessi ambasciatori de' principi, inchiudendosi anco quello
della Serenità Vostra, che però è tenuto manco diffidente degli altri, non sono molto accarezzati da' Francesi, sicchè bisogna andarsi aiutando con la borsa e con il giudizio per mantener la riputazione dei padroni. Il re fa veramente tutto quello che gli è
possibile per onorarli, ma con tutto ciò non gusta di vederseli
accanto, tenendoli tutti per spie delle sue azioni.</p>
<p>Non si contenta Sua Maestà di risarcire il regno di Francia
delli danni e patimenti passati, restaurando le città, le fortezze
e le fabbriche particolari rovinate, rinnovando le munizioni da
guerra consumate, rimettendo il commercio e le arti per le guerre
dissipate, e saldando i debiti fatti dai re passati e da lui medesimo nei tempi dei suoi travagli, ma abbellisce il regno ed in particolare la città di Parigi con nuovi e suntuosi edifizii, mostran
dosi in questo assai liberale per il gusto che ne riceve. Fa fabbricar di continuo artiglierie ed armi, studia non solo di rimettere
il commercio e le arti nei luoghi dove erano prima, ma d'introdurle ove non sono più state, come ha introdotto di nuovo le arti della seta in Parigi, con gran beneficio del regno e danno di
quelle parti d'Italia, che mandavano panni di seta a smaltire in
Francia. Ha comandato anco Sua Maestà, che si pianti per il regno gran quantità di <hi rend="italic">morari</hi>, perchè si possino allev                                                                                                                                                                           Dio ha della sua persona, per ragion naturale si può sperare che abbia a vivere quanto ricerca il bisogno della Francia, ma molto più se ne potria star
sicuri, quando Sua Maestà vivesse regolatamente, che non lo fa,
perchè beve e mangia abbondantemente e di ogni cosa senza distinzione, nè osserva regola di ore, ma per ogni suo affare, o gusto, lascia di mangiare e di dormire all'ore debite. E vero che da
poco tempo in qua s'astiene di mangiare la sera quanto faceva,
ancorchè mangi tuttavia quanto potesse bastare a ogni uomo ordinario, ma ciò è astinenza in lui, che soleva mangiare molto più.
Ama la caccia quanto si possa dire. È vero, che ha persuasione
di medici, ma per stimolo della regina se ne astiene da un tempo
in qua, più che non faria per sua inclinazione. La sera poi si trattiene a giuocar a primiera, o a dadi con grandissimo gusto, e con
gran volontà di vincere, sebbene non giuoca gran somme di denari. Sempre vi sono contanti o gioje in tavola, altrimenti manco
si crede al re che agli altri, come succede anco nel giuoco di ra
chetta, del quale pure si diletta il re assai, che quando Sua Maestà non si trova denari addosso, conviene che preghi qualcheduno che gliene presti, altrimenti non trova chi giuochi seco; e da
questo cava la Maestà Sua gran gusto, e per giuocare si scorda
di cenare e di dormire vegliando gran parte delle notti.</p>
<p>Questi disordini non giovano punto alla sua vita, massime
che dopo il grave male di carnosità che lui patì pochi giorni prima ch'io arrivassi alla corte, lo ha Sua Maestà sentito qualch'altra volta dopo, per non voler avere, come ho detto, la cura che
bisognerebbe, anzi si può dire, che quel male gli ha impedito per
gran tempo di generare come dicono i medici, non avendo più
fatto figliuoli da quando lo ha patito tanto, se non ultimamente
dopo essersi curato bene. È vero che molti anni avanti ne sentì il
principio, nondimeno li disordini glielo hanno fatto aumentare,
che se si fosse governato meglio, lo avrebbe portato senza più
danno di quello che pativa prima, avendo non ostante quel male
dato saggi o con più donne della sua fecondità; poichè ha generato figliuoli prima che fosse re di Francia, de' quali non si tenendo
allora conto, al presente non si sa ciò che ne sia; ma dopo ch'è
re di Francia, con la prima sua donna, ch'era la duchessa
di Beaufort, ha avuti due maschi ed una femina che tuttora vivono. Con la marchesa di Verneuil, ch'è stata la seconda ne ha
avuti tre, un maschio ed una femina che vivono, ed un altro maschio che morì. Con la regina poi ha avuti il Delfino e Madama, che non hanno ancora nomi per non essere stati battezzati
pubblicamente, oltre quello, che la regina deve partorire a febbraro prossimo.</p>
<p>Con li suoi figliuoli non è sua Maestà della natura ch'è con
gli altri, anzi quell'amore che andrebbe dilatato in molti lo ristringe tutto in essi, amandoli tenerissimamente e legittimi e naturali, ognuno per la sua condizione, di che mostra chiari segni,
procurando di lasciarli tutti ben accomodati; perchè al duchino
di Vendo3me, che è il primo figliuolo naturale che sua Maestà ebbe con la duchessa di Beaufort, ha assignata per moglie una figlia
unica ed erede universale del fu duca di Mercoeur con la quale
è passato anco il contratto di matrimonio, con che resterà quel
figliuolo ottimamente provveduto, quando le sue indisposizioni lo
lascino arrivar a godere di così buona fortuna avendo la pietra
nella tenera età che egli è di dodici anni. Il secondo figliuolo che il
re ebbe con l'istessa duchessa resta provveduto con la gran croce
di Malta, che gli darà il Priorato di Francia, quando sarà vacante. </p>
<p>La figlia poi sorella di questi resta destinata e promessa
moglie al duchino di Longueville, con il quale sarà benissimo
accomodata.</p>
<p>Mostra il re pensiero di fare di chiesa il figliuolo che ha con
la marchesa di Verneuil, e quando si credeva che il cardinale di
Lorena morisse, si lasciò intendere di voler conferire in testa sua
il vescovato di Metz; alla madre premeva allora, che il re glielo
maritasse, e disegnava in una piccola figliuola del conte di Soisson, ma li accidenti occorsi dopo con il conte e con la marchesa
ancora non lasciano far fondato giudizio in questo proposito, e
per non aver il figliuolo più di quattro anni ci è tempo a pensarvi come anco della figliuola avuta pure con detta marchesa, la
quale è più piccola, oltrechè per effettuare tutti questi pensieri
conviene che il re viva.</p>
<p>La marchesa di Verneuil, con la quale il re ha li ultimi figliuoli naturali, sta ritirata a Verneuil suo marchesato dove vive
come relegata dal re dopo l'espedizione del processo contro
suo padre ed il conte d'Auvergne, per l'intelligenza che aveva-
no con gli Spagnuoli, come scrissi a quel tempo, ancorchè contra la marchesa non si fosse trovato cosa che bastasse a condannarla, anzi che ottenne dopo la sua abolizione; con tutto ciò il re
l'ha mandata a viver là per il molto che la regina e tutti li suoi
buoni servitori l'hanno stimolato a tenersela lontana, non si potendo dalli inqueti ed elevati spiriti di quella donna prometter
che male alla Maestà Sua, oltre che se non la vedesse ci potria risanar più facilmente dall'ardente amore che le porta, ma l'andarla a veder qualche volta di nascosto riaccende le fiamme; il tempo
però è la più propria medicina che si possa applicare a simili
mali. Intanto la Maestà Sua ha anco preso affetto ad una damigella
di buon sangue ma povera, sicchè gli fu facile di ottenere con denari ciò che volle, con il trattenimento della quale procura passar
il pensiero della marchesa.
</p> <p>Ha il re acquistato a quest'ultima la contea di Moreta, e l'ha
maritata in un gentiluomo ben nato, che per esser povero s'è
contentato di pigliarla per moglie di parole solamente, per cavarne qualche utilità fino a tanto che il re gliela lascierà possedere con
effetto. Il che Sua Maestà ha fatto per non volere ch'ella sia nominata <hi rend="italic">sa maitresse</hi>, che vuol dire padrona, come si nominano gli
innamorati in Francia.</p>
<p>La freddezza di spiriti di questa donna è causa che la regina
non ha a male che il re l'ami, purchè con tal mezzo ei si scordi
della marchesa, il che però al partir mio non s'era anco ottenuto.</p>
<p>La protezione che Iddio ha avuta della persona di questo
glorioso re si è conosciuta continuamente, dal principio della vita
sua sino a quest'ora, poichè quando il re Carlo nono fece il massacro di San Bartolomeo, nel quale furono ammazzati tanti eretici, la giovanile età di questo, ch'era allora re di Navarra, lo salvò,
avendogli esso re Carlo dato una sua sorella per moglie, con il
che credè aver guadagnata la sua volontà e la sua anima ancora,
facendolo insieme dichiarare cattolico; ma egli vi assentì per timore, come mostrò dopo tornando eretico e facendo dichiarare
quel matrimonio nullo.</p>
<p>Lo ha poi Dio preservato da tanti pericoli, ne' quali s'è trovato infinite volte combattendo nelle guerre più come soldato
privato, che come re e gran capitano, e lo ha liberato anco da
tanti tradimenti orditi contro la sua vita, prevedendo che convertito che fosse avrebbe apportato quel beneficio al regno di Francia
ed alla cristianità tutta, che ogni giorno più si conosce, vivendo sua
Maestà zelantissima dell'onor di Dio e della sua vera Chiesa cattolica, non avendo li religiosi in Francia maggior protettore di lui,
tenendo sempre a canto a sè un gesuita suo favoritissimo, che
mai lo abbandona.</p>
<p>Mirando la divina onnipotenza alla preservazione del regno
di Francia, per il merito di tanti re che lo hanno retto a compita
felicità del re presente, ancorchè si maritasse in assai grave età
nella serenissima Maria de' Medici figliuola del fu granduca Francesco di Toscana, gli ha però donato un figlio maschio, oltre ad
una femina, e la prossima speranza d'averne un altro, trovandosi ora la regina vicina al parto. Quando Dio conceda alla Maestà della regina di partorir questa volta un altro figliuolo maschio,
resterà con esso la vita del serenissimo Delfino maggiormente assicurata da insidie, e s'allontaneranno tanto più le chimere di
quelli, che aspettavano di veder finita la discendenza di questo re,
per porle in esecuzione.</p>
<p>Nacque il serenissimo Delfino l'anno 1601 a'27 di settembre, sicchè questo settembre prossimo passato ha finiti quattro
anni; è stupendamente formato, avendo e vita e natura che gli
promettono quella preservazione che conviene al serv                                                                                                                                                                           insomma fa di già conoscere, che non
degenererà dal re suo padre nel farsi stimare e temere da ognuno. </p>
<p>La serenissima Madama sua sorella nacque nell'ottobre dell'anno dopo, e cresce con la stessa robustezza del fratello, ancorchè con tanto minore vivacità, quanto conviene alla diversità del
sesso. Dio avrà fatto nascere lei ancora perchè serva ad unire col
suo matrimonio la volontà di qualche principe a benefizio del cristianesimo, nascendo principalmente a questo le principesse in
Francia, dove sono prive della successione alla corona. </p>
<p>La serenissima regina è di qualità veramente angeliche, ed
ama tanto il re che patisce all'estremo per amor suo, anco di
quelle gelosie che sono più proprie di donne private, le quali non
hanno da rivolgere i loro pensieri ad altro, di quello che ad una
regina di Francia, nata a cose tanto più grandi.
</p> <p>Il re in effetto le dà più occasione di sospetto che d'altro,
perchè continua a esercitare con la volontà la sua naturale inclinazione alle donne, ma gli anni non gli permettono la corrispondenza degli effetti, e la regina ha più ragione di temere di un suo
disordine in quell'età, che di molti, se fosse più giovane. </p>
<p>Non lascia però il re per le altre donne di amare la regina come
moglie infinitamente, e l'amore eccessivo ch'egli porta al Delfino
basterebbe esso solo, quando non vi fosse il particolare merito di lei. </p>
<p>Non può il re mostrare maggior segno di questo amore che
col trattarla con assai comodità di spendere, non ostante la sua
natural strettezza, e con ogni altro termine procura anco e desidera, ch'ella s'intrometta nel governo del regno, prevedendo con
molta prudenza come facilmente muore un uomo, sicchè quando
accadesse questa mala sorte nella sua persona, ella avesse a restar
capace per governare lo stato al Delfino; ma la regina è tanto timida e rispettosa, che non osa con tutto ciò intromettersi negli
affari, dubitando di far credere che voglia assumersi più autorità
del dovere. Questo atto è altrettanto modesto quanto nocivo a lei
medesima, al figliuolo ed al regno, ma la povera signora ha avuto finora bisogno di aver a canto a lei persone che la sapessero
consigliare ed inanimare a cose grandi, perchè ha preso tanto
amore a una sua damigella fiorentina nata di un falegname, che
fu introdotta al suo servizio da piccolina, che non vede per altri
occhi che di lei, nè quella donna nata così bassamente può aver animo grande, per saper ispirare alla padrona quei pensieri generosi
che le converrebbero, nè altri che lei sarebbe più atta a farlo non
vi essendo principessa, nè persona, che avanzi quella in credito
con la regina; l'ha poi maritata in un privato gentiluomo fiorentino, che con la grazia della moglie tira quanto può al presente,
senza pensare alla fortuna futura, come faria ogn'altro che fosse
d'animo elevato; nè però quello che tira al presente è poco, poichè la buona regina conviene parer avara con tutti gli altri, per
il molto che questi le cava, ancorchè egli non ne provi allegrezza,
giocando e consumando ogni cosa; ma ora che la regina ha
a canto il signor don Giovanni de' Medici suo zio, si può sperare
che con il consiglio di lui saprà intromettersi meglio negli affari
che le convengono.</p>
<p>Dopo il particolare affetto che la regina porta a questi, ella
mostra maggior confidenza con la casa di Guisa che con altre,
avendo sempre a canto madama di Guisa e madama di Contì sua
figliuola, e questo non senza causa, poichè non le potendo venir
intorbidata la quieta successione del Delfino da altri che dal
sangue medesimo di Borbone, come intenderà la Serenità Vostra,
ella non può aver in Francia più forte appoggio contro quello,
che la casa di Guisa sua naturale emula, sebbene però doverà anco
la regina aver riguardo ai fini di questa casa, che non si muoverà
per carità alla protezione del Delfino, come dirò a suo luogo.
Ma il Signore Iddio, per il merito del regno di Francia, per la religione del re e per la bontà della regina, rimedierà ad ogni danno,
riservando in vita il re quanto sarà necessario al bene universale. </p>
<p>Ha il re tre Consigli, e tutti s'intendono di stato, il primo è
il Consiglio grande, che si nomina delle <hi rend="italic">Partite</hi>, ed è di numero
infinito di consiglieri, nel quale si trattano e si confermano tutte
quelle cose che hanno bisogno d'essere autenticate da esso per
esser valide, conforme alle leggi del regno. </p>
<p>Il secondo Consiglio si nomina delle Finanze, e si dice anco
privato, dove ponno entrare tutti li principi come nel primo, ed
oltre a questi vi saranno altri venti consiglieri in circa scelti dal
re fuori del primo Consiglio, ed in esso si trattano materie toccanti all'entrate e spese della corona. Per ordinario non intervengono in esso li principi, come nè anco nel primo, perchè non
se ne curano, se non quando qualcheduno di loro è chiamato per
trattarsi del carico e del governo ch'egli ha. Nè gli altri consiglieri si trovano mai tutti, sicchè non saranno più che dieci o dodici per ordinario; la più vecchia persona che si troverà nel Consiglio sarà per allora presidente di esso, sebbene questa carica
viene sempre esercitata dal signor Cancelliere, ed in sua assenza,
dal più degno, con tutto che vi siano presenti li principi ed il
signor Contestabile, li quali sebbene precedano di dignità al signor Cancelliere medesimo, lasciano però il carico a lui o ad altro di età più giovanetta, d'esercitare l'officio di presidente,
come a più esperimentato.</p>
<p>Il terzo si nomina Consiglio degli affari, il qual è composto
di quelle sole persone che sua Maestà scelse dal Consiglio privato, ed in esso si trattano le cose le più importanti e più segrete. In questo saranno sempre il cancelliere ed un segretario, come
necessarii per l'espedizione di tutte le cose; vi è poi al presente
come capo M. de Rosnì, che con il servizio che fa al re di accumulargli denari s'è acquistata tanta autorità seco, che avanza
quella di tutti gli altri insieme. Vi era anco prima fra questi
M. de Sillery, come consigliero semplice, ed ora lo è di più, essendo coadiutore del Cancelliere, e destinato a succedergli nella
carica dopo la sua morte, ed oltre questi v'interviene M. di Villeroy come segretario e come consigliero.</p>
<p>Con questi soli, S. M. per ordinario espedisce il più delli negozj importanti, se la qualità della materia non ricerchi che si chiami alcun altro che possa aver cognizione di essa; di questi dunque parlerò particolarmente, perchè con essi occorre per il più
di trattare alli ministri della Serenità Vostra. </p>
<p>Si vale sua Maestà alle volte del consiglio del Contestabile
e del duca d'Humena, che sono soggetti d'invecchiata esperienza.
Si servia anco molto del conte di Soissons, prima che ricevesse
quel disgusto da lui, per M. di Rosnì. Li altri principi sono
tutti giovani, però la Maestà sua non li adopera nei Consigli. </p>
<p>Quattro sono li Segretarj di Stato, fra' quali è compartito il
governo di tutto il regno; degli affari poi fuori del regno, sua
Maestà ne dà l'incarico a chi di questi quattro gli piace, che è
sempre M. de Villeroy, come più esperimentato.</p>
<p>La vivacità dell'ingegno del re lo rende molto atto a capire
con facilità le cose, ma la troppa vivacità lo rende anco impaziente a pensarci molto, sebbene non lascia per questo d'intendere
tutto, solendo per ordinario applicare la mattina alli negozj, ma
li rimette al Cancelliere, ora a Rosnì, ora a Villeroy. Ciascuno di
questi, ove non rispettasse gli altri, portando il proprio parere
al re, sarebbe bastante a farlo risolvere in qual si voglia cosa
senza il consiglio degli altri, e basterebbe anco a farlo eseguire:
quando però non si tratti interesse di denari, chè in tal caso, se
M. de Rosnì non abbia parte nella deliberazione, il tutto resta sospeso, non potendo senza lui esser pagato un quattrino, perchè
quando anche sua Maestà risolvesse, con il consiglio di uno o di
più, quello che convenga al servizio suo e del regno, anzi molte
volte anco quello a cui la necessità astringa, basta M. di Rosnì a
impedire e ritrattare ogni deliberazione, perchè andato al re, con
la sola ragione di non spendere, rappresentata con l'arte che egli
sà usare, per dar nell'umore a sua Maestà, può più lui solo che
tutti gli altri consiglieri disturbare quello che non gli piace. </p>
<p>M. de Rosnì nasce di casa nobile, ed ha servito il re nelle
guerre, ma come privato senza alcun comando, nè ha avuta
occasione d'esercitarsi con alcuna carica nei maneggi di stato,
sicchè non è meraviglia, se essendo tutto a un tratto salito a tante
cariche egli non sia così capace di quei termini che converrebbero
a chi ha si fatto maneggio in un regno di Francia, benchè egli
per la vivacità del suo ingegno e per un mirabile giudizio che
la natura gli ha dato, presuppone saperne quanto ogn'altro.</p>
<p>La duchessa di Beaufort prima dama del re, che s'era acquistata suprema autorità con la Maestà sua, volendo abbattere M. de
Sancì che governava allora, e che contrariava alla fortuna di lei,
conoscendo l'amor piccante del re di risparmiare, introdusse questo M. di Rosnì a discorrere con sua Maestà, ed egli seppe insinuarsegli in grazia di maniera, che ottenne di essere immediatamente impiegato in servizio, nel qual andò avanzando sempre,
tanto che non solo spogliò M. di Sancì a poco a poco di tutte le
cariche ch'egli aveva, ma ne acquistò anco più, sicchè ora egli
si trova esser generale delle artiglierie, delle fortezze, dell'entrate
e delle fabbriche, governatore del Poitù, e marchese di Rosnì, ed
insomma ha nelle mani le armi ed i denari, benchè sia eretico.
Egli non contento di questo, ha preteso avanzare ancor più la
sua fortuna, perchè dopo la morte del re non gli restasse causa
di temere d'alcuno, per grande ch'ei fosse, conoscendo benissimo di farsi molti nemici e dei più grandi, con la sua maniera di
trattare, però disegnava apparentarsi con due delle prime case di
Francia, procurando per moglie d'un suo figliuolo una figlia del
signor Contestabile, e di maritare una sua figlia in M. della Valle,
signore principalissimo per sangue e per ricchezze, ch'era eretico ma si fece cattolico in tempo mio. Sua Maestà ingelosita di
così alti pensieri ha impedito l'uno e l'altro di questi matrimonii
sebben con destrezza, permettendo ch'ei mariti la figlia in M. di
Roano che non è manco nobile di M. della Valle, ancorchè non
è di gran lunga così ricco, nè di tanto seguito, ma è però eretico.
Non resta per questi sospetti il re di servirsi di M. di Rosnì come
faceva prima, per l'utile ch'ei ne riceve, potendosi dire con verità, che egli apporti per un capo gran servizio a sua Maestà,
perchè in effetto ha regolate tutte le entrate e spese della corona,
che prima passavano con gran confusione; ha empito l'arsenale
di considerabile quantità d'armi, di polvere e d'artiglierie, che
prima non v'era pur segno di cosa tale; egli adorna la città di
Parigi e li altri luoghi del regno con belle fabbriche, con che dà
gran soddisfazione a sua Maestà che se ne diletta molto, ed accumula denari, ch' è il principal gusto del re. È vero, che non paga chi deve avere, che lascia di far molte cose di gran servizio
del regno per non spendere; scema le provigioni a particolari
benemeriti, ed anco agli stessi principi di sua autorità, quasi che
sua Maestà non possa più aver bisogno d'alcuno; paga li debiti
del re con assegnamenti lunghissimi, e quelli anco mal pagati; aggrava li popoli tanto, che ormai ridotti al colmo della disperazione gridano e si lasciano liberamente intendere, che rinuncieriano tutto il poco che hanno, purchè solo si lasciassero travagliare la vita senza gravezze; e questo giro, che ora fa il re per
il regno, è forse fatto più per tenere in fede li popoli con la sua
presenza che per altro, e li altri ministri di sua Maestà l'hanno
persuasa a farlo, a ciò conosca da sè il pregiudizio che gli apporta il governo di Rosnì, il quale in somma fa gridare ogni uno,
altrettanto per la sua asprezza di trattare, quanto per il resto; però se la presente quiete del regno di Francia continuasse sempre,
tutte le cose passerebbero bene. Ma per prima, quella quantità
d'armi nell'arsenale, e quel cumulo di denari nella Bastiglia, ch'è
un castelluccio di poca considerazione, in una città di tanto popolo licenzioso come è quello di Parigi, quando il re mancasse di
vita in tempo, che dovesse esser conteso il governo del regno da
più pretendenti per la tenera età dell'erede, che Dio non lo voglia, potria facilitare di quelle sollevazioni a che li popoli e massime i discontenti sono tirati dalle passioni ed interessi di chi li
guida. Però dai signori più savii della Francia, nelli ragionamenti confidenti, che m'occorreva aver con loro, mi veniva consideù
rato, che le armi e le munizioni stariano molto meglio scompartite nelle piazze di frontiera, che ne erano tutte sfornitissime, e li
denari spesi in mantenere li sudditi ben affetti, poichè essi soli
senz'altri tesori hanno bastato a conservare tante volte il regno
ai loro re, e particolarmente a questo, al quale l'hanno anco ricuperato non che conservato; però accusano chi con questa perniciosa apparenza pregiudica al comodo del regno per accrescere il proprio. È vero, che viene fatto credere al re, che alla poca
fede ch'egli deve avere de' suoi sudditi, convenga non tenere le fortezze munite a ciò quelli che si volessero alzare con qualche piazza, non abbiano ad aver modo di conservarla e difenderla, non
considerando forse, che chi avrà tale pensiero, non lo effettuerà
senza l'appoggio di chi potrà somministrargli tutto il necessario. </p>
<p>M. di Rosnì è calvinista, ma credo che sia di quelli che vogliono esser tali per interessi temporali, e però pareva che una
volta a persuasione del re egli si volesse far cattolico, ma dopo
l'accidente che gli occorse con il conte di Soissons, ei s'è fermato
più ostilmente che mai nella sua perfida eresia, conoscendo benissimo, che quel principe ancorchè riconciliato seco in apparenza, dopo la morte del re si potrà ricordare le cose passate, massime la ultima, d'aver persuaso il re a maritare il principe di
Contì suo fratello maggiore con la sorella del duca di Guisa, il
che è stato fatto da Rosnì e per far danno a Soissons e per acquistarsi insieme la casa di Guisa; nè di questo ha mostrato Soissons
risentimento apparente contro Rosnì, però non s'ha a credere
ch'ei non se lo ricordi un giorno, quando meglio potrà vendicarsene, perchè quando il principe di Contì avesse figliuoli, non solo
priva della sua porzione di roba li figliuoli di Soissons sebbene
la non è molta, ma li allontana tanto più dalla successione alla
corona, restando ora li primi dopo il Delfino e il principe di Condé, alla legittimità del quale però il conte di Soissons s'opponerebbe, quando venisse il caso, come dirò a suo luogo. Per questo
procura M. di Rosnì acquistarsi autorità e seguito con quelli della sua setta, per poter con il loro appoggio mantenersi in ogni
tempo, contra anco la grandezza d'un principe del sangue, come
non saria difficile che gli riuscisse avendo massime il governo del
Poitù, ch'è la principale sede dei calvinisti, quando ei sapesse
acquistare gli animi di quelle genti, essendo il partito eretico potente, come ho scritto di sopra: ma la sua natura è tale che dura
fatica in sapersi far amico alcuno; pure non lascia di portare gli
interessi di essi eretici, per insinuarseli in grazia, il che fa principalmente stimolando da un tempo in qua il re a romper la guerra con la Spagna, perchè con tale occasione li eretici, prendendo
l'armi in mano, necessiterebbero il re ad accordare loro quei vantaggi, che ora disarmati non ardiscono di pretendere. Egli procura anco d'acquistarsi quanto può l'appoggio della casa di Guisa
come ho detto, conoscendo non esservi il più potente mezzo per
sostentarsi contro un principe della casa di Borbone, per la continua naturale contrarietà che conviene esser fra quelle due case.
Nè li principi di Guisa lasciano di mostrarsegli confidenti per avvantaggiarsi con la sua presente autorità, avendo fra l'altre cose
avanzato il matrimonio della sorella nel principe di Contì, per quei
fini che dirò più abbasso, e cavandone mille altri comodi; ma il
maggiore di tutti sarebbe, che dopo la morte del re potessero
con il mezzo di Rosnì dar delle mani sopra le armi ed i denari
ch'egli ha in potere, sotto pretesto del servizio del Delfino; quando poi non potranno ottener più da lui, avranno poca causa da
sostentarlo, mentre egli sarà eretico, facendo loro li difensori della religione cattolica.
Perchè poi sua Maestà conoscendo benissimo li pensieri di
questo ministro, oltre al vedere, come anco sia uomo che sappia cavar profitto dall'autorità che gli dà la Maestà sua ed avendone gelosia lo lasci continuare con tanto potere, non si può attribuirlo ad altro che all'ingenuità della sua natura ed al desiderio d'accumulare denari, che supera tutti gli altri affetti ed interessi, in che M. di Rosnì lo serve così bene.</p>
<p>Il signor Cancelliere è veramente un venerando e prudentissimo vecchio, ed il più sodo e sincero francese ch'io abbia
praticato; è vero che l'età lo aggrava molto, ma bisognerebbe
poter rinnovare un pari suo per riputazione e servizio di quel regno, non vi essendo alcun altro che tratti le cose con più sodezza, nè con più ingenuità di lui, e                                                                                                                                                                           re, per la molta esperienza
che ha del governo, ma si conosce anco da sè stesso quanto vale,
e di questo ne dà segno con le sue risposte che fanno restare
poco soddisfatti quelli che le ricevono, oltre che non arriva all'ingenuità del signor Cancelliere, nè ha molti amici, perchè la sua
natura non gli lascia applicare l'animo al servizio d'altro che di
se stesso.</p>
<p>Il re conosce le qualità di questo ministro, massime coll'esperienza delle cose passate, perchè già abbandonò il re morto, e
s'accomodò prima al partito della Lega, poi a quello del re presente, prevedendo con la sua invecchiata prudenza, quando un
partito dovea prevalere all'altro, non di meno si servì sua Maestà di lui, credendo non poterne fare di meno, per non avere
pazienza di cercare, nè d'alternare altri soggetti, ma non gli dà
più autorità di quella che lui stesso con la sua arte si sa acquistare: che però non è poca, spuntando in molti suoi disegni senza mostrare affetto in essi. Verso li ministri della Serenità Vostra
egli si fa conoscer in vero amorevolissimo. Io posso gloriarmi di
questo, che in tutto il tempo della mia ambasceria, mai gli ho
ricercato servizio, che non l'ottenessi molto prima di quello che
l'aspettavo, avendo procurato di guadagnarmelo con quei mezzi
che conoscevo riescirgli graditi, perchè questo è il ministro del
quale ha più bisogno l'ambasciatore della Serenità Vostra. </p>
<p>M. di Sillery è uomo anche lui d'esperienza, essendo stato
ambasciatore in Isvizzera ed a Roma, dove s'avanzò nella grazia
di sua Maestà con avergli ottenuta la dichiarazione della nullità
del primo matrimonio, e vi si ha saputo mantenere in maniera,
che ha acquistato di esser fatto coadiutore del Cancelliere in vita
e successore dopo la sua morte. Egli è stato portato sempre da
M. di Villeroy come creatura sua dipendente, per abbattere M. di
Metz, che conoscendo il proprio merito e valore, mai ha voluto
dipendere da lui, ma M. di Sillery, sebbene ora avanzato in dignità ad esso Villeroy, si contenta dipendere tuttavia da lui in
maniera che mai si oppone alle sue opinioni e disegni, sicchè parla sempre con lo spirito del Villeroy, con il quale, non solo si
conforma di volontà, ma anco di natura e di altre qualità, essendo uomo simulato assai, sagace ed avido di denaro, ma ha di più
l'essere molto tenace, che Villeroy è splendido.</p>
<p>M. di Metz vedendo la poca stima che si fa delle sue qualità
e del merito ch'egli pretende con la corona, vive ritirato assai
senza ingerirsi nelli affari, se non quando viene ricercato, che non
accade però poche volte per la sua molta esperienza. È amico di
Rosnì, ma non lo serve nè vuole dipender da alcuno; oltre che
M. de Rosnì non è uomo da saper portare un soggetto con l'arte, che sa far M. de Villeroy. Il vedersi anco M. di Metz ormai in
età senza figliuoli e ricco assai, fa che tanto più ei si risolva godere la sua fortuna con quiete. </p>
<p>Delli altri ministri io non parlerò particolarmente essendo
che poche volte vengono adoperati nelli affari dei principi, ed
anzi non mi occorreva trattare d'ordinario che con M. de Villeroy, con il signor Cancelliere, ed anco con M. di Rosnì, per la
sua autorità; con M. di Sillery rare volte, e con M. di Metz, per
gratitudine solo dell'ottima volontà che egli mostra verso la nostra nazione, professandosi molto obbligato ed ossequente servitore di questa serenissima Repubblica.</p>
<p>Con tutti li ministri indifferentemente l'uomo si fa strada in
Francia con quei mezzi che ormai mi pare che si usino per tutto
il mondo. Questa è parte universale in ogni uno, però l'ho riservata nell'ultimo, per non averla a replicare tante volte. Il signor
cancelliere solo si mantiene in concetto di molto ingegno, ma ha
una moglie che supplisce al suo mancamento, ben si crede senza
sua saputa, poichè nè anco la moglie basta a fargli fare quello
che non conviene, e queste cose oltre all'esser state esperimentate
da me, in quel poco a cui le mie forze hanno potuto arrivare,
sono tanto pubbliche nella corte che non pretendo far torto ad
alcuno a riferirle in questo sacrario, dove sono nondimeno sicuro
che saranno custodite con le altre cose dette e da dirsi, sotto
quel sigillo di segretezza che conviene al servizio ed alla riputazione di questo stimatissimo Consiglio.</p>
<p>Il re medesimo lo sa e lo permette forse perchè profittando
li ministri lascino di molestare la Maestà Sua per altre ricompense del servizio che prestano, ed essi per questa via pretendono
riportare le giuste mercedi delle loro fatiche, mentre veggono poter difficilmente sperarne altre dal re. </p>
<p>Vi sono anco il presidente Giannino ed il cancelliere del regno di Navarra, ministri di gran valore ed esperienza, ma negli
affari del regno principalmente, non li adoperando Sua Maestà
molto nelli negozii de' principi sebbene li stima grandemente, e
questi due sono in concetto d'uomini integri. </p>
<p>L'ordine della corte del re consiste nel maggiordomo maggiore, e questo era il duca di Mayenne, ma ha ottenuta grazia di
far trasferire la carica nel suo figliuolo primogenito; nel gran
scudiero che vuol dire cavallerizzo maggiore, e questi è un
signore principale della casa di Bellegarde, molto favorito del re
morto che gli diede quel grado; inoltre nel cacciatore maggiore e
nel gran panattiere che noi diremmo credenziere maggiore.</p>
<p>Queste cariche, sebben vengano conferite dal re, si dicono
però cariche della corona, come anco il contestabile, il gran cancelliere, li marescialli, l'ammiraglio, il generale della fanteria ed
il generale dell'artiglieria, che sono cariche perpetue, non potendo il re levarle se non con la vita di chi le tiene, o per condanna
del parlamento che solo li può giudicare, e nel quale vengono confermati tutti questi dopo che sono eletti dal re. Oltre queste prime cariche della casa del re, vi sono sotto di esse altri ministri
inferiori in gran numero che servono il re per tre mesi dell'anno,
cambiandosi ogni tre mesi tutti li servizii, eccettuati il signor di
gabinetto, e qualche particolare gentiluomo della camera, od altro
favorito di Sua Maestà che per tenerselo sempre a canto lo fa servitore ordinario. Gli altri stanno in corte li tre mesi che sono obbligati al servizio, e li nove mesi che restano dell'anno abitano
per lo più le loro case in campagna, ed attendono ad accumulare
denari per venirli a spender quei tre mesi in corte, dove non si
può stare senza spesa eccessiva per servitù, per l'uso nel vestire
e per il gran lusso col quale si vive nella corte di Francia, più
che in ogni altra.</p>
<p>Con l'istesso ordine servono anco li capitani delle guardie, ma
però li soldati sempre restano a canto del re, e in questo particolare
delle guardie ordinarie non vi è principe nella cristianità che avanzi
il re di Francia, perchè ha prima una compagnia di cento Scozzesi
ed un'altra di trecento arcieri francesi che stanno sempre accanto
alla sua persona seguitandolo a cavallo in campagna: ha poi cinque compagnie, quattro di Svizzeri ed una di Grisoni di cento
fanti l'una, 300 de' quali servono al presente in guardia di Sua
Maestà, cento ne sono a Borgo in Bressa e cento altri nel Forte
di Bard alli confini pure della Savoia. Inoltre ha venti compagnie
di cento fanti Francesi l'una, tutte piene di gentiluomini, di capitani e di soldati vecchi benemeriti, che si rimettono in quelle
compagnie per aver qualche trattenimento onorevole, sicchè quei
due mille fanti, si può dire che siano due mille capitani, non si
potendo veder al mondo soldatesca più forbita. Di queste compagnie no manda il re or qua or là conforme all'occorrenze, sicchè
al partir mio, non se ne trovavano alla corte più di quindici, due
erano a Metz, frontiera della Fiandra, ed una alla guardia del
Delfino: e due ne furono sciolte dopo la morte dei loro capitani,
come disegna M. di Rosnì scioglierne dell'altre quando vacheranno, per ridurle al numero di dodici; ed in quelle che sono in
essere, in cambio delli cento fanti se ne pagano soli ottanta, effetti proprii della lunga pace, massime con l'accuratezza di M. di
Rosnì che non lascia cosa intentata per avanzare; ma l'ordine è
che sieno due mille come sariano ben presto quando occorresse,
essendovi gran concorrenza per aver una di quelle piazze. Tutte
queste guardie servono continuamente ad uso di guerra, come se
fossero accampate a fronte del nemico, perchè hanno le loro armi sempre leste, fanno i corpi di guardia, custodiscono gli alloggiamenti con sentinelle, così il giorno come la notte, dormono
in guardia con l'armi accanto, e quando il re sarà in campagna
in qualche alloggiamento ristretto, piuttosto che allargarsi punto
dalla guardia della casa dove sta il re, dormono allo scoperto non
ostante pioggia o tempesta, o ciò che sia; in somma ognuno che
va dove si trova il re rimane meravigliato dell'ordine di quelle
guardie. </p>
<p>Il re di Francia stando in maestà rappresenta maggior grandezza che non fa il re di Spagna, perchè non c'è principe, nè
del sangue, nè d'altro, nè Cardinali, nè chi si sia, che si cuopra innanzi a lui fuori che li ambasciatori de' principi, sicchè quando
un ambasciatore va all'udienza non vi è che il re e lui coperto,
gli altri tutti scoperti, e mentre il re mangia in palazzo, nè principe, nè Cardinale mangia seco, se non la regina, la quale però li
dà prima la salvietta d'asciugare le mani, e quando lei non vi si
trova lo fa il primo principe del sangue, e non v'essendo principi
del sangue, un Cardinale, e non v'essendo Cardinale, un altro principe, che così va l'ordine. Li principi del sangue precedono a tutti,
poi li Cardinali, e poi li altri principi; ed anzi li Cardinali servono il re quasi come cappellani, perchè gli benedicono la mensa
e gli portano a baciar l'evangelo e la pace alla messa, quando
vi si trovano. È ben vero che mentre il re sarà senza ambasciatori ei farà coprire e Cardinali e principi, ma essi mai si coprirebbero se egli non glielo dicesse. </p>
<p>Fuori di maestà poi quel re è il più famigliare principe che
sia al mondo, perchè ragiona domesticamente con ogni sorte
di persone, e dove egli si trova a ragionare od a passare il tempo con principi, o con signori grandi, entreranno fino li lacchè.
Un sotto-maestro di casa gli porterà la tavola, e la vivanda sarà
portata dai proprii cuochi; dicono bene che lo fanno perchè gl'istessi che cuocono la vivanda abbiano a far la credenza di essa,
ma a questo si potria rimediare, come si fa appresso altri principi, senza lasciar comparir quella gente sucida. Alla regina servono con un poco più decoro, perchè si fa portar la vivanda da' paggi; ma quando il re anderà a mangiare in casa di qualche particolare, come fa bene spesso, farà mangiare alla sua tavola molti
privati gentiluomini di quelli che a caso si troveranno seco, nè
vi è in Francia chi non possa pretender d'aver il re a mangiar a
casa sua, favorendone Sua Maestà ognuno con tanta umanità che
ormai stimano gli uomini così poco un favor tale, che quando il
re non s'invitasse da sè in casa di questo e di quello, non vi sarebbero certo molti che lo banchettassero.</p>
<p>Simile libertà è stata sempre solita nelli re di Francia, in chi
più in chi meno, perchè con essa si mantengono la volontà dei
popoli francesi, e però quando anco il re di Spagna avesse a dominare i Francesi dovrebbe far lo stesso, convenendo che li re
non sieno nei spagnuoli, nei francesi, nei tedeschi, ma che si facciano di quella nazione che hanno a dominare. Il re presente usa
forse un poco più domestichezza che non facevano gli altri, perchè essendo stato soldato tutto il tempo di sua vita, gli è riuscito difficile l'imparare da vecchio il mestiero di re nell'apparenza,
però che nell'essenza egli sa molto bene farsi stimare tale. </p>
<p>Del sangue regio v'è prima in Francia la regina Margherita
di Valois, sorella del re morto, che fu maritata con questo re
mentre era re di Navarra, ma fu poi disciolto il matrimonio per
esser stato trovato invalido, come fatto violentemente e senza la
legittima dispensa, della qual cosa la Serenità Vostra è abbastanza
informata.</p>
<p>Questa regina visse un pezzo in disgrazia e del re morto
suo fratello, e del presente putativo suo marito, però si trattenne
nel paese d'Auvergne in un castello fortissimo con strettissime
guardie, per lo spazio di diecinove anni senza mai uscire di là.
Quando poi questo re successe alla corona di Francia e che trattò la dissoluzione del matrimonio, ella si mostrò prontissima a
darne l'assenso, con chè si acquistò la grazia della Maestà Sua
che non solo cominciò ad assicurarla della vita, ma le concesse
molte mercedi, lasciandole il dominio del paese dove stava, con la
collazione delli uffizi e delli benefizj che vacavano in esso, così
temporali come ecclesiastici; pagandole in più volte tutti i suoi
debiti che ascendevano a più di duecentomille scudi, i quali si finirono di pagar in tempo mio, con cinquantamille che furono per
ultimo.</p>
<p>Questa principessa assicurata da tante dimostrazioni si risolse domandare anco la grazia di uscire dalla carcere, dove visse
rinchiusa per tanto tempo, e di venir alla corte a baciare le mani
alla Maestà del re e della regina; il re glielo concesse, ma col pensiero che ella non venisse, ella però venne con tanta velocità che
il re non ebbe tempo di ritrattare la licenza che gli diede come
disegnava fare. Una così celere venuta, oltre alla liberalità ed affabilità che ha usato con tutti indifferentemente nella corte, sebben
queste sono virtù naturali di lei come furono delli re suoi fratelli,
diedero nondimeno causa di discorrere che come donna di gran
spirito si servisse di questi mezzi per qualche segreta macchinazione: ma avendo dato ogni più chiaro segno della sua buona
volontà verso il re e verso la sua discendenza, con far donazione
di tutto il suo al Delfino, non ha lasciato formare gelosia alcuna
de' suoi pensieri; con tutto ciò non potendo il paragone d'un titolo di regina tanto affabile, giovar punto così vicino alla regina
regnante, andavano pensando che ella si ritirasse in qualche altra
parte del regno, dove potesse vivere sicura, e con tutte le altre
soddisfazioni possibili, come potrebbe ben fare con centomille
scudi ch'ella deve avere da spendere all'anno, senza alcun debito
avendoglieli il re pagati tutti; ma ella si mostra tanto desiderosa
di stare a Parigi, che per non disgustarla lasciano correr la cosa
a questo modo.
</p> <p>Si contentava anco di deporre il titolo di regina e nominarsi principessa di Valois, ma il re le fece sapere che le qualità del
suo nascimento, avendo avuto padre, avo e tre fratelli re, la rendevano ben degna del titolo di regina, e così la si chiama la regina
Margherita di Valois, siccome anticamente le figlie del re di Francia
non solo si nominavano regine, mentre erano da marito, ma conservavano anco quel nome quando erano maritate.</p>
<p>Vi è anco madama d'Angoule3me, sorella naturale della
regina Margherita, che fu prima maritata in Orazio Farnese duca
di Camerino nipote di Paolo terzo, e poi in secondo matrimonio
nel maresciallo di Montmorency fratello maggiore del contestabile che vive; non avendo con alcuno di loro figliuoli, se ne vive
ora in istato vedovile, venendo però molto onorata dal re e da tutta la corte.</p>
<p>Ci sono poi altri principi del sangue regio, fra' quali il primo è il principe di Condé giovane di 17 anni, il cui padre ed avo morirono capi d'eretici, ma l'avo in particolare fu quello che
causò tante guerre e rovine in Francia. Questo principe che vive,
nacque eretico e vi fu nudrito per molti anni, sino che il re presente arrivato alla corona, prima di prender moglie, non trovandosi
altri più propinqui di lui a succedergli se non avesse avuti figliuoli,
lo levò di mani degli eretici che lo custodivano come un loro deposito, acciò fatto grande avesse ad essere loro capo com'era il
padre, e lo fece fare cattolico; ma con il nascimento del Delfino
cessano tutte le sue pretensioni, e tanto più se ora la regina partorisce un altro maschio. Non resta però con tutto ciò con poca
speranza, per la facilità con che un uomo muore, non v'essendo
cosa più facile al mondo, massime li piccoli fanciulli, con l'esempio del re presente che per succedere alla corona ha convenuto
che vedesse morire quattro fratelli senza figliuoli.</p>
<p>Quando però alla morte del re ci fosse chi volesse sostentare o per dir meglio chi potesse, perchè il volere non mancherebbe in molti, che il primo matrimonio di Sua Maestà non potesse
esser disciolto, come sostentano gli eretici, dicendo, che il Papa
non lo poteva fare per quelle parole: <hi rend="italic">quos Deus conjunxit homo non separet;</hi> sebbene non è vero che il Papa abbia preteso
dissolverlo, ma lo ha dichiarato nullo come violentemente fatto,
e senza la dispensa necessaria alla parentela ch'era fra lui e la
regina Margherita; basta che quando volessero, come dico, sostentarlo sebbene con pretesti falsi intenderebbero che cadesse la
legittimità del Delfino, e per conseguenza subentrerebbe la pretensione alla corona di questo principe di Condé, la quale saria sostentata dagli eretici in tutti i modi, per interesse proprio, non
potendo essi con altro mezzo prevedere di restar potenti e sicuri
che con la divisione del regno, e voglia Dio che ciò non venisse
anco sostentato dal re d'Inghilterra s'ei fosse principe di spirito,
e dalli principi protestanti di Germania per interessi di religione;
oltre che il principe di Condé ha per se stesso grande appoggio
nel medesimo regno, essendo apparentato per la madre col contestabile di Francia, uomo di gran seguito ed autorità; con il duca
di Epernon, uomo di gran spirito e danaroso più d'ogn'altro
suo pari, che ha il generalato della fanteria del regno; e con il
duca di Montpensier, che ha per moglie un'unica figliuola ed erede
della casa di Joyeuse, che è nipote del duca d'Epernon, al quale
tutti potrebbero aderire forse anco quelli principi stranieri sebben
cattolici che per ragion di stato desiderassero la rivoluzione di
quel regno.</p>
<p>Questo principe non lascia ancora scoprire in sè molta sodezza per la giovanile età, ma è di vivace ingegno e risentito
assai, sicchè un giorno che fece un dispiacere al duca di Guisa,
parve che mostrasse in quell'atto memoria dei vecchi disgusti
de' suoi antenati contro il sangue dei Guisa, e perchè il re gli
minacciò di farlo staffilare, egli non potendo far altro risentimento
dell'affronto che gli parve ricever dal re, stette tutto quel giorno
con gli eretici, con che diede da sospettare del suo animo. Conosce il re benissimo tutto questo e però lo tiene tanto ristretto,
che gli conviene vivere meschinamente per un suo pari. Egli non
ha di patrimonio che intorno a dodicimille scudi d'entrata, e
Sua Maestà gli dà soli duemille scudi all'anno per spendere,
perchè dice di dubitare, come dubitano molti, che quando questo
principe vegga affatto perduta la speranza di succedere alla corona, ei si possa risolvere di farsi capo d'eretici com'era il padre
per vivere con maggiore autorità e comodità; sebbene sino a che
ei potrà sperare anco d'aver per moglie la figlia legittima del
re, sopra la quale pare che da molto li suoi disegnino, ei dovrà
andare molto riservato nel fare una risoluzione che potesse sturbare un disegno tale, nè saria gran cosa che gli andasse ad effetto,
perchè potendo quella figliuola ereditare gli stati di Navarra in
mancamento della linea mascolina, non essendo quel regno sottoposto alle leggi di Francia ch'escludono le femmine dalla successione, e continuando ancora il re per questo rispetto a far governare quegli stati da ministri particolari per mantenerli in ogni
caso membri separati dalla corona di Francia, la ragione vorria
che gli assicurassero in un principe francese più che in uno straniero, ma questi sono discorsi, all'effettuazione de' quali mancano
molti anni e molte cose, sicchè ogni minimo accidente di mille
che ponno nascere basterebbe a intorbidarli.</p>
<p>La madre di questo principe che vive tuttavia e si fece cattolica quando si è fatto il figliuolo, è tenuta per donna sagacissima, sicchè la sua conversione si stima fatta più per ragione politica che per altro, però credendosi che li suoi consigli possano
nudrire nell'animo del figliuolo dei mali umori, s'è andato alle
volte pensando di levarglielo da canto, ma il rispetto che si porta
a quei signori coi quali lei è congiunta per sangue, fa tirare il
tempo inanzi, non si omettendo intanto di ponerla in disgrazia del
medesimo figliuolo acciò un giorno lui stesso si risolva di separarsi da lei.</p>
<p>Quando questa principessa fu scoperta gravida di questo figliuolo, il principe suo marito che si trovava allora infermo ebbe
a dire ch'ella non poteva esser gravida di lui, dopo le quali parole egli non usci più di letto se non morto, da che li nemici di
questa principessa l'incolparono che prevenisse il proprio rischio
con far morire il marito, ma quando Sua Maestà fece venire il
figliuolo con la madre alla corte, fece anco che li parlamenti del
regno, conosciuta per giustizia l'innocenza di questa principessa,
dichiarassero per conseguenza il principe suo figliuolo legittimo
ed atto a succedere alla corona, ancorchè qualch'altro principe
non approvasse questa dichiarazione, come dirò a suo luogo. </p>
<p>Il secondo principe del sangue è il principe di Contì, fratello
del padre del principe di Condé per padre e per madre, e del
conte di Soissons solo per padre, come anco lo era del Cardinale
di Vendo3me che morì. Questo principe è mezzo sordo e mezzo
muto, e forse più che mezzo incapace di ragione, è però arrischiatissimo della sua vita, avendo nelle guerre combattuto valorosamente, perchè accendendosi d'ira è fiero come un leone; il che
dimostra anco in private occasioni avendo particolarmente nel
caso del conte di Soissons suo fratello con M. de Rosnì, usato
contro il re medesimo segni di grandissimo sprezzo, sicchè quando Soissons l'avesse stuzzicato niente, ei sarebbe stato uomo da
ammazzare Rosnì nelle braccia del re. </p>
<p>Ma dopo esser questo principe vissuto un pezzo come sotto
tutela del conte di Soissons suo fratello, avendogli non solo dati
nelle mani i suoi beni, che rendono però solo intorno a tremille scudi d'entrata, e due abbazie e la provvisione che gli
dà il re con il governo del Delfinato, contentandosi di vivere
con quel solo che il conte gli somministrava, senza cercar altro; ma gli sottomise ancora la volontà propria non movendosi
giammai a far cosa alcuna se non quando il conte lo spingeva.
Finalmente o perchè il conte lo trattasse appunto come troppo
soggetto, o per forza degli uffizii di persone che desideravano il
danno del conte di Soissons e degli altri che insieme procuravano
l'accrescimento della casa di Guisa, questo principe per scuotersi
il giogo dal collo si risolse prender moglie che fu una sorella del
duca di Guisa, per il qual matrimonio restò Soissons obbligato a
rilasciargli tutti i suoi beni che maneggiava, fuori che il governo
del Delfinato, pretendendo egli d'aver avuta la rinuncia libera di
esso. Con tutto ciò li Guisa stimolano Contì a procurare di riaverlo, perchè essendo il duca di Guisa governatore della Provenza,
quando avessero autorità anco nel Delfinato ivi contiguo, come
l'averiano suprema mentre ei fosse sotto il governo di Contì,
s'accrescerebbe di molto l'autorità loro. Ma il re che se ne avvide
non vi vuole assentire, fidandosi più che l'abbia Soissons con l'opposito dei Guisa vicino, acciò vaglia ognuno di loro a impedire li
disegni dell'altro; oltrechè sebbene la volontà di Soissons fosse cattiva, ella non potrebbe nuocere al re per aver M. di Lesdiguières
luogotenente di quella provincia tutte le piazze nelle mani. Resta
all'incontro Sua Maestà contenta d'aver mortificato esso Soissons
allontanando con questo matrimonio tanto più la sua discendenza,
e privandolo di quanto egli godeva in vita e di quanto li suoi figliuoli
dovevano creditare dopo la morte di Contì, quando a questi accadesse di non aver figliuoli. Soissons sostenta nondimeno che Contì
sia impotente al generare e ne mandò fuori un manifesto sotto il
nome di sua moglie prima che fosse concluso il matrimonio, per
poter in ogni caso difendere che la fecondità della donna sola
non averà a bastare per fargli pregiudizio. Ma quando accada di
venire a tale cimento la vincerà chi più potrà. </p>
<p>È vero che per l'intenzione del re, ch'è stata solo di far danno
a Soissons, bastava dare per moglie a Contì ogn'una che si fosse,
ma la casa di Guisa, veduta tale opportunità, fece che li suoi
partigiani gli tirassero innanzi il matrimonio con la sorella di
quel duca, perchè essendo costume in quel regno che entri a
parte del governo del nuovo re mentre è ancora pupillo, il principe del sangue più propinquo, quando morisse il re, che Dio non
lo voglia, prima che il Delfino fosse maggiore e che il principe di
Condé fosse ancora giovane, o se n'andasse con li eretici, resterebbe Contì con questa autorità, la quale sarebbe esercitata dalli
Guisa per l'incapacità di lui. Di questo si è avveduto il re, ma
tanto tardi che non gli bastò l'animo, perchè li Guisa al princi
pio che si cominciò a trattarlo protestarono al re che quando
Sua Maestà non lo promovesse con risoluzione di concluderlo,
lasciasse piuttosto di parlarne per non causare di quei danni che
avverrebbero nel suo regno. Per questo essendosi il re obbligato a
finirlo, non potè ritirarsene quando se ne pentì. </p>
<p>Seguita terzo, in ordine alli principi del sangue, il conte di
Soissons, fratello per padre del principe di Contì, e del padre del
principe di Condé, ma non per madre, essendo nati da un'altra
madre, lui e il Cardinale di Vendo3me che morì come ho detto.
Questo principe professa di sapere assai, ma la sua sapienza la
mostra più con discorsi che con opere; è di natura gloriosa sicchè
viene più stimato da sè medesimo che dagli altri, sebbene per il
suo sangue viene onorato e rispettato da ognuno. Egli s'opponeva alla legittimità del principe di Condé non approvando la
dichiarazione fatta dalli parlamenti, perchè diceva che fu fatta in
gratificazione del re, e che in ogni caso bisognerebbe che il processo fosse riveduto, però professava pubblicamente, che mai assentirebbe alla successione sua: e quando nacque il Delfino, questo
principe piangendo per consolazione disse, ora sì che posso deporre il corsaletto. Ma essendogli seguito dopo quell'accidente con
M. di Rosnì, nel quale egli vide il re a tener più conto di Rosnì
che di lui, e l'aver conosciuto che il re volle maritare il principe
di Contì suo fratello con solo fine di far danno a lui, gli fe' nudrire
in se stesso una così mala volontà contro il re che non può tenerla celata, vivendo il più del tempo ritirato dalla corte, e quando
vi stà, non si lascia veder dal re che ogni tre o quattro giorni
una volta, nè per quanto il re affetta di mostrare confidenza seco
con dargli parte di qualche cosa, egli vuole immischiarsi in affari,
sicchè si può tener per fermo che lui desideri qualche rivoluzione
nel regno, sperando con essa poter far le sue vendette ed avanzare la sua fortuna; ma siccome vivendo il re egli non valerebbe
a far tanto, essendo massime uomo più di parole che di fatto,
così allora quando seguisse la morte del re, già si vede ch'egli
per le ingiurie nuove si scorda le vecchie, e le offese che intende
aver ricevute dal re gli fanno mettere da parte le pretensioni che
aveva contro il principe di Condé, perchè siccome prima ei si lasciava intendere di voler in ogni caso sostentare la sua illegittimità,
ne permetteva che sua moglie trattasse con la principessa madre
di lui, così ora dopo li disgusti ricevuti, e la moglie si è conciliata
con la principessa, e lui s'è unito con il principe, il che ha fatto
per essersi uniti anco seco il duca di Montpensier ed il duca d'Epernon dipendenti dal principe di Condé come è seguito, facendo
tutti loro ormai professione pubblica d'esser legati insieme con
il conte di Saint-Paul ancora, sicchè non resta fuori da questa
unione altri principi del sangue che il principe di Contì, che sta
si può dire in potere della casa di Guisa dopo aver preso per
moglie la sorella di quel duca. Questa unione tenderebbe senza
dubbio a sovvertire la Francia per smembrare il regno e partirselo fra loro se potessero, ma perchè è difficil cosa l'estinguere
il nome di re di Francia, s'affaticheranno almeno di ridurlo senza
autorità e tanto più, quanto che veggono li disegni della casa di
Guisa d'entrare al governo del Delfino con lo scudo de' Contì;
ma la unione di Soissons con Condé ch'avrà la preminenza sopra
Contì quando sia in età e viva cattolico, come farà mentre resterà collegato con li altri principi del sangue, sturberà tale disegno. È però vero che gli stessi principi di Guisa potriano accordarsi nel pensiero di scemare l'autorità del re per restar loro
ancora con più assoluto dominio di quelle provincie delle quali
avessero il governo, e farsi tutti come signori assoluti, dipendenti
solo dalla protezione della corona. Anco li principi stranieri, confinanti con quel regno, concorrerebbero volentieri a smembrare
la potenza della Francia, facendone come molti principi, quasi
alla similitudine d'Italia, per levare alla propria loro grandezza il
contrapposto della forza unita di sì fatto regno: quando chi pretese insignorirsi assolutamente di esso, se si fosse contentato di
tanto, forse gli saria riuscito meglio. È vero che dall'emulazione
di queste due case di Borbone e di Guisa, non si può promettere
così facile accordo fra esse, e dalla loro discordia potria risultarne
servizio alla corona. Basta che dai segni esteriori si può congetturare esser l'animo del conte di Soissons tale che dà occasione
di far simili discorsi a persone intelligenti, le quali inoltre si fondano sopra qualche parola che l'istesso conte si lascia uscir di
bocca, essendo egli solito di fare delle rodomontate assai. Questo
principe ha un figliuolo maschio ed una femina, con la moglie
giovane, che si può credere ch'ei propagherà la casa di Borbone.
Egli è ricco di denari governandosi tanto bene ch'è in concetto
d'avaro, non ha però di patrimonio più di tre mille scudi in circa
come suo fratello, ma ha meglio provvisione dal re di tutti, nè per
li disgusti passati questa gli è mai cessata; la moglie poi gli ha
portato in dote più di duecento mille scudi, con che egli si trova
assai ben accomodato.</p>
<p>Dopo questi viene il duca di Montpensier pure dell'istessa
casa di Borbone, ma un grado più lontano in parentela con il re,
essendo li altri nominati primi cugini con Sua Maestà, e questi
secondo cugino. Egli ha per moglie la figliuola unica ed erede
della casa di Guisa, come ho detto di sopra, la quale è nipote del
duca d'Epernon. Questo principe ha mostrato poco buon affetto,
poichè in tempo della congiura del maresciallo di Biron fu imputato d'essere tra i congiurati, ed essendosi posto in ginocchi innanzi
al re ne ottenne il perdono. Per parentela egli dovrà aderire al
partito del principe di Condé, ma per l'unione che ho detto di sopra ei sarà anco congiunto con il conte di Soissons, e per tutti i
rispetti si può far giudizio che questo principe viva poco contento
dello stato presente del regno, poichè si mischia con tutti i partiti
che lo ponno intorbidare. Ora gli è nata una figlia, non ne avendo
avuti più in molti anni che si trova maritato, sebbene ha la moglie giovane, ma ciò nasce da esser lui molto indisposto, sicchè si
teme che possa vivere poco. Per entrate è il più ricco principe di Francia, ma è molto carico di debiti.</p>
<p>Dall'istesso sangue, ma per discendenza del bastardo d'Orleans, escono un piccolo figliuolo del già duca di Longueville, che
fu ammazzato da una cannonata sotto Amiens, ed il conte di SaintPaul. Questi pretendono essere abili a succedere alla corona,
quando mancasse la linea delli primi, perchè il loro ascendente
sebben bastardo, fu dichiarato ultimo de' principi e primo dei
signori di Francia, portano l'arma del re ma con la sbarra alla
sinistra, come fanno li bastardi. Per questo gli altri principi
delle case di Savoia, di Lorena e Gonzaga, venuti dopo in Francia, non cedono ad essi, e quando mancasse la linea legittima dei
re, ognuno vorrebbe esser anteposto. Del piccolo duchino di Longueville non si può far giudizio essendo ancora in età tenera,
ed il conte di Saint-Paul è mezzo sordo, parla poco bene, nè è
da poterne far gran capitale; sta però unito con il conte di Soissons e con gli altri principi del sangue come ho detto; lui ancora ha avuto già un anno un figlio maschio. </p>
<p>Resta di questo sangue il conte d'Auvergne figlio naturale
che fu del re Carlo nono, il quale non ha alcun appiglio per
pretendere di poter giammai succedere alla corona, essendo nudamente bastardo e come tale escluso dalle leggi del regno.</p>
<p>Questo signore ha per moglie una figlia del contestabile, però
dovrebbe esser in ogni caso del partito del principe di Condé, ma
è particolare nemico del conte di Soissons, non essendosi mai accomodati insieme dopo d'essersi sfidati a combattere, come scrissi a
quel tempo, egli è in così mal concetto appo ognuno che non
è punto stimato essendo di pochissimo giudizio, ed ha poco seguito non fidandosi più alcuno di lui, perchè avendo avute le
mani in quante congiure si sono scoperte contro questo re, ha
sempre palesati tutti i particolari di esse, avendo pur paura di
non essere il primo, e non solo accusava i complici, ma anco molti
altri ch'erano innocenti per farli travagliare, e con questo se ne
otteneva il perdono, come ei si prometteva indubitatamente dalla
benigna natura di Sua Maestà; nè con tutto ciò restava di immischiarsi immediatamente in congiure nuove, con la solita sicurezza del perdono in ogni caso che fossero scoperte, sicchè è
stato conosciuto colpevole quattro o cinque volte fin ora, e quest'ultima volta s'è verificato che quattordici soli giorni dopo
che ebbe la grazia della vita e della libertà, per la congiura del
maresciallo di Biron, ei cominciò a ordire la nuova congiura di M.
d'Entraigues, e mentre si trovava aspettando d'ottenere la grazia
di essa, tornò a cominciare nuove trattazioni con la Spagna: per
il che il re, fatto chiaro della sua mala volontà, senza speranza
d'emenda, ha ottenuto finalmente d'averlo nelle mani e lo ha
fatto mettere prigione nella Bastiglia, e giustificate contro di lui
più colpe che quelle che aveva confessate e per le quali gli era
stato promesso il perdono, fu anco sentenziato a morte, ma il re
clementissimo gli ha donata la vita e lo fa stare prigione, dicendo di volerlo tenere sino che faccia cervello, il che perchè segua
egli non dovrà uscirne così presto; ma quando anco Sua Maestà
fosse astretta dalla sua benigna natura a rilasciarlo, come si può
temere che lo faccia un giorno, resterebbe almeno con questa
speranza che avendosi egli acquistata così mala opinione appresso i Francesi e appresso gli stranieri, potrebbe esser che non vi
fosse chi si fidasse più di trattare seco, e di questa maniera resterebbe infruttuosa ogni sua mala volontà. 
Con li principi del sangue regio non vi è chi contenda in
Francia, parlo con li legittimi, chè li bastardi vanno dopo tutti li
altri principi che nominerò qui sotto; resta però indecisa la precedenza del duca di Longueville e del conte di Saint-Paul per la
dichiarazione fatta a favore del bastardo d'Orleans loro ascendente, come ho detto, ma per seguitare l'ordine di quel sangue li
ho nominati tutti di sopra.</p>
<p>Seguitano ora li principi ch'escono dalla casa di Savoia,
dalla casa di Lorena e dalla casa Gonzaga, che come usciti da
case sovrane, sono soli stimati principi in Francia, e fra tutti loro
vi è pretensione di precedenza, sebbene l'uso francese comporta
che trattino indifferentemente insieme senza cerimonie, e così io
parlerò di chi prima mi verrà sulla lingua senza osservare ordine. </p>
<p>Li principi ch'escono dalla casa di Lorena pretendono discendere dalla linea di Carlo Magno, e qualche scrittore l'ha detto
per far loro piacere quando pretendevano alla corona, ma la verità è che si nominano della casa di Lorena e che godono quegli
stati, bensì per discender da quel sangue, ma per via di donne,
essendo mancata la linea mascolina. </p>
<p>Sia poi come si voglia, li principi di questa casa hanno almeno mostrato d'esser veri eredi della grandezza dell'animo di
quel Carlo Magno, pretendendo sempre d'aver gran parte nel
regno di Francia, e però si sono mantenuti con molta autorità
appresso tutti i re, sicchè competevano con li principi del sangue
regio; essendosi veduti mille esempii di perpetua emulazione fra
la casa di Borbone e quella di Guisa, ch'esce dalla casa di Lorena, ma questa emulazione fu accresciuta al colmo dalla grandezza degli spiriti del duca di Guisa morto, che sdegnato di non
aver appresso il re Enrico terzo l'autorità ch'era propria del
suo sangue, fece quell'unione di malcontenti chiamata la lega per
macchinare contro la vita del re passato e contro la successione di
questo, ben sotto pretesto di religione ma con fine della grandezza propria, il che Dio interruppe con la sua morte, sebbene
per un pezzo dopo si mantenne forte la tela ordita da lui a tanto
pregiudizio di quel regno. </p>
<p>Ora di questa casa vi è prima un'unica figliuola del duca
di Mercoeur, promessa per moglie al duchino di Vendo3me, figlio
naturale del re, come ho detto di sopra; bisognerà però che Sua
Maestà viva sino al tempo del matrimonio, altrimenti sebbene è
passato il contratto fra essi, quando cessi il rispetto del re qualche
principe dell'istessa casa la vorrà per sè. </p>
<p>Vi è anco un fratello di esso duca di Mercoeur ch'è vescovo di
Verdun, il quale trovandosi a Roma sotto papa Clemente ottavo
voleva farsi gesuita ed il papa glielo impedì: dopo ei si trasformò
tanto di costumi, che l'anno passato voleva farsi eretico per
sposare una donna della quale si era innamorato, ma l'autorità
del re e la persuasione di quelli del suo sangue, lo ritirarono da
sì iniquo pensiero, e dopo avvedutosi lui stesso d'esser fatturato
da quella donna, s'è ritirato in un monastero a far penitenza del
suo peccato.</p>
<p>Seguita appresso questi il duca di Guisa primogenito del
duca morto, principe che ha già fatte prove di gran valore e di
molto giudizio, sicchè il re ha avuto a dire, ch' ei non commetterebbe con più cuore un'impresa importante in mano d'altri, che
del duca di Guisa; conserva con grande umanità l'amor delle
genti che gli sono state lasciate in eredità da' suoi antenati, essendo quella casa stata adorata da' popoli principalmente, sicchè
quando egli va per le strade il popolo lo ammira più che il re,
portando massime seco la memoria del padre, con lo stesso titolo
di duca di Guisa, e questo applauso dei popoli molto ben conosciuto da lui e dagli altri di quella casa, li fa crescere in istima
di loro medesimi.</p>
<p>Questo principe ha il governo della Provenza, e l'autorità del
suo nome gli fece ricuperare Marsiglia dalle mani di quelli che
trattavano di darla al re di Spagna, impresa che sarebbe forse
riuscita più difficile ad ogni altro principe di Francia, e però il re
la commise a lui, sebbene dall'altro canto ei vorrebbe poter far
di meno di lasciare il governo di provincia tanto importante in
mano di un principe di quel sangue, massime vedendo che quei
Provenzali, ancorchè gente tanto indomita che non vogliono obbedire ai re, adorano il duca di Guisa; onde Sua Maestà non potè
contenersi di dire un giorno che quel duca s'è acquistata tanta
autorità nella Provenza ed in particolare nella città di Marsiglia,
che non sarà così facile levargli quel governo. Egli fu il primo di
quel sangue che venisse al partito del re in tempo della lega, perchè s'avvide che il duca di Mayenne pensava solo a tirare innanzi
se medesimo. Gli accordò Sua Maestà in quella occasione di pagargli seicentomille scudi di debiti, li quali non sono stati anco
finiti di pagare; ma con tutto ciò ei ne deve altrettanti, sicchè
disperato di potersene sollevare con la sua facoltà che sebbene è
grande viene per la maggior parte maneggiata da interusurii,
e non desidera altro che una guerra sperando che quella lo possa
accomodare.
</p> <p>Secondo fratello di questo è il principe di Joinville cervello
assai gagliardo, e però il re lo fece stare qualche tempo fuori di
Francia. Dopo che è ritornato in corte s'è acquetato un poco. È
valorosissimo della sua vita e di gran coraggio, ed ha una natura
da farsi amare da ognuno, sicchè tranquillata con gli anni la vivacità dei suoi spiriti, promette non degenerare dal suo nascimento. </p>
<p>Il terzo fratello è al servizio della chiesa, ha il vescovato di
Reims, l'abbazia di S. Denis e un'altra abbazia, e dovrà esser fatto un giorno Cardinale.</p>
<p>Il quarto fratello è dell'ordine di Malta e gli toccherà uno
delli quattro gran Priorati di Francia quando sarà vacante. </p>
<p>Questi principi oltre a due sorelle monache, ne hanno una maritata nel principe di Contì, come ho detto di sopra, ch'è donna di
gran spirito, con il quale ella si mantiene in grande autorità con la
regina, e servirà un giorno a sostentare li disegni della sua casa. </p>
<p>Vi è poi il duca di Mayenne fratello del duca di Guisa morto
e zio del presente, egli è l'esemplare delli principi della Francia
per prudenza e per esperienza oltre alla sua età, sicchè non si
potrebbe in adesso in Francia commettere ad uomo più esperimentato il comando d'un esercito. Mentre ei si trovò capo della Lega viveva con grandezza tale che ora gli par strano il vedersi
uguale agli altri, però si trattiene poco in corte, oltrechè è ormai tanto storpiato dalla gotta che siccome con lo spirito ei potrebbe rendere gran servizio alla corona di Francia, così resta
quasi inabile ad adoperarsi con la persona. Il re lo stima molto,
come tutta la corte, e però si vale del suo consiglio in molte occasioni quando gli sta accanto. Egli di patrimonio era povero
principe essendo secondogenito, ma prese una moglie, che lo
fece ricco con la quale ha avuto due figli maschi, il primo è il duca di Aiguillon che ha avuto la carica di gran ciambellano ch'era
del padre, è principe molto savio per la sua età, e fra l'altre cose
ride pochissimo, segno che tiene i suoi affetti rinchiusi. Il secondo è il conte di Sommariva, giovane più gioviale e garbatissimo
come il resto di quel sangue. Ha anco due figlie, una maritata nel
duca di Nevers e l'altra da marito. </p>
<p>Questi principi nutrendo l'altezza dei loro naturali spiriti,
poichè non ponno dilatarli nella vita del re presente che avendoli
sottomessi con la forza li mantiene bassi, pensano a fabbricarsi
la fortuna per dopo la morte di Sua Maestà, e però siccome per
coonestare l'unione della Lega, presero per capo il Cardinale di
Borbone, così ora si hanno fatto capo il principe di Contì, con
avergli data per moglie la sorella del duca di Guisa, sicchè essendo lui sordo-muto ed incapace di ragione, l'avrà a servire solo
per ombra da coprire le azioni de' principi di Guisa, li quali tenderanno a sostentare il Delfino se vive, ma in maniera che loro
abbiano ad aver quell'autorità che sono sempre stati soliti di pretendere nel governo, ostentando in apparenza l'autorità del principe de Contì, come secondo principe del sangue, con la quale arriveranno dove vorranno: oltrechè la regina che sarà al governo
della persona, come figliuolo e forse anco come re, quando il re
presente, prima di morire, la dichiarasse governatrice e la facesse confermare dai Parlamenti com'è verosimile che faccia, non potendosi fidare del principe di Condé per li suoi interessi, nè del
conte di Soissons, per li disgusti che il re gli ha dati, converrà appoggiarsi ben in nome del principe di Contì, ma in effetto ai principi di Guisa: sicchè bisognerà che quelli che si sono con tutto il
poter loro opposti alla successione di questo re, abbiano ancora
a sostentare e difendere la sua discendenza contro quelli del proprio sangue. Già prevede la regina questo, confidando massime
nell'appoggio del duca di Lorena, verso il quale vivono ossequentissimi tutti gli altri, conoscendolo ed onorandolo per loro capo,
e però tratta con questa casa con ogni maggior confidenza, avendo sempre a canto la duchessa di Guisa madre del duca presente,
e la figliuola ora principessa di Contì, che sono le più confidenti
che Sua Maestà abbia, dopo però quella sua damigella favorita
che ho nominata di sopra. La regina per obbligarsi maggiormente
la casa di Lorena s'affaticò quanto potè, per il matrimonio della
figliuola del duca di Mantova sua nipote nel duca di Bar. È ben
vero che anco la regina avrà a conoscere che questa devozione della
casa di Guisa verso suo figliuolo non è carità pura, per dover procurare che con 
pretesto di sostentarlo non s'usurpino loro tutta l'autorità. </p>
<p>Quando poi mancasse la discendenza mascolina di sua Maestà, che Dio non lo voglia, quali progressi farebbe la casa di Guisa con lo scudo del principe di Contì lo lascio al giudizio di Vostra Serenità e dell'Eccellenze vostre, bastandomi d'aver mostrato lo stato nel quale allora resterebbe quel regno. Oltrechè non ostante tutti li rispetti che obbligheriano questa casa a sostentare
il Delfino contro gli altri, non si può presupporre però che anch'essa non s'accomodasse a partire il regno di Francia quando si venisse a questo, perchè in tal caso ella non avrebbe a restarne con
piccola parte. È vero che fra il duca di Guisa e il duca di Mayenne
vi è qualche gelosia che uno voglia acquistare più autorità per se,
che per il compagno, ma s'unirebbero in procurare di levarla alla
casa di Borbone per partirla poi fra loro.</p>
<p>Di questo istesso sangue vi è il duca d'Aumale primo cugino del duca di Mayenne e zio del duca di Guisa che dopo la lega
mai s'è accomodato con il re, e però resta esule in Fiandra appoggiato al re di Spagna che lo stipendia, nè di questo vi sono altri
figliuoli che due femmine. </p>
<p>Il duca di Elboeuf ancora che morì in tempo mio, era di questa casa, ma non resta di lui che un piccolo figlio maschio oltre
una figlia femmina maritata ad un signore principale di Francia. </p>
<p>Il duca di Nemours ch'esce dalla casa di Savoia è fratello per
madre del duca di Guisa morto e del duca di Mayenne; è questa
principessa, che tuttavia vive, madre di tanti e così principali figliuoli, era sorella dell'ultimo duca di Ferrara, e fu maritata prima nel duca di Guisa ed in secondo matrimonio nel duca di Nemours. Questo principe era marchese di Saint-Sorlin mentre visse
il fratello maggiore ch'era duca di Nemours, tanto principale e nominato al tempo della lega, il quale morì senza figliuoli, sicchè
questo è successo nel titolo e negli stati, sebbene li ha trovati
tanto carichi di debiti che resta poverissimo principe, ma non ha
altri fratelli, nè sorelle. Egli sarà senza dubbio in ogni caso con
la casa di Guisa come fu anco il fratello, perchè non è nemmeno
da far partito da sè essendo di natura così soave che ha più
della donzella che del soldato. Non ha moglie e dice non volerla
se non la trova ricca, il che non si può trovare in Francia. Si è
trattato di dargli una figliuola del duca di Modena, ma il non esservi denari ha disciolto il negozio. </p>
<p>Il duca di Nevers ch'esce dalla casa Gonzaga è principe ricchissimo d'entrata e di stati in Francia, ma lui ancora è carico di
debiti come gli altri. Ha per moglie una figliuola del duca di Mayenne, sicchè ragionevolmente doverà seguitare la fortuna di quello. Non ha anco avuti figliuoli, dopo molti anni ch'è maritato,
con tutto che abbia la moglie giovane, bella e di buona razza,
sicchè quando morisse senza discendenza, il ducato di Nevers con
la maggior parte de' suoi beni, anderebbe al duchino di Longueville, ch'è figlio d'una sua sorella, e mancando quello, al duca
di Guisa ed a' suoi fratelli, per esser beni della madre che fu sorella della duchessa di Guisa. Ma il patrimonio, ch'è però qualche cosa avendo il duca di Nevers vecchio fatti molti acquisti, anderebbe pure al duchino di Longueville, e mancando lui anderebbe alli figliuoli del duca di Mantova, perch'egli e il duca di Nevers presente sono figliuoli di fratelli.</p>
<p>Non mi voglio estendere nel desiderio che ognuno di questi
principi mostra di venir a servire un giorno questa serenissima
Repubblica perchè tutti lo dicono chiaramente, ed io credo che
abbiano forse più affetto ad una Repubblica come questa che ha
gl'interessi uniti con la Francia, che con qualunque altro stato;
ma però i Francesi anderebbero indifferentemente in ogni luogo
dove fosse garbuglio, e più volentieri dove sperassero provecchiarsi meglio; però la fama della ricchezza di questo stato, e
quei dodicimilla ducati che si danno al conte di Vademont, ne
fa venir voglia a tutti gli altri, non si stimando alcuno meno di lui
soldato, nè meno atto per facoltà e per seguito a servire, e forse dicono il vero, perchè quando sarà aperto il passo ai Francesi
per andar dove è guerra vi si precipiteranno, e mentre anco li
passi saranno serrati, voleranno per aria, per correre al soldo;
per il quale non vi è rischio, al quale la nazione francese non si
ponga, e la inclinazione di quei popoli alla guerra tanto li farà
venir sotto un capo, quanto sotto un altro. Viva adunque la Serenità Vostra con sicurezza, che quando ella si lascierà intendere
di volersi servire de' Francesi, avrà più fatica a rifiutare le offerte che le verranno fatte, che a supplire al suo bisogno.</p>
<p>Questi sono li principi di Francia oltre li quali gli altri tutti
non sono conosciuti che per signori e cavalieri solamente, ancorchè molti abbiano titolo di duchi, e discendano da gran case, ma
per uscire di case suddite, non sono stimati principi, come questi
ch'escono di case sovrane. </p>
<p>Fra li signori tiene il primo luogo il contestabile, per il suo
grado. Questo signore è dell'antica e principal casa de Montmorency, ch'è stata la prima fra le case nobili di Francia a venir al
cristianesimo, e però si chiama delli primi cristiani, ed è stata
anco sempre cattolica, di che si gloria il contestabile in particolare. Egli è così compito signore, quanto sia mai altro nato in
Francia, è molto ricco e di grand'autorità, sicchè essendo in
disgrazia del re morto, si mantenne sempre grande, si può dire,
al suo dispetto, vivendo nel suo governo di Linguadoca, come
padrone assoluto di quella provincia, di modo che il re mai bastò a levarlo di là. Egli s'unì allora con il re presente ch'era re
di Navarra, per rendersi tanto più forte, ma però visse sempre
cattolico; ama ed accarezza li forestieri, più che non fanno tutti
gli altri Francesi insieme, come poco inclinati a questa virtù, ed
in particolare ama gl'Italiani e li sudditi di questa serenissima
Repubblica, accarezzando e favorendo ognuno che gli capita
innanzi, sebbene ei non l'avesse mai conosciuto. Ha sempre mantenuto una banda di Albanesi ed una d'Italiani nella sua compagnia di gente d'armi, dei quali si è fidato più che de' proprii Francesi. In particolare li ministri della Serenità Vostra vengono più
onorati ed accarezzati da lui, che da altro Signore di Francia, il
che dico per prova. Egli è ormai troppo vecchio a quello che bisognerebbe per la riputazione della Francia. È zio del principe di
Condé per la madre, sicchè in ogni caso non solo sarebbe del
suo partito, ma il principale motore di esso se però arriverà a
veder la morte del re, che la sua età non glielo promette. Sua
Maestà ama la sua persona, avendolo avuto aiuto e compagno
nella sua minor fortuna, mentre egli ancora era perseguitato dal
re morto, ma per l'interesse del principe di Condé, gli conviene
vivere geloso di lui.</p>
<p>Il duca d'Epernon, secondo in quest'ordine per esser generale della fanteria del regno, è signore di spirito tale, che a' tempi del re morto dominava assolutamente, e seppe acquistarsi tanto, che di cavaliero privato ch'egli era, ora viene stimato d'esser il più danaroso signore di Francia, ed è anco assai ricco d'entrate, oltre all'autorità ch'egli tiene con il generalato della fanteria, che come carica della corona non li può esser levata da
alcun re, ancorchè il re presente desiderasse poterlo fare, ma essendogli ciò impedito, ha eretto un luogotenente generale della
fanteria, con chè viene scemata l'autorità ad Epernon, che per
ciò ne resta disgustatissimo. Egli è zio del principe di Condé, sicchè sostenterà sempre la parte sua, ed anzi sarà di quelli che
procurerà farlo sollevare, quando l'occasione lo porti, per la poca inclinazione che ha al sangue del re presente, e tanto più ora
che li suoi disgusti si sono uniti con quelli del conte di Soissons.
Sua Maestà lo conosce benissimo, avendone avuti anco gran segni in tempo della congiura del già maresciallo di Biron per alcune lettere che il duca scriveva al detto maresciallo, le quali
non bastando a convincerlo, bastarono almeno a far credere la
sua fede sospetta al re, per il che gli fece mandare già tre figliuoli che hanno a stare con il Delfino quasi per ostaggi, e con pegno
tale pretendeva essersi assicurato dell'animo di quel signore, non
lasciando per questo d'osservare anco del continuo le sue azioni. </p>
<p>Ma la congiuntura di quella sollevazione ordita ultimamente
dal maresciallo di Bouillon, nei paesi dove governa Epernon,
fece che il re commise a lui l'incarico di opporsi a quei sollevati,
e per essere nel suo governo, e per conoscerlo capital nemico di
Bouillon, per il che volendogli dare qualche soddisfazione, gli
concesse anco allora di poter ricondursi a casa i figliuoli. </p>
<p>Sia qui il fine del parlare delli principi e signori principali
di Francia, perchè tutti gli altri sono ad un modo, non essendo
chi abbia condizioni cospicue come questi, per aspirare alla successione della corona o per far fazioni, se non li capi degli eretici che ho nominato di sopra, dei quali tutti basti dire in generale, che il loro solo fine è di mantenersi seguito di popoli per
avanzare di autorità e di ricchezza.</p>
<p>Quando poi dalle cose narrate si voglia congetturare il futuro, bisogna dire, che sebbene gl'interessi ambiziosi dei principi,
le male soddisfazioni dei popoli e li disegni degli eretici dovrebbero ragionevolmente far temere che ogni giorno potesse accadere
la sovversione di quel regno, non di meno tutti vengono raffrenati dall'esperienza che hanno del valore e della fortuna del re:
massime con la speranza, che per la sua età e per li disordini
con che vive, egli possa morir presto, pensando ciascheduno poter dopo la sua morte tirar meglio innanzi i propri disegni, come
senza dubbio avverrebbe; però, sebbene s'è veduta alle volte qualche sollevazioncella di spiriti mal contenti, come quest'ultima di
quei 300 gentiluomini suscitati dal maresciallo di Bouillon, non di
meno si conosce che non hanno radice che basti per tenerle in
piedi, sicchè all'apparire del solo nome del re, per la stima in
che è la sua persona, non crollino immediatamente. Questo nasce
perchè non sono sostentate da principi di Francia, senza l'appoggio de' quali, non si ponno temer gran mali, e questi, sebben
poco contenti, aspettano, come ho detto, più opportuna congiuntura. È vero che quando cominciasse a intorbidarsi la quiete del
regno, tutto andrebbe in rovina, però non può Sua Maestà con
più proprii rimedii procurare lo stabilimento dei suoi regni, che
con la conservazione della propria vita e con la continuazione
della pace, perchè mentre la vita del re arrivi a lasciare il Delfino
in istato di farsi conoscere padrone, quando gli succeda alla corona, ciò basterà a reprimere l'ardire di quei principi che pretendessero sollevarsi in pregiudizio suo, e li popoli facilmente
s'acquietano, mentre veggono mutato quel governo del quale
restavano mal sodisfatti, attribuendosi per ordinario la colpa dei
mali che seguono alli ministri, e non alli principi. Con fuggire
poi la guerra, per non dare le armi nelle mani agli eretici, si ripara a ogni travaglio che da loro si potesse aspettare, perchè li
sudditi armati, con il principe ch'abbia bisogno di loro, riescono
più arditi ed insolenti, che non fanno disarmati, mentre loro hanno bisogno del principe; però non si prenda meraviglia, se alle
volte s'è creduto, che il re cristianissimo per non la rompere contro il re di Spagna, abbia perdute molte belle occasioni di far
grandi acquisti nelli Paesi Bassi ed altrove, perchè ei non poteva
fare acquisto tale, che fosse comparabile con il rischio, in che avrebbe posto con la guerra la sicurezza de' suoi regni. Ma se
Dio per castigo della Francia e della cristianità tutta ci facesse
veder la morte del re, prima che il Delfino fosse capace del governo, non si ponno esprimere quanti danni, che il giudizio umano fa prevedere che seguirebbero in quel regno; poichè prima
ogni principe e governatore di provincie pretenderà governarle
con assoluto dominio, appropriandosi ciascheduno quello che cavasse dal suo governo, sicchè il re resterebbe senza modo di potersi mantenere non che guardare da insidiatori. All'incontro i
luogotenenti di dette provincie, che questo re ha posti dove non
si è fidato dei governatori, come Lesdiguières in Delfinato, il maresciallo d'Ornano in Bretagna, ed altri che hanno le fortezze e
le armi nelle mani, pretenderiano non dipendere dai governatori,
come non dipendono ora, e non v'essendo re atto a farsi obbedire, vorriano comandare in capo anco loro, come farebbero tutti li privati governatori posti da questo re nelle particolari piazze: e quando l'uomo s'assuefà ad esser padrone assoluto, difficilmente ei può tornare sotto il giogo dell'obbedienza, come s'è
veduto altre volte in Francia più che in ogni altro regno, e questa sarebbe la vera via per camminare a quella divisione e diminuzione dell'autorità regia che ho detto di sopra. Li eretici poi
non potrebbero desiderare miglior occasione di far il fatto loro,
perchè nella divisione del regno, seguirebbero quegl'interessi
che loro tornassero più comodi per aumento dell'autorità e sicurezza propria, nè vi saria chi rifiutasse il loro aiuto per cattolico che fosse.</p>
<p>Ma principale disordine sarebbe la rinnovazione della naturale competenza fra le case di Borbone e di Guisa nel regno, avendo ora li Guisa lo scudo del principe di Contì per poter con
esso pretendere al governo del piccolo re che restasse, come ho
detto di sopra; e restando all'incontro tutti li principi di Borbone
uniti contro li disegni dei Guisa; dalla qual contesa delli due principali capi del regno nascerebbe per necessità la discordia di tutti
i membri.</p>
<p>Da tanta rivoluzione non mancherebbero pretesti ai principi
stranieri ancora per aiutare e proteggere quel partito che giovasse più alli loro fini: ma non permetterà Dio tanti danni per
sua misericordia, conservando la vita del re quanto basterà per
ripararli.</p>
<p>Avendo sin qui discorso intorno al presente stato del regno
di Francia in sè stesso, e intorno alli affetti delli popoli e delli
principi naturali, conviene ora ch'io dica come quel regno si trovi appresso gli stati e principi stranieri co' quali però ha qualche
causa d'interessi; chè il parlare dei principi per ogni rispetto
disgiunti da quella corona, non serviria che ad apportare superfluo tedio all'E.E. V.V.; e questa sarà l'ultima parte promessa
della presente mia relazione.</p>
<p>Verso l'Alemagna sta la Francia più aperta che verso altra
parte, poichè due ordini di monti e due mari le guardano gli altri ingressi, e non può quindi da altri temere più d'assalti improvvisi che da quel paese, abitato da così numerosa e potente
nazione; questo fa che il re di Francia tiene gran conto di quei
principi, e l'imperatore, sebbene è principe per se stesso potente,
non di meno trovandosi li suoi Stati lontani dalla Francia, non
viene stimato tanto per la sua particolare grandezza, quanto per
esser capo dell'impero: conoscendosi che la sua autorità valerebbe sempre molto per fomentare le antiche male sodisfazioni di
quella provincia contro la corona di Francia che si ritiene, senza
alcun ragionevole pretesto, Metz, Tul e Verdun, terre dell'imperio, e con tutto che questi sieno disgusti ormai invecchiati, non
di meno un imperatore d'animo più inquieto del presente, potria
facilmente rinnovarli, nè è dubbio che la placida natura dell'imperator regnante, fa che il re cristianissimo non tema molto di
lui, come nè anco stima il resto dell'imperio così disunito per la
diversità delle religioni, quanto lo stimeria se fosse unito come
era in altri tempi.</p>
<p>Li principi però eretici in Germania sono sempre stati fomentatori delli eretici di Francia, ed il re presente, che mentre
era solo re di Navarra fu capo di essi, l'esperimentò, sicchè il
non aver la Maestà cristianissima nemici più temuti che li Ugonotti del suo proprio regno, è principale causa per fargli rispettare quei principi. Li rispetterebbe anco d'avvantaggio soddisfacendo con maggior prontezza alli crediti che hanno seco, e contenendosi con loro con quei termini di reciproca cortesia, che si
sogliono usar fra vicini, se non fosse una massima, che li Francesi hanno, che li principi di Germania, com'anco quelli d'Italia,
convenghino procurare il mantenimento della corona di Francia
per proprio loro interesse, acciò la Spagna non sormonti tanto,
che gli abbia a sottomettere poi tutti, e siccome lo hanno fatto per
sostentare il re presente, così si danno ad intendere, che sarebbero astretti a farlo in ogni altra occasione. Ma giacchè l'interesse muove li affetti dei principi, bisogna dire che la Germania più
unita e con l'imperatore più ardente, sarebbe stimata d'avvantaggio dalla Francia, che conviene temere più da quella parte
che dall'altra, perchè all'apertura del paese s'aggiunge che le
forze francesi non basteriano ad abbattere la potenza di quella
provincia.</p>
<p>Era stata Sua Maestà già tempo desiderosa di farsi elegger
re de' Romani, ed allora si tratteneva più amorevolmente con quei
principi, ma scuoprendo poi d'aver debole fondamento per tale
pretensione, se la è levata del tutto dall'animo.</p>
<p>Del paese degli Svizzeri, ch'è membro dell'istessa provincia, ha la Francia grandissimo bisogno, servendosi per ordinario
nelli suoi eserciti di quella fanteria, la quale ha prestato nei tempi passati rilevanti servizii a quella corona, e però ne convengono
li re di Francia far sempre gran conto. Per questo il re presente,
venuto alla corona, ha accordato quattrocentomille scudi all'anno
per diffalco de' loro crediti vecchi e per stipendio ordinario. È
vero che quella nazione ha perduto molto di quella antica riputazione che si aveva acquistata con una fede interrotta e con
una indispensabile unione, perchè ora è talmente divisa per le
diversità della religione, che fra cattolici ed eretici vi è un odio
come fra nemici, oltrechè è fatta tanto venale, che non vi è chi
con denari non si possa promettere ogni cosa da loro, perchè
ognuno tende al comodo particolare, scordandosi affatto il pubblico; però vedendosi in Francia, come dopo accordata la lega
con loro, non rifiutavano di farne un'altra con gli Spagnuoli, si
consultò come scrissi allora di levar loro lo stipendio, presupponendo che quell'avanzo di spesa accumulato per qualche anno,
basterebbe in occasione di bisogno a farne correre quanti si volessero; ma oltre il non trovarsi il regno di Francia in stato che
prometta tanti anni di quiete, quanti si vorrebbero per far un
gran cumulo di denari, il solo dubbio che quella nazione per
interesse e per sdegno vedendosi abbandonata da' Francesi, si
risolvesse di darsi totalmente in preda agli Spagnuoli, che la legassero in maniera, che la Francia non si potesse più promettere
servizio da essa, fu la principale causa, che ha fatto risolvere di
continuare a trattenerla. Sarebbe necessario però che non si facessero stentare le paghe, perchè valendosi gli Spagnuoli dell'occasione, con la larghezza del denaro hanno sempre ottenuto nelle loro Diete ciò che hanno voluto, contro il gusto e l'interesse
del re di Francia, come s'è veduto tante volte in questi ultimi
affari.</p>
<p>La corona di Francia trattiene medesimamente li Grisoni per
essere così uniti agli Svizzeri, e per mostrare d'aver quel passo
aperto verso l'Italia, acciò le venisse per tal via tolto in parte
quell'intacco di riputazione che le procurava la pace conchiusa
rilasciando il marchesato di Saluzzo, con che diede a credere
di abbandonare affatto il pensiero di questa provincia, il che è di
quella conseguenza che dirò a suo luogo. Ma come questo passo
dei Grisoni resti aperto è superfluo che io ne discorra, sapendolo
cadauna dell'Eccellenze Vostre meglio di me. Questo è ben vero,
che siccome li Francesi pretendevano obbligare questa Repubblica a dipendere da loro per aver il passo dei Grisoni, il che si
ponno ricordare la maggior parte dell'Eccellenze Vostre quando
dicevano che nella lega accordata da loro coi Grisoni, restasse
questa serenissima Repubblica inclusa come principe amico di
quella corona, sebbene ciò non era in effetto: così restano ora li
Francesi in certo modo obbligati a dipendere da Vostra Serenità
quando vorranno il passo per quella parte, perchè venendogli serrato dal Forte Fuentes quello che va nel Milanese, restano quelli
soli che entrano negli stati della Serenità Vostra, i quali ella può
loro concedere ed impedire come le tornerà meglio, il che può
stimarsi un bene nato da tanti disturbi e danni sofferti per quel
benedetto negozio. </p>
<p>Della Fiandra che è pure una parte dell'Alemagna, dirò quel
poco che può toccar al mio proposito quando ragionerò del re
di Spagna essendo lui il vero padrone di quegli stati, perchè la serenissima Infanta ed il serenissimo arciduca Alberto suo marito,
sono semplici usufruttuarii, anzi piuttosto esecutori in essi della
volontà di Sua Maestà cattolica. </p>
<p>Fra questi paesi d'Alemagna, degli Svizzeri, di Fiandra e
di Francia sta in un angolo la Lorena; è quello stato membro
della Francia usando i costumi e la lingua francese, ma però
quel signor duca è principe dell'impero non riconoscendo per
superiore alcun altro potentato. Procura il re cristianissimo mantenerselo ben affetto, perchè trovandosi confinante con tutte quelle provincie, potrebbe all'occasione fare dei grandi servizii e dei
gran danni alla Francia; per questo Sua Maestà diede la sua unica sorella per moglie al duca di Bar, primogenito del duca di Lorena, ed anco dopo la morte di quella principessa ha voluto rimaritarlo nella figliuola del signor duca di Mantova suo nipote, per
mantenersi con questo nuovo matrimonio quel principe obbligato
come prima.</p>
<p>Torna altrettanto a conto al duca di Lorena di star bene con
Sua Maestà cristianissima avendo il suo stato così annesso alla
Francia per i molti comodi, che li può apportare la buona intelligenza con quella corona, oltre all'avere con molte proprietà in
Francia, tanti principi del suo sangue che sono quelli di Guisa,
di Mayenne ed altri che ho nominati, li quali tutti sono della casa di Lorena, ancorchè si nominino con i nomi di terre particolari conforme all'uso francese, tanto più che Sua Altezza viene conosciuta e riverita come capo da tutti loro, con i quali vive unitissima.</p>
<p>Verso la Spagna resta la Francia guardata dai Pirenei, riparo necessario fra due nazioni così nemiche, come sono la francese e la spagnuola, e come converranno esser sempre per natura, essendo li costumi dell'una assolutamente contrarii a quelli
dell'altra, e per la ragione che ognuna delle due potenze conosce
l'altra per il solo contrapposto suo in cristianità, ad impedimento
della dilatazione del proprio imperio, e però converranno gareggiare eternamente di grandezza e di gloria fra loro.</p>
<p>Ora si trovano queste due corone in pace apparente, la quale
durerà ed ora ed in ogn'altro tempo, quanto tornerà conto ad
ambe le parti; ma questa pace non impedisce già che l'una non
faccia in danno dell'altra quanto può, e sebbene si procura farlo
palliatamente, nondimeno ognuno se ne avvede sapendo benissimo il re di Spagna delli continui aiuti che il re di Francia dà a'
suoi ribelli in Fiandra, ed all'incontro il re di Francia vede chiaramente quanto il re di Spagna aiuta e fomenta li suoi sudditi
mal sodisfatti, come se ne scoprono ogni giorno in Francia, che
macchinano contro la quiete del regno e contro la propria vita
del re; ma ambedue dissimuleranno sino a che tornerà loro
a conto, ed allora non mancheranno pretesti ad ognuna delle parti, per rompere la pace sempre che vorrà, tanto più che vi sono
antiche pretensioni di cadauno sopra stati posseduti dall'altro. In
particolare il re cristianissimo che soffre mal volentieri il vedersi
occupare la maggior parte del regno di Navarra suo patrimonio,
oltre le pretensioni che ha sopra la Fiandra, Napoli e Milano,
l'averebbe sinora rotta se la gelosia che gli danno li suoi proprii
sudditi e massime li eretici non l'avessero tenuto in freno, non
tanto per loro stessi, quanto per quei principi stranieri che li potessero fomentare, nel qual numero sarebbe principalmente il re
cattolico, mentre gli fosse aperto nemico, ne si potria dar ad intendere a quel re, che il cattolico non fomentasse anco li eretici, quando gli tornasse comodo, poichè dice che mentre lui era
capo d'eretici come re di Navarra gli furono fatte grandi offerte
dal re cattolico morto, acciò ei movesse la guerra al re Enrico III
suo precessore, ed ora si tiene per fermo che il maresciallo di
Bouillon, sebbene eretico, dichiarato ribelle di Sua Maestà cristianissima, venga sostentato da Spagna, perchè con il suo solo egli
non potria mantenersi. </p>
<p>Quando però Sua Maestà sospettasse che il re di Spagna avesse volontà di romperla, ella si risolverà senza dubbio d'esser
la prima, perchè allora con gran suo vantaggio anderebbe impiegando gli eretici in quei luoghi e con quelle cariche che gli potessero dar manco sospetto; chè quando aspettasse d'esser assalita non potria disponere d'essi, se non come loro volessero; e
però quando veniva la Maestà Sua persuasa a muover la guerra
in Fiandra, per far di quelli acquisti che la congiuntura de' tempi gli prometteva assai facili, ella non procurò altro che d'investigare l'intenzione del re cattolico e di chi lo governa, e fatto ù
certo della sua inclinazione alla pace, lei ancora si risolvè di continuare conforme al solito a trattenere e consumare le forze spagnuole con sostentargli copertamente contro li Olandesi suoi ribelli senza pensar ad altro.</p>
<p>La potenza del re cattolico in somma viene stimata e temuta dalla Francia sopra ogn'altra, restando circondata da essa si
può dire da tutte le parti, e dalla Spagna propria e dall'Italia e
dall'Alemagna e dalla Fiandra; ed in particolare dalla parte della
Fiandra, quando ella fosse pacificamente posseduta dagli Spagnuoli, avrebbe la Francia più da temere che dall'altre, non v'essendo per di là riparo di monti come verso la Spagna e verso l'Italia; e fatto il re cattolico pacifico padrone dell'Olanda e della Zelanda, con l'avanzo che ha fatto quella nazione nella marineria,
non solo le sarebbe facile il far transitare genti e denari di Spagna in Fiandra, ma unendo le forze marittime degli uni alli altri
suoi stati, basterebbe a mettere insieme armate di migliaia di vele,
a terrore di tutti li potentati del mondo, nonchè del re di Francia, che in mare e massime nell'Oceano, non ha forze immaginabili; e però se il re cristianissimo fa quanto può acciò quegli
stati si mantenghino ribelli al re cattolico, merita scusa, come anco qualche altro principe, che per gelosia di quella grandezza desiderasse il medesimo. Per l'istessa causa si lascia anco liberamente intendere Sua Maestà cristianissima che quando egli avrà
a rompere la guerra al re cattolico ei si volterà subito verso la
Fiandra come parte della quale la Francia averia in ogni caso più
da temere, sperando che le turbolenze presenti di quella provincia gliene potessero far largo adito. La potenza spagnuola viene
temuta più ancora dal re di Francia perchè tutti li suoi sudditi
mal affetti che sperano aggrandire la loro particolar fortuna con
la rivoluzione del regno, ricorrendo agli Spagnuoli sono sicuri di
trovar favore ed aiuto per i loro fini, come l'interesse di stato
ricerca, e di tali se ne sono trovati tanti e se ne troveranno ogni
giorno, essendo proprio del clima francese il generare spiriti inquieti e turbolenti. Ma perchè bisogna che la potenza per essere stimata sia in persona che la sappia usare, il re cattolico presente, lasciando maneggiare da altri il suo potere, fa che il rispetto che si doverebbe alla sua persona si volti verso chi lo governa, e conoscendo i Francesi che gl'interessi di quello ricercano
pace, vivono essi con l'animo tanto più assicurato per farsi lecito molte cose dalle quali forse si asterrebbero, se ciò non fosse. </p>
<p>L'Inghilterra ha il mare Britannico che la divide dalla Francia, e si distende per lungo tratto dirimpetto alla Normandia
ed alla Brettagna, membri del regno di Francia, sopra i quali
pretende il regno d'Inghilterra, essendo in altri tempi stato in pacifico possesso di esse; ma particolarmente sopra Calais
ch'è il più propinquo porto della Francia verso l'Inghilterra, e
che per l'accordo fatto dopo le guerre fra quei regni, restava la
corona di Francia obbligata a restituirlo agli Inglesi nei termini
di alcuni anni, nè mai ciò è stato eseguito, nè si eseguirà, perchè
importeria troppo il dare un porto sicuro in Francia al re d'Inghilterra, e non dandoglielo resta la Francia guardata da un mare contro ogni gelosia ch'ella possa avere di quella corona. Oltre queste antiche pretensioni che ha l'Inghilterra sopra la Francia, vi è un odio naturale fra quelle due nazioni, che se non è
maggiore, è almeno uguale a quello con gli Spagnuoli. </p>
<p>Ha però la potenza francese poca occasione di temere degli
Inglesi per loro stessi, quando non fossero chiamati in Francia
da qualche mal contento, come furono in altri tempi chiamati dalli duchi di Borgogna; ora si potria temere che fossero chiamati
dagli eretici, quando accadesse qualche rivolta, perchè già non
lasciano di stimolare ogni giorno quel re a dichiarirsi loro capo,
come fanno anco li eretici di Germania, desiderando unirsi tutti
sotto la protezione del re d'Inghilterra per esser maggiormente
rispettati dalli loro naturali signori; non ha però mai quel re voluto acconsentirvi, o sia per sommissione d'animo, o per desiderio di quiete: questo lo saprà la Serenità Vostra da chi viene da
quel regno. Oltre alli eretici vi è la casa di Lorena che tiene
stretta parentela con quel re, ed egli mostra tener gran conto di
essa; tale avvertimento ha da servire per quando quei principi
facessero partito in Francia, come hanno fatto altre volte.
</p> <p>Più di tutto fa stimare e temere il re d'Inghilterra dai Francesi l'ultima pace ed unione ch'egli ha fatta con gli Spagnuoli,
perchè sebbene quel re sia conosciuto per principe di spirito non
elevato, e che non miri ad altra cosa più che a stare bene con
ognuno, nondimeno il re cristianissimo teme, che gli Spagnuoli
con questa congiunzione lo possino stimolar tanto, che lo faccino
risolver un giorno anco contro la sua intenzione ad unirsi con
loro a' danni della Francia; e questo ha ritenuta Sua Maestà cristianissima quanto ogni altro rispetto dal muovere la guerra agli
Spagnuoli in Fiandra, temendo che gli Inglesi mai avessero assentito, che il re di Francia si facesse più grande in quelle parti,
nè che principalmente s'impadronisse di Nieuport, Dunkerque e
Gravelines porti di mare dirimpetto all'Inghilterra; perchè siccome con l'acquisto di essi saria restato impedito agli Inglesi lo
sbarco in alcun luogo di terra ferma da quella parte, così per
questa causa vi avrebbe il re di Francia applicato l'animo prima
che ad ogn'altra impresa, quando ei si fosse risolto d'attaccare
quei paesi, e questo interesse, rappresentato in quel caso dagli
Spagnuoli al re d'Inghilterra, doveva bastare per tirarlo in quella risoluzione che loro avessero voluto. Concludiamo dunque,
che il rispetto di quel re raffrenerà sempre l'ardire dei Francesi
a non dargli occasione di unirsi con gli Spagnuoli, siccome pare
che non si possa dubitare, che senza gran causa bastassero le persuasioni di Spagna a muoverglielo contra. </p>
<p>Continua il regno di Francia con l'impero turchesco quella
antica amicizia che principiò già tanto tempo, ma forse più per
riputazione che per utile ch'ei ne cavi, non passando gran commercio fra quegli stati, per non attender i Francesi alla navigazione come fanno gli Inglesi, e però non navigano d'ordinario, che
con piccoli vascelli. Non è per questo che il re di Francia ch'è
cristianissimo non fosse il primo a concorrere alla distruzione di
quelli nemici della santa fede quando l'occasione lo ricercasse,
ma in tanto si vale di questo comodo ch'è una cosa che non gli
può nuocere, perchè gli giovi almeno di riputazione, massime appresso gli Spagnuoli, acciò conoscano che dove mancassero le
forze marittime alla Francia per resistere alle loro armate, avrebbe a chi ricorrere per aiuto in tempo di necessità, come è occorso altre volte.</p>
<p>Con gli altri regni e potentati con i quali la Francia non
ha interessi nè per vicinità di stati, nè per altro, basterà dire in
generale, che non vi è causa di malevolenza, ma piuttosto di conservare quella corrispondenza di buona volontà che si può far
fra lontani.</p>
<p>La provincia d'Italia della quale ho riservato trattare per
ultimo, per farlo più diffusamente come ricerca l'interesse che ha
in essa questa serenissima Repubblica, si può chiamare lo steccato
dove ha combattuto sempre l'emulazione delli due maggiori principi di cristianità, che sono il re di Francia ed il re di Spagna,
lasciando ora di parlare dell'imperatore che non serve al proposito nostro.</p>
<p>Questi due principi emuli per natura e per ragione, che
non si ponno sottometter l'un l'altro immediatamente per la difesa che fa la potenza di cadauno dei regni loro, procurando d'avanzarsi per altre vie, vennero ad esercitare la loro competenza
in questa provincia, facendosi con facilità cadauno di essi parziali li principi Italiani, li quali per speranza di poter coll'appoggio di un re grande saziare la loro ambizione ed avanzare il compagno, s'accostavano chi al partito francese e chi allo spagnuolo,
e così invitate dai nostri principi le forze di questi due potentati
in Italia, il degno premio di spiriti così ambiziosi e turbolenti è
stato il restare essi medesimi preda degli oltremontani, a perpetua miseria di questa provincia.</p>
<p>Entrate queste due nazioni nello steccato, siccome la francese armata del naturale ardire impetuoso ebbe nel principio la
fortuna prospera, così la spagnuola difendendosi con la sua costante flemma da quei primi incontri, è restata nell'ultimo padrona del campo, sicchè ora le conviene esser conosciuta quasi per
arbitra dell'Italia.</p>
<p>Pure sembra che quando li re di Francia conservavano il possesso di quelle piazze del Piemonte, mantenevano in fede il duca
di Savoia, ch'è il guardiano della porta che ha l'Italia verso la
Francia, e servivano per ostacolo agli Spagnoli perchè non avanzassero più autorità di quella, che loro conveniva, sopra gli altri
principi d'Italia, sicchè ognuno poteva viver nella sua libertà,
ma la sagacità del duca di Savoia d'allora, padre del duca presente, seppe diportarsi in maniera con il re Enrico III di Francia,
quando ei passò per quegli stati di ritorno da Polonia, che ottenne quelle piazze in dono, senza restare con alcun obbligo per
esse. Tale inconsiderata liberalità di quel re fu altrettanto male intesa dalli Francesi, quanto potesse esser dalli buoni Italiani,
nè tardò troppo a scoprir li perniciosi effetti di essa, con la dichiarazione che fece il duca presente di spagnolo compito. </p>
<p>Restava con tutto ciò anco dopo un angolo aperto alli re
di Francia per passare in Italia in aiuto delli loro amici sempre
che il bisogno lo avesse ricercato, ed era il marchesato di Saluzzo, e questo poteva dar occasione a molti di non disperare del
patrocinio francese, ma dopo che il re presente nell'ultima pace
con il duca di Savoia, ha lasciato liberamente esso marchesato
a quell'Altezza, resta la Francia affatto separata dall'Italia, sicchè
il passo d'una di queste provincie in aiuto dell'altra, potrà sempre restare impedito con facilità, bastando poche forze ad aiutare
l'asprezza del cammino fra montagne altissime, come sono le
Alpi, per arrestare eserciti numerosi.</p>
<p>Ciò viene conosciuto dai Francesi medesimi, e confessato dalli più savii, sebbene alcuni per riputazione la vogliono, dopo ch'è
fatta, difendere, dicendo: che li principi Italiani quando avranno
bisogno de' Francesi, converranno loro aprire la strada per farli
passare e dar loro anco luoghi dove ricoverarsi dopo passati.
Ha dappoi tentato Sua Maestà cristianissima di tenersi almeno aperto il passo per l'Italia nel paese dei Grisoni, ma il seguito
anco intorno ad esso la Serenità Vostra e le Signorie Vostre Eccellentissime sanno benissimo, senza che io glielo replichi.</p>
<p>La potenza del re cristianissimo e quella del re cattolico
che restano bilanciate fra esse per li stati che hanno ambedue di
là da' monti, non ponno avanzarsi l'una sopra l'altra più che
con acquistare dominio ed autorità in Italia, perchè la Germania
non vi è di loro chi ardisca tentarla per la sua potenza, e gli acquisti di cadauno in parti più lontane non pregiudicheriano all'altro, sicchè il re cattolico si mantiene in concetto di superiore
al re cristianissimo più forse per la gran parte che egli ha in questa
provincia, che per li tesori che gli vengono dal nuovo mondo. </p>
<p>La cosa però non saria ridotta in stato di disperazione quando si volesse, o si sapesse applicarvi quei rimedii che sono conosciuti dai medesimi Francesi per propriissimi a raffrenare il progresso della fortuna degli Spagnuoli in Italia; questo si faria
in due modi: l'uno saria con mantener una buona banda di galere
in Marsiglia che bastassero ad impedire, sempre che si volesse,
li soccorsi che di Spagna non ponno venire per altra parte che
per quella in Italia senza grandissima difficoltà, sicchè quando il
re di Spagna volesse mandarvi un milione d'oro, bisognerebbe
ch'ei ne spendesse un altro, in tanta armata che bastasse a condur quello al sicuro; oltrechè con una banda di galere in Marsiglia, si avrebbe modo di passare anche genti in Italia mentre li
passi di terra fossero serrati. Io non ho lasciato alle occasioni di
persuadere l'effettuazione di così buona opera, nè vi è chi non
m'abbia confessato che convenga farlo, e M. di Rosnì che al principio non vi si mostrava molto inclinato per la spesa, alla fine vi
è condisceso lui ancora, sebbene ei non dà fuori i denari necessarii a tale impresa con la prontezza che converrebbe; sino a questa
ora sono però state gettate in mare sei galere, e ve ne sarieno più,
se chi s'è offerto di farne, avesse potuto cavar il denaro; ma non
ajuterà poco il compimento di questa buona opera la particolar
inclinazione che vi ha la regina, la quale ha già principiato questo anno a far una galera sotto suo nome, e quando io li commendai così nobile pensiero, ella mi disse di volerne far fare ogn'anno
una. Li anni addietro erano per il vero troppo vicini alle calamità
patite dalla Francia, sicchè nelli anni avvenire si potranno sperare
maggiori progressi in beneficio di quel regno, quando però continui la vita del re presente, ch'è così bene intenzionato. </p>
<p>L'altro modo per controminare l'arte con che gli Spagnuoli
procurano avanzare di autorità in Italia, saria d'acquistare fazione
tale nella corte di Roma che bastasse a competere con loro nell'elezione dei sommi pontefici, come pare che si sia principiato a
fare, essendo seguita l'elezione di papa Leone XI con tanta riputazione di quella corona, il che è valso molto per inanimare Sua Maestà d'avvantaggio in quelli affari; nè l'elezione di Paolo V è stata
in tutto contro la volontà de' cardinali francesi non essendo quel
soggetto escluso da loro, anzi essendovi concorsi per il concetto
universale di bontà in che era come cardinale, nè sarà difficile
ai Francesi l'avanzare ogni giorno più di autorità in quella corte,
perchè siccome molti cardinali s'obbligano al re di Spagna per
pochi scudi di pensione, non ci saria cardinale italiano, che non
credesse esser stimato più integro ad obbligarsi piuttosto al re di
Francia che al re di Spagna, perchè gli Spagnuoli non vogliono
pontefici se non quelli che facciano a modo loro, ed i Francesi
non dimandano, senonchè sieno buoni italiani, al che ognuno può
accomodare molto meglio la sua coscienza. Li Francesi non solo
sanno questo, ma hanno anco principiato ad eseguirlo, avendo sin
ora sei cardinali italiani obbligati, oltre ai francesi, che la Maestà
disegna che si fermino in corte; sicchè quando non si stacchino,
come suole far la natura francese assai facilmente, non s'avrà a
disperare, che se Dio ha mantenuta la sua santa Chiesa senza
tale contrapeso, ei non sia per mantenerla di bene in meglio, ora
che questa fazione umanamente operando valerà assai a sturbare
le chimere delle persone appassionate e farà sì che l'elezione del
vicario di Cristo segua buona e sincera come conviene.</p>
<p>Perchè poi il re di Francia, conoscendo quanto si tratti del
suo in acquistare autorità in questa provincia, non vi applichi
l'animo quanto bisogneria e quanto potria, ciò nasce perchè lui
stima con più facilità e con più vantaggio opponersi alla potenza
spagnuola dalla parte di Fiandra che da altra, per il presente
stato delle cose, non essendo proprio de' Francesi il pensar al futuro, oltrechè vivono con questa massima, che li principi italiani
avendo bisogno di loro, li chiameranno e li daranno anco ricetto,
nè senza tale occasione pensano punto all'Italia; sicchè quando
chi possede stati in questa provincia si volesse contentare di goderli pacificamente senza disegnare sopra quel del compagno, potressimo vivere sicuri d'una larga e tranquilla pace, che così
piaccia a Dio concederci.</p>
<p>Nel presente stato d'Italia, il re cristianissimo stima il sommo pontefice come capo della santa Chiesa cattolica conoscendo
si può dir per prova il gran bene ed il gran male ch'egli può far
ai principi cristiani con la sua autorità spirituale, avendolo la
Francia frescamente esperimentato con tanta rovina propria per
l'escomunicazione del re passato, e per la difficoltà del riceversi
il re presente nel grembo della Chiesa santa. Stima anco Sua Maestà la potenza temporale del pontefice per gl'interessi d'Italia,
credendo che in ogni caso l'autorità sua fosse per valer molto
coll'unione degli altri principi italiani. Non restano per questo
di seguire fra il papa ed il re di quei contrasti che seguono in
altri luoghi ancora, tanto più che il non essere accettato in Francia 
il Concilio di Trento, e per conseguenza la libertà della chiesa
gallicana: il rispetto col quale il re stima necessario dover trattare con gli eretici, e l'universale licenza della Francia che non fa
conto di giurisdizione ecclesiastica, nè tiene li Cardinali, nè li
altri prelati nella venerazione d'altrove, causa molti disgusti
d'avvantaggio, li quali restano alla fine accomodati dalla prudenza de' pontefici, che non devono stimare poco il mantenersi
come meglio ponno la spirituale obbedienza del regno di Francia:
e dalla bontà del re presente, che faria anco di più in riverenza
della santa Chiesa, quando il torbido stato, in che si trova il suo
regno, non glielo impedisse in gran parte.</p>
<p>Il duca di Savoia viene stimato dal re per un valoroso soldato, ma resta malissimo affetto verso lui, tenendo per fermo, che
la sua particolare ambizione abbia stimolato gli Spagnuoli ad intraprese contro la Francia, che non sarieno state tentate, nè forse
immaginate da loro; procura quel duca, da vario tempo in qua,
d'acquistarsi l'amore di Sua Maestà con molti segni di confidenza, e con fargli capitare all'orecchie le male soddisfazioni, che
riceve dagli Spagnuoli, e che però ei vuole esser sempre buon
servitore della Maestà Sua cristianissima, e vivere sotto la sua protezione, offerendosi anco di farlo alla scoperta, ma con dimande
tali che non convenendo al re di Francia l'accettarle, fa creder
che Sua Altezza le proponga per dar gelosia agli Spagnuoli, e avvantaggiare con tal mezzo i suoi interessi appo loro; come so d'averne scritto più volte alla Serenità Vostra. Dice ogni giorno di
voler mandare il suo ambasciator residente in Francia, ma mai lo
manda, li Francesi giudicano, ch'egli lo faccia, perchè il re non
abbia occasione di tener alcuno appresso di lui, che possa spiare
le sue azioni; dice anco di voler che il principe suo figliuolo nel
ritorno di Spagna passi per la corte di Francia, per dedicarsi servitore a Sua Maestà; ma faccia quanto vuole, il re mai gli crederà senza il pegno in mano come si suol dire; è ben vero, che dopo la nascita del principe di Spagna, pare a Sua Maestà, che il
duca, perduta con tal nascimento la importante speranza della
successione di quei regni, dovrebbe per ogni ragione scuotersi
dal collo il giogo che gli Spagnuoli gli tengono, con mostrare
almeno di non sprezzare la protezione del re di Francia, la quale
servirà a farlo rispettare d'avvantaggio dagli Spagnuoli medesimi;
però non lascia di dargliene animo, avendo mandato un gentiluomo espresso a dolersi con Sua Altezza della morte del principe suo
figliuolo, anco prima che arrivasse in Francia l'ambasciatore
che il duca mandava per darne conto a lui, trattando nel resto
con ogni termine d'amorevolezza seco. Non lascia intanto il duca
di tenere in piedi continue pratiche di buona volontà, ma però
s'ei vorrà esser creduto, bisognerà far altro, che parole, e non
pretender di poter dar, sotto tali coperte, minimo disgusto a Sua
Maestà senza sicurezza di vendetta perchè non gliene saria perdonata una, anzichè quando il re conoscesse, che il duca non dicesse
da vero ei cercherà occasioni di strapazzarlo e vilipenderlo, come
ha fatto altre volte, per l'ingratitudine, che pare a Sua Maestà,
che lui mostri verso la Francia, avendo da essa ricevuto l'essere,
per nascere da una Francese, ed il ben essere, per avergli i re
di Francia restituiti gli Stati. È vero, che anco Sua Maestà cristianissima, avendo pensiero d'inanimare quel duca a conservare la
buona volontà che mostra, potria usare maggior liberalità seco
in qualche grazia che gli dimanda di non gran rilievo, ma il dubbio che il re ha della fede del duca lo fa andar in tutte le cose
forse più stretto del dovere. Con l'occasione di quell'ambasciatore sovra ragionato in Francia ed in Italia, sembrava che si
potesse trattare di cambiare la Bressa col marchesato di Saluzzo, ma in effetto s'è scoperto questo negozio assai difficile,
perchè quando anco il duca dicesse da vero, mentre il re di
Francia tenga volti i suoi pensieri alla Fiandra, come fa, ei stima
troppo quello stretto passo restato agli Spagnuoli, di passare da
quella parte in Fiandra, per impedirglielo a suo piacere con grandissima facilità; resta però che il duca senza sbarazzarsi dagli Spagnuoli, mostri almeno di voler vivere ossequiente e sincero servitore di quel re ancora, come mostrava quel prudente principe
del duca suo padre, che siccome di tanto si contenteria il re di
Francia, questo lo faria rispettare d'avvantaggio dal re di Spagna
medesimo.</p>
<p>Del duca di Parma viene tenuto gran conto in Francia, per
la venerazione in che si serba la memoria del duca Alessandro
suo padre, che certo fu il più grande capitano che sia giammai
stato esperimentato dai Francesi, solendo dire il re, ch'egli non
ha avuta ambizione maggiore, che di fare una battaglia contro il
duca Alessandro di Parma, per poter gloriarsi d'aver combattuto
contro il maggior capitano di cristianità; ma la particolare persona di questo duca ancora fu conosciuta in Francia, quando v'andò col duca suo padre a levare l'assedio di Rohan, dove diede
saggio di prudenza e valor grande, per il tempo che si trattenne
in quel regno, sicchè vi ha lasciata ottima opinione. Il credersi
poi in Francia, che tutti li soldati vecchi d'Italia dipendano da
quella casa, per esser stati allevati dal duca Alessandro, ed il vedere l'autorità che mantiene nella corte di Roma, sono cause che
il re e li principali signori di corte parlino sempre con grand'onore di quel duca e del cardinale suo fratello.</p>
<p>Il duca di Modena viene tenuto per buon principe, ma il cardinale d'Este suo fratello è stimato per signore di più spirito e di
volontà francese, però hanno pensato obbligarselo con una buona pensione, e con dargli la protezione di Francia; ma quel signor cardinale per rispetto del fratello non ha mai voluto dichiararsi francese affatto con tutto che in secreto non lasci di professarlo, però resta quel negozio irresoluto.</p>
<p>Il duca d'Urbino, sebben principe ormai vecchio, e che per
la situazione de' suoi stati potria in ogni caso esser di poco aiuto,
o danno a' principi oltramontani che pensassero venir in Italia,
non di meno il nome di valorosi soldati che portano i suoi sudditi, e la comodità che ha di cavar dallo stato della Chiesa e genti ed altro, lo fa stimare; e per questo il re di Francia intese con
gusto la nuova del figliuolo che gli nacque, oltre che lo stima
principe per se stesso molto prudente.</p>
<p>Delli sopranominati principi, ancorchè stipendiati dal re di
Spagna, si promettono i Francesi che si mostreriano più obbligati a procurare la libertà d'Italia sempre che si presentasse l'occasione, e con questo si consolano.</p>
<p>La Repubblica di Genova viene tenuta come soggetta al re
di Spagna restando in potere di quella Maestà le facoltà delli più
principali cittadini di essa, però li Francesi la considerano più
come aumento della potenza spagnuola in Italia, che come altro.</p>
<p>Il duca di Mantova è cognato di Sua Maestà cristianissima
avendo per moglie una sorella della regina di Francia, però il re
lo ama, ma lo conosce principe tanto debole, nel mezzo alle forze
di Spagna che lo circondano da tutt'i lati, che sebbene crede
che la sua volontà saria in ogni caso ottima, non di meno perchè
quella non basta, ne fa la Maestà Sua poco fondamento. </p>
<p>Il gran duca di Toscana è zio di Sua Maestà come fratello
del padre della regina; questo principe converria esser interessato con la corona di Francia, volendosi mantenere in più libertà,
che non ponno far li altri principi di manco potere in Italia, ed a
tal fine si può dire, che ricuperasse la città di Marsiglia al re, con
l'avergliene mantenuto la fortezza il che gli acquistò molto merito con la Maestà Sua, nè il re se ne scorda, ma gli pare, che
essendo quel principe così interessato con la Francia, ei non dovesse affettare tanto la grazia del re di Spagna, con le sommesse
e costose dimostrazioni ch'egli usa verso li ministri spagnuoli,
anzichè intendendo Sua Maestà, come quell'Altezza avanza ogni
giorno più confidenza alla corte cattolica col mezzo dell'oro, ne
vive assai gelosa e non confida seco, come faria senza questo dubbio. E sebbene non lasci Sua Maestà di ricever dal gran duca delli avvisi e degli uffizii confidenti, non di meno lo stima principe
interessato tanto, che nè parli, nè operi se non con fine del proprio commodo, e che si veste ora da Francese, ora da Spagnuolo,
come gli torna meglio. È ben vero, che quell'autorità, che i Francesi hanno perduta in Italia, vorrebbero, che li principi Italiani
gliela sostenessero pigliando lo stendardo di Francia in mano, per
difenderlo contro chi si sia, conforme alla massima, che ho detto
di sopra che hanno, che ai principi d'Italia convenga ciò fare per
interesse; però tutte le dimostrazioni di buona volontà che riceveranno da alcuno di questi principi, le stimeranno sempre interessate e debite. </p>
<p>Questa Serenissima Repubblica è conosciuta per principe grande, libero ed assolutamente indipendente. </p>
<p>Il re cristianissimo e tutt'i Francesi la stimano tanto, perchè credono, ch'ella sola bastasse ad ostare alli progressi degli
Spagnuoli in Italia, e si maravigliano come non lo faccia: in che
si lasciano tirare più dal loro desiderio ed interesse che dalla ragione. Sempre che intendano qualche disgusto, che segua fra il re
cattolico e la Serenità vostra, come seguì in tempo mio, per gli
intrighi dei Grisoni, e per lo svaligio che fece il marchese di
Santa Croce sopra quelle navi veneziane, loro ne godono assai,
sperando pure che da simili accidenti possa nascere l'occasione
che desiderano; e quando scuoprono la prudenza, che questo governo usa in casi simili, il loro affetto li fa giudicare che sia viltà. Amano però la nostra nazione sopra tutte quante le forestiere
che pratichino la Francia, perchè oltre agli altri interessi mai non
ponno nascere contese fra quei regni e gli Stati di Vostra Serenità
essendo tanto lontani gli uni dagli altri; ma l'aver questa Serenissima Repubblica sostentati e protetti con la sua autorità gl'interessi di quella corona e per conseguenza la persona del re presente, mentre egli era abbandonato da tutti i principi cattolici,
ha obbligato più quella nazione, che qual si voglia altro rispetto;
ed in particolare il re dice ogni giorno, di non aver provato più
fermi e sinceri amici delli Signori Veneziani, professando conoscer da loro il principio della sua riputazione. Credono bene, che
l'interesse della Serenità Vostra sia di conservarsi unita con quella corona: ma conoscono anco che per far quello che se li conviene non basti il rispetto di chi si sia a ritardarnela; però hanno l'amicizia sua in questa provincia per più sicura di quella d'ogni altro. </p>
<p>Il concetto universale poi della pubblica e particolare ricchezza di questo dominio fa che i Francesi aspettino con grande desiderio occasione di venire a godere di questi tesori; però non dubito, che quando la Serenità Vostra ne avesse bisogno non diluviassero per venire a servirla, tanta è la volontà che ne hanno,
così li popoli, come li principi.
</p> <p>In somma bisogna concludere, che non possa essere nella
cristianità una amicizia fra principi più conveniente, che fra la
corona di Francia e questa Serenissima Repubblica, poichè dalla
conservazione dell'una dipende in gran parte quella dell'altra;
non potendo restare una delle parti sottomessa, se non da chi con
l'avanzo di tanta forza, valeria ad opprimer anco l'altra facilmente, e la lontananza fra ambidue questi stati fa, che non solo
uno non deve aver gelosia della grandezza dell'altro, che anzi
l'ha da desiderare: perchè quanto più il re di Francia si facesse
grande di là da' monti tanto più si renderia atto a proteggere la
fortuna di questo stato, come all'incontro, quanto più la Repubblica allargasse il suo dominio da questa parte, tanto meglio la
valeria a sostentare gl'interessi della corona di Francia; però si
deve coltivare la continuazione d'una tale reciproca benevolenza
con quei termini, che sono proprii per questo, come con somma
prudenza s'è fatto sin qua, non omettendo per rispetto d'altri
quello che convenga, perchè ad ogni modo gl'interessi che sono
naturali non si ponno nascondere, per quanto l'uomo li dissimuli.</p>
<p>Ecco adempita la carica dell'ambasceria di Francia, che piacque alla Serenità Vostra ed alle Signorie Vostre Eccellentissime
d'impormi, nella quale ho soddisfatto a quanto offersi, quando la
ricercai, che fu di spendere con prontezza e con ilarità d'animo
la roba, la vita e lo spirito. In quello che tocca la roba, ho avanzato certo l'offerta avendo speso più che non potevo, il che
doverà restar giustificato dalli miei creditori; perchè sebbene mi
vedevo da un lato un fratello carico di sei figliuoli ed in età d'averne degli altri, se piacerà a Dio concederglieli, il che certo muoveva in me la pietà naturale verso quelle creature, non di meno
mentre dall'altro canto consideravo la mia obbligazione di ben
servire la Serenità Vostra e le Signorie Vostre Eccellentissime alle
quali devo tutto dopo Dio, e conoscendo non poterle servire bene senza spender molto, per l'abuso de' tempi presenti, sicchè mi
sarei anco promesso di saperle servire meglio se avessi avuto più
modo di farlo, chiusi gli occhi alla pietà verso i miei nipoti, li ho
tenuti sempre aperti verso il servizio della mia patria, per la quale spenderò il sangue quando non trovi più chi mi presti denari,
e di questo vivo con la coscienza molto pacata.</p>
<p>Giacchè sono in tale proposito di spesa, stimo mio debito il
non lasciare di avvertire la Serenità Vostra e le Signorie Vostre
Eccellentissime di quello, in che credo trattarsi di suo necessario
servizio, ed è che chi attende alla professione dell'ambasciatore,
mai potrà servirle degnamente, nè utilmente, senza grandi spese,
insopportabili a fortune mediocri come la mia; perchè sebbene
in altri soggetti vi sarà maggior valore che in me, mi si creda
che per grande, ch'ei sia, mentre non venga mostrato al mondo
dallo splendore, ei resterà calpestato e vilipeso da ognuno. Nelle altre cariche, che la Serenità Vostra commette da esercitarsi nel
suo stato, lo splendore serve a riputazione di quella particolare
persona che le esercita, per restar scusa appo ognuno, quando
non fa più di quello che può; ma nell'ambascerie non si tratta
d'acquistar gloria a se stesso, che con questa intenzione io non
ho speso un quattrino, non avendo ambito altra gloria al mio
nome, che d'esser conosciuto buon servitore della Serenità Vostra; ma la spesa si convien fare per ben servir lei, di modo che
la scusa della povertà del ministro, non ripara il danno che il pubblico conviene patire. Però quando la Serenità Vostra stimi di restare ben servita, e di mantenere quella riputazione appresso il
mondo che si conviene alla sua grandezza, in concorrenza d'altri
ambasciatori che hanno dalli loro principi cinquecento scudi d'oro in oro al mese da spendere, non parlo degli ambasciatori dei
re, che alcuni ne hanno anco mille ma di quelli del gran duca e
d'altri principi inferiori, avendo quello, che non è ambasciatore
ma agente solo del granduca in Francia, tanto stipendio, quanto
ha l'ambasciatore della Serenità Vostra, ancorchè noi altri andando al pari degli ambasciatori dei re nella dignità, siamo obbligati
di approssimarci a loro, anco nella spesa; conviene che soffra una
delle tre cose, od accrescere quello stipendio, che già sessant'anni fu istituito, che risponde a soli 170 miseri scudi d'oro in oro
al mese, o far una scelta fra le più ricche teste della Repubblica perchè nelle loro sole mani abbiano a cader tutte le ambascerie, o che la non si curi d'esser servita da persone, che non
per mancamento di volontà, ma di potere, debbano pregiudicare alla stima e al servizio di questa Serenissima Repubblica; alla stima col soffrire mille di quelle indegnità che sogliono esser
causate dal disprezzo, ed al servizio con non si poter far quella
strada ai negozii ed agli avvisi, che l'uomo si fa con l'oro e non
con altro ai tempi d'oggi per tutto il mondo.</p>
<p>Questo conviene essere conosciuto per prova da molti, che
fanno questa professione, però non vorrei, che mi fosse ascritto a
temerità l'aver detto quello, che non hanno voluto dir tanti altri
di più autorità di me; ma conoscendo io questo per importantissimo interesse della mia patria, averei creduto di commettere un
gravissimo peccato a non me ne scaricare la coscienza; oltre che
io non sono di quelli, che col fine di loro stessi vorriano veder
finito il mondo, cioè, che quel bene che l'uomo non ha goduto,
manco si cura che lo godano gli altri; perchè sebben io sono passato tanto oltre, che portato dalla benignità della Serenità Vostra
e delle Signorie Vostre Eccellentissime ad esser membro, ancorchè
indegno, di questo venerando Consiglio, non avrò da premer tanto
per arrivare ad altre dignità, che servono più di pompa, che di
essenza; però desideroso di lasciare a chi verrà dopo di me, quello, che ho ereditato da chi fu prima, cioè questo Serenissimo Dominio fiorente e stimato da tutte le genti, ricordo bene con riverente zelo, ma con candida sincerità ancora, di che Dio ne sia testimonio, quello che stimo necessario per arrivare a questo fine. </p>
<p>Della vita non mi vanto averla esposta alle archibugiate, non
ne avendo avuta occasione, ma non l'ho mai lasciata riposare
certo, quando ha bisognato adoperarla per servizio della Serenità
Vostra, e chi vuol servire bene convien che la travagli tanto, che
ben presto la consuma, come ne può far fede la breve vita di tutti
noi che facciamo questo mestiere, di che siccome io ho avuto più
esempii ne' miei antenati, così spero lasciarli anco a chi verrà dopo me; perchè oltre alla variazione che si convien fare dei climi
e dei cibi, tanto più nociva quanto più cresce l'età dell'uomo, vi
sono i pensieri che accorciano gli anni più del resto, perchè usurpano anco quelle ore della notte che sariano dovute al rifacimento delle fatiche del giorno: e perchè se le cicatrici che porta un soldato dalla guerra, servono per testimonio de' suoi portamenti, l'aver io portata di Francia un'intemperie di testa, con evidente
danno nella vista e nell'udito, servirà per testimonio, che ho strapazzata senza rispetto questa mia vita, per ben servire la Serenità Vostra.</p>
<p>Vi ho impiegato anco quanto spirito ho avuto, e quando avessi potuto trovarne ad interesse, come ho trovato dei danari, sa
Dio che n'avrei preso per servirla meglio, e se col poco che ho,
mi son incontrato a far cosa che sia riuscita di servizio e di gusto della Serenità Vostra e delle Signorie Vostre Eccellentissime,
lo conoscano da Dio, che per la protezione che ha di questa Repubblica dà valore a chi per se stesso n'è nudo, siccome del male che io le abbia servite, lo condonino al mio non sapere e non
potere di più. </p>
<p>Il mezzo umano che ha aiutato assai la mia buona volontà
e la mia fede (che in questo mi sia lecito gloriarmi di non ceder
a chi abbia servito, nè a chi possa servir giammai la Serenità Vostra) è stata la norma lasciatami dal serenissimo signor cavalier Cavalli mio precessore, camminando con più facilità per la
via battuta dal valore e dallo splendore di sua signoria eccellentissima, che se avessi avuto a farmela da me; è vero che non avendo potuto la mia debolezza arrivare alla meta di quel signore,
che con rinnovare il nome che resta immortale in quella corte
dell'illustrissimo signor Sigismondo suo zio, vi ha lasciato gloriosissimo il suo, la buona fortuna mi avrà aiutato in far sì che gli
succedessi, perchè sia ricordato almeno, come successore di quel
prestantissimo signore, giacchè per me stesso non merito occupare la memoria di alcuno.</p>
<p>Non poteva poi la Serenità Vostra per servizio suo mandar
a succedermi gentiluomo più degno del chiarissimo signor Pietro
Priuli, poichè per tutte le qualità egli valerà a risarcire i miei
mancamenti, e ritornerà ben presto quell'ambasceria nella ripuazione in che io la trovai, come ha già principiato a darne segno
con l'ingresso che l'ha fatto splendidissimo per servitù, per addobbamenti di casa, per livree e per tutte quelle cose che si ricercano da chi pensa rappresentar degnamente questa serenissima
Repubblica; ma il signor Giorgio Cornaro di Girolamo ed il signor
Alvise Sagredo di Giovanni che erano in sua compagnia, sarieno
bastati essi soli a far risplendere la sua ambasceria per le onorevoli e virtuosissime qualità loro; sicchè Vostra Serenità può sicuramente calcolare sopra quei soggetti per le occorrenze pubbliche, come fra pochi anni la ne aveva il saggio in questo luogo, che il signor Giorgio Cornaro fu un'altra volta in Francia ed
Inghilterra con l'illustrissimo cavaliere Duodo, ed è tornato
in Italia meco per seguitare a viaggiare in altre corti, se non gli
toccherà andarvi come principale, sebbene e per lo studio fatto nelle scienze, e per l'osservanza delle cose vedute, essendo
questo un giovane che veramente cammina il mondo per imparare come conviene, non gli mancano che gli anni per esser stimato degno d'ogni carica. Il signor Alvise Sagredo, spinto dal
nobile esempio del signor Cornaro, si è fermato in Francia per
passar in Inghilterra, e forse anco alla corte dell'imperatore, prima di tornare a casa: spiriti degni d'esser estraordinariamente
commendati dal giudizio di questo sapientissimo Senato, quando
si presenterà l'occasione. </p>
<p>Il debito di denari che ho contratto per servire la Serenità
Vostra procurerò pagarlo col tempo al meglio che potrò; ma
quello che ho convenuto contrarre senz'avere facoltà da soddisfarlo, si contentino Vostra Serenità e le Signorie Vostre Eccellentissime che me ne scarichi, presentandone ad esse il conto,
essendo fatto per loro servizio.</p>
<p>È là il sig. Giacomo Vendramino creditore da me di tutto
quello che potrò mai al mondo per l'amorevole, diligente, fedele ed onorata compagnia ch'ei m'ha fatto; ma perchè egli ha
prestato tutto il servizio alla Serenità Vostra, ed alle Signorie Vostre Eccellentissime suoi principi naturali, e non a me, si contentino che io dica, che è creditore da esse di quei frutti della loro
grata benignità che sogliono far gustare a chi degnamente e
lungamente le serve, come per ognuno di questi capi può pretender il sig. Vendramino al pari di chi si sia altro del suo ordine; sicchè non avrà d'arrossire per vedersi ascritto dalla singolar grazia del suo principe nel numero delli signori di questo
Eccellentissimo Senato, perchè questo soggetto entrato già diciannove anni nella Cancelleria, andò poco dopo a servir il cardinale
Delfino nell'ambasceria ordinaria all'imperatore, da dove necessitato di partire indisposto, prima dell'arrivo del suo successore,
convenne che restasse tutto il peso di quella carica sopra le spalle del sig. Giacomo, che sebben giovane lo seppe portar di quella maniera ch'esperimentò questo Eccellentissimo Senato: dopo,
l'istesso illustrissimo Delfino lo condusse seco nell'ambasceria estraordinaria di Francia, dove gli convenne anco per molti mesi
restar a servir l'illustrissimo sig. cavalier Duodo ambasciatore
ordinario, sin che gli andò da Venezia il secretario che gli fu
assignato, ed il sig. Vendramino non se ne tornò già per stare a
casa, ma per andar subito a servir il suo primo padrone nell'ambasceria di Roma, dove gli occorse, e di venir a Ferrara col
signor cardinale Aldobrandino, e di là tornare a risiedere in Roma solo, mentre il papa si fermò a Ferrara; tornato da Roma
andò immediatamente a servire il sig. cav. Duodo alla corte dell'imperatore, dove un altra volta gli convenne pur restar solo
con tutto il peso di quella ambasceria per la partita di esso Duodo: e da Germania, senza pur tornare a veder la sua casa, è passato in Francia a servire la Serenità Vostra insieme con me.</p>
<p>Del lungo tedio che le Signorie Vostre Eccellentissime hanno patito nel sentire a commemorare solamente questi tanti servizii, considerino quanta sia stata la fatica necessaria nell'esercitarli, e quali danni ne risentisse nella vita e nella borsa per la
spesa, ch'è necessaria al giorno d'oggi in tutte le cose, avendo
egli con ogni maggiore onorevolezza accompagnate le altre sue
lodevolissime condizioni, ma con tutto che si sia vuotata la borsa d'un povero figlio di famiglia come lui, non se gli è però
stanca la volontà di consumare il resto de' suoi anni in servizio
della Serenità Vostra con la prontezza che ha fatto sinora.</p>
<p>Però se l'instituzione che questo sapientissimo Consiglio ha
fatto di ballottare anco li presenti delli secretarii è stata con fine
di concederli con estraordinario termine di gratitudine a chi
straordinariamente serve questo soggetto, e per diligenza di
servizio, e per il danno patito in esso, merita che gli sia fatta
grazia con tutti li voti delle Signorie Vostre di quel presente che
il re cristianissimo gli ha fatto dare, il quale sta a' piedi della Serenità Vostra; perchè un esempio di così giusta gratitudine servì a
maggiormente infiammare e lui ed altri nel pubblico servizio. </p>
<p>Non devo scordarmi dell'obbligo che ho anco col signor
Andrea Suriano, che non potendo il signor Vendramino restar libero dal servizio di Germania, al tempo che io dovevo andar alla
mia carica, egli abbandonando la cura della sua casa che viene
sostentata tutta dalle sue spalle, s'offeri con gran prontezza a venir meco per il tempo che mi fosse bisognato, e così vi stette intorno a sei mesi con tanta mia soddisfazione per il suo valore e per
la sua natural modestia, che per certo, non altro che la venuta del
signor Vendramino m'avria potuto far tollerare con pazienza
la sua perdita. Siccome li servitori della Serenità Vostra che antepongono il servizio di lei al loro proprio interesse, fanno quello
a che sono tenuti, così è parte debita della munificenza di questa
serenissima Repubblica il beneficarli alle occasioni con grazie tali, che li differenzino da quelli, che o non sanno o non vogliono
compire al debito loro.</p>
<p>Io, Serenissimo Principe, Signori Eccellentissimi, mentre ho
servito in questa carica, non ho procurato d'acquistarmi la grazia delle genti con altro che con farmi conoscere servitore fedele
e zelante della riputazione della Serenità Vostra, di che chiamo
Dio in testimonio, come anco di dovere con l'istesso solo fine
esercitare ogni altra carica che piacerà a Vostra Serenità d'impormi, ben sempre col riguardo che si deve alla qualità delle
persone con le quali m'occorra trattare; e Dio benedetto, ch'ha
ajutata la mia retta intenzione, mi ha fatto con tutto ciò provare
segni manifesti d'un'ottima volontà, così delle Maestà del re e
della regina, come di tutti li principi e ministri della corte verso
la mia persona.</p>
<p>Li principi e le principesse ed altri signori me lo hanno mostrato con frequentare la casa della Serenità Vostra assai più di
quelle di tutti gli altri ambasciatori, il che sebbene mi costasse
molto per i banchetti e le colazioni che ero astretto a fare, però prometto a Vostra Serenità che il rispetto della dignità publica, mi rendeva più ambizioso per incontrare simili occasioni,
che avaro per fuggirle.</p>
<p>Il re me ne ha poi dato segno con onorarmi della dignità di cavaliere, ed in modo straordinario, con tutto che conoscendomene
indegno lo fuggii quanto modestamente potei; e con mandarmi a
casa quel presente, che la Serenità Vostra tiene a' suoi piedi, del
quale, se piacerà alla benignità di lei e di questi Eccellentissimi
Signori farmi un dono, lo conoscerò dalla loro sola munificenza,
per valermene a soddisfazione di qualche parte de' miei debiti. Questa causa me lo farà stimare assai, ma molto più il testimonio
che possa restar al mondo, che il mio servizio non l'abbia demeritato.</p></div2></div1></body></text></TEI.2>
