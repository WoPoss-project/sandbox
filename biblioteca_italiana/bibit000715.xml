<?xml version="1.0" encoding="utf-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title> Sentir messa </title>
            <author> Alessandro Manzoni </author>
         </titleStmt>
         <extent> 15970 Kb in UTF-8 </extent>
         <publicationStmt>
            <publisher> Biblioteca Italiana </publisher>
            <pubPlace> Roma </pubPlace>
            <date> 2008 </date>
            <idno> bibit000715 </idno>
            <availability>
               <p> Questa risorsa digitale è liberamente accessibile per uso
						personale o scientifico. Ogni uso commerciale è vietato </p>
            </availability>
         </publicationStmt>
         <seriesStmt>
            <title> Collezione BibIt </title>
         </seriesStmt>
         <sourceDesc>
            <bibl>
               <title> Scritti linguistici inediti </title>
               <title type="part"> v. </title>
               <author> Manzoni, Alessandro </author>
               <editor id="ed"> Stella, Angelo </editor>
               <editor id="ed2"> Vitale, Maurizio </editor>
               <publisher> Centro nazionale studi manzoniani </publisher>
               <pubPlace> Milano </pubPlace>
               <date> 2000 </date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p> Tutti i materiali paratestuali della fonte cartacea non riconducibili alla
				responsabilità dell'autore dell'opera sono stati soppressi nella versione
				digitale </p>
         </samplingDecl>
         <editorialDecl>
            <correction method="silent" status="medium">
               <p> Livello medio: controllo a video con collazione con edizione di
						riferimento </p>
            </correction>
            <quotation form="data" marks="all">
               <p> I simboli di citazione e di discorso diretto presenti sulla fonte cartacea
						sono stati rappresentati sulla versione digitale </p>
            </quotation>
            <hyphenation eol="none">
               <p> I trattini di sillabazione a fine riga sono stati soppressi e le parole
						ricomposte </p>
            </hyphenation>
         </editorialDecl>
         <classDecl>
            <taxonomy id="CGB">
               <bibl> Classificazione generi BibIt </bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date> 800 </date>
         </creation>
         <langUsage>
            <language id="ita"> Italiano </language>
         </langUsage>
         <textClass>
            <keywords scheme="CGB">
               <term> Trattati </term>
            </keywords>
         </textClass>
      </profileDesc>
      <revisionDesc>
         <change>
            <date> 2007-06-08T00:00:00.000+02:00 </date>
            <respStmt>
               <name> Novadata systems </name>
            </respStmt>
            <item> Digitalizzazione - OCR </item>
         </change>
         <change>
            <date> 2007-09-14T00:00:00.000+02:00 </date>
            <respStmt>
               <name> BIBIT </name>
            </respStmt>
            <item> Correzione linguistica </item>
         </change>
         <change>
            <date> 2007-10-14T00:00:00.000+02:00 </date>
            <respStmt>
               <name> Francesca Cascino </name>
               <name> BIBIT </name>
            </respStmt>
            <item> Codifica XML - Codifica manuale </item>
         </change>
         <change>
            <date> 2007-11-21T00:00:00.000+02:00 </date>
            <respStmt>
               <name> Carla Deiana </name>
               <name> BIBIT </name>
            </respStmt>
            <item> Validazione </item>
         </change>
      </revisionDesc>
   </teiHeader>
   <text>
      <body>
         <div1 n="Sentir messa">
            <head> «Sentir messa» </head>
            <p> «Sentir messa è più comune d'udire, ma è d'uso anche questo». Così un uomo il quale ha fatto un grande studio dell'uso e degli scrittori insieme, e a cui Domeneddio ha dato assai di quello che fa che si studii con frutto: il sig. <hi rend="sup"> r </hi> Tommaseo ( <title> Diz. dei Sinonimi </title> , Ediz. di Firenze, pag. 631). E ci riesce assai comodo il poter ricavare questa testimonianza da un libro stampato, perchè sebbene ne avessimo altre che non ci lasciavano alcun dubbio, non avremmo però potuto dire, se non: le abbiamo. </p>
            <p> Ora l'Uso è l'arbitro, il signore delle lingue, come tutti affermano; anzi si può dire, è le lingue stesse. </p>
            <p> Quest'arbitro però è mutabile: qualità la quale è un vantaggio e un inconveniente insieme; ma ad ogni modo gli è ingenita, e pur da nessuno posta in dubbio. Vantaggio, perchè può recare e reca nelle lingue aumento e miglioramento; inconveniente, perchè dove cade toglie loro quella certezza, quella unità, di che hanno tanto bisogno, di che vivono. Chè i mutamenti non si fanno così di punto in bianco, e dal vedere al non vedere: corre un tempo più o men lungo d'incertezza e come di tenzone, nel quale due voci, due locuzioni fanno a rubarsi il mestiere, vivono entrambe e insieme, sono entrambe in uso, nessuna si può dire la voce, la locuzione dell'Uso. E come convien egli guidarsi in questi casi? La cosa stessa porge la regola, e una regola tanto chiara che, finchè si stia sulle generali, pur tutti i precettisti l'ammettono, la prescrivono, o almeno nessuno la impugna. Chè in questo fatto delle lingue, come in tanti altri, gl'imbrogli non vengono già dal non esserci principii generalmente riconosciuti, ma dal non volerli applicare, per amore chi di questo, chi di quel principio privato e arbitrario. </p>
            <p> Quando adunque esce in campo una dizione nuova, strana la qual non pretenda se non fare quel medesimo ufizio che già è fatto da un'altra, convien ributtarla, soffocarla, non lasciarla allignare se si può: poichè ella viene a mettere in forse il certo, a intorbidare il chiaro, a render difficile ciò che non era, a metter contrasto dov'era consenso, a togliere da una dizione quella pienezza e unità dell'Uso, la quale in quanto più dizioni si trova, più lingua si ha. Quindi si vede come quel temere e notare, e impedire le novità della lingua che da alcuni è tenuto rigor pedantesco, sia però in molti casi in tutto ragionevole: e infatti questa cura della purezza (che non è se non serbar l'Uso) si vede essere stata ed essere più generale e più gelosa nelle lingue dove l'Uso è più certo e distinto; come fu la latina, ed è la francese. E in tali lingue chi fa più stima della purezza sono uomini troppo lontani dal pedante: Cesare e Voltaire, per esempio, ai quali c'è ben qualcosetta da apporre, ma tutt'altro. </p>
            <p> Quando però il fatto non s'è potuto tenerlo indietro, o forse non ci s'è pensato a tempo, e una dizione che era stata nuova, abbia preso vantaggio, sia divenuta «più comune» di quella che era prima di essa; allora manifesto è che conviene, per la ragion medesima, fare il contrario. E l'unità che si cerca; e si dee, come in ogni altra cosa, volere andarvi per la via più agevole, più sicura e più spedita. Convien dunque, ognuno per la parte sua, adoperare quando ne venga l'occasione, la dizione già più usitata, e che ha, per dir così, meno strada a fare, per esser la dizione unica dell'Uso; e l'altra intralasciarla, tanto che ne esca affatto. Che in questa materia, come in ogni altra, la scienza degli uomini si riduce a tre cose: certezze, mancanze, e dubbi; e come in ogni materia si vuole anche in questa, le certezze tenerle, alle mancanze supplire quando si possa, senza far peggio, dai dubbi uscire il più presto che pur si possa. E ricchezza, in fatto di lingue, è aver molti modi per significar molte cose; aver più modi per significarne una sola è impaccio e confusione. Epperò noi abbiamo, come ognun vede, voluto parlar soltanto di quelle dizioni alle quali siano sottentrate e già vadano innanzi nell'Uso altre atte a dire il medesimo per l'appunto: quelle che invecchiano o sono anche antiquate affatto per semplice disuso, quelle che sono dismesse ma non iscambiate, e possan pure riuscire utili, è, senza dubbio e senza contrasto, buon'opera rimetterle in onore, restituirle alla lingua, adoperandole dove appunto la loro utilità si faccia sentire, o anche ricordandole e riproponendole semplicemente. </p>
            <p> L'Uso poi di nessuna lingua non è certamente contenuto e ristretto nei libri: il che, se avesse mestieri di prove, basterebbe questa: che l'Uso, appunto perchè è l'arbitro delle lingue, dee di sua natura comprendere e risguardar tutta la lingua: e non c'è una ragione al mondo, per la quale gli scrittori d'una lingua, e meno ancora alcuni scrittori, debbano, senza pure averne preso accordo fra loro, esser riusciti tutti insieme a porre quella lingua tuttaquanta nei libri che è loro venuto in taglio di scrivere. Se questo fosse accaduto o accadesse una volta, sarebbe appunto un accidente, non un effetto naturale e necessario della cosa: ma è accidente che non si dà. Il libro che contiene il più d'una lingua che sia possibile, è certamente un vocabolario ben fatto: nè però i compilatori del meglio fatto vocabolario si son dati nè si daranno mai a credere d'avervi posta dentro tutta una lingua. Ma credessero, e anche fosse: non sarebbe che una lingua quale s'è trovata in un suo momento: chè un vocabolario, finito che sia di stampare, si ferma; le lingue camminano: bene o male che sia (e abbiam notato che c'è dell'uno e dell'altro) è una condizione essenziale dell'esser loro. Sicchè a voler l'Uso per maestro e per giudice; come si dee volere, e tutti dicono che si dee, quelli pure i quali non pensan poi a dire nè a cercare qual sia l'Uso che possa adempier davvero quest'ufizio; a voler dico un Uso intero e sicuro, non è da cercarlo definitivamente &lt;nei&gt; libri; perchè, senza parlar d'altro, talvolta non vi si troverebbe ciò che pur fa d'uopo e che l'Uso ha e può dare: nè a questo, nè a quello, nè a quell'altro scrittore sarà venuta occasion di nominare cosa che l'Uso nomini; talvolta vi si troverebbe soltanto ciò che l'Uso ha avuto, l'insegnamento che questo maestro ha dismesso, la sentenza che questo giudice ha revocata. </p>
            <p> — Ma qual è, dov'è dunque, per la lingua nostra quest'Uso maestro ed arbitro, e insieme mutabile, quest'Uso che dà anche quello che invano si richiederebbe ai libri, l'Uso insomma che voi allegate in questo caso del <emph> sentir messa </emph> ? — potrà domandar qui il lettore. </p>
            <p> Risponderemo che è quell'Uso appunto, in virtù del quale altri ha potuto credere che <emph> udir messa </emph> , per esempio, sia il modo proprio della lingua. Che altra ragione del creder così noi non sapremmo indovinare, che l'esser questa dizione stata usata dal Boccaccio, dal Gelli, dal Cecchi, dal Lasca, dal Firenzuola, dal Varchi, dal Segneri, <note>
                  <p>
                     <quote>
                        <p> «che egli ogni mattina dovesse udire una messa in Santa Croce» </p>
                     </quote> , Bocc., <bibl> g. 1, n. 6 </bibl> , e altrove; <quote>
                        <p> «Onde ne venite voi così in coppia? — Da udir messa» </p>
                     </quote> , Gelli, <title> La Sporta </title> , <bibl> 2, 4 <hi rend="sup"> a </hi>
                     </bibl> , e altrove; <quote>
                        <p> «Io me ne andrò a udir messa, che è ormai tardi» </p>
                     </quote> , Cecchi, <title> La Stiava </title> , <bibl> 2 <hi rend="sup"> o </hi> , 2 <hi rend="sup"> a </hi>
                     </bibl> , e altrove; <quote>
                        <p> «Voglio andare fino ai Servi a udir messa» </p>
                     </quote> , Lasca, <title> La Sibilla </title> , <bibl> I, I </bibl> , e altrove; <quote>
                        <p> «per stare a udire una messa» </p>
                     </quote> , Firenzuola, <title> I Lucidi </title> , <bibl> 3, I </bibl> , e pure altrove; « <quote>
                        <p> non debbe potere star molto, avendo ancora a udir messa» </p>
                     </quote> , Varchi, <title> La Suocera </title> , <bibl> 1, 3 <hi rend="sup"> a </hi>
                     </bibl> e altrove; « <quote>
                        <p> e tornerò bensì a tempo ad udir messa» </p>
                     </quote> , Segneri, Ragionamento XI, <bibl> n. <hi rend="sup"> o </hi> XV </bibl> , e altrove. </p>
               </note> da scrittori insomma che sono unanimemente chiamati scrittori di lingua. I quali usavan forse di stampare o di creare, come dice taluno, le dizioni che loro venivano in taglio di adoperare? Appunto: begli scrittori di lingua che sarebbero riusciti! Le toglievan dall'Uso d'una lingua già bella e creata, fin ch'ella ne avesse da darne loro, come hanno praticato gli uomini d'ogni lingua ai quali è stato dato e mantenuto nome di buoni scrittori. E che ai tempi che vissero i più dei citati da noi, cioè che per tutto il cinquecento, <emph> udir messa </emph> fosse la dizion «più comune» nell'Uso secondo il quale essi scrivevano, non ne vorremmo altro argomento che l'averla essi tanto adoperata: che se v'ebbe mai scrittori che fuggissero i modi strani di dire, furon dessi; e per ciò appunto, come dicevamo or ora, sono tenuti per iscrittori di lingua: che anzi l'un d'essi taccia espressamente quelli che non eran natii di quell'Uso, del pigliare a bello studio le parole «manco usate» come più belle. <note>
                  <p> Gelli, <title> Capricci del Bottaio </title> , Ragionamento V <hi rend="sup"> o </hi> . </p>
               </note> I quali (vogliam dire quegli scrittori di lingua) è da credere, per conseguenza, che vivendo a questi tempi, scriverebbero <emph> ora </emph> o <emph> volta </emph> , secondo i casi, dove scrissero <emph> otta </emph> , e, come tante altre cose, scriverebbero anche <emph> sentir messa </emph> per la ragione che li fece scrivere <emph> udire </emph> ; perchè quell'altra dizione è ora la più comune nell'Uso che essi seguivano, e che (come talun di loro l'ha detto espressamente e di tutti ognun lo sa) era l'Uso della lingua toscana; <note>
                  <p> Chi mai ne dubitasse rispetto al Segneri che non era toscano, vegga quel ch'egli scrive nella prefazione al quaresimale, dove, parlando della lingua, una delle condizioni che pone nelle voci che dice di avere amate è che <quote>
                        <p> «godano credito di sincere in quella città che fatica tanto a coglierne il più bel fiore» </p>
                     </quote> . Il che ci fa credere che già al tempo del Segneri, si dicesse in Firenze <emph> ascoltar messa </emph> (che vi si dice tuttavia, ma non è così comune come <emph> sentire </emph> ), poichè egli ha pure adoperata talvolta quella dizione (Ivi, Ragionamento XII più d'una volta). Ha anche scritto <emph> star presente alla messa, assistere alla messa </emph> ; ma di questi non occorre parlare, non essendo, come ognun vede, sinonimi in ogni caso del <emph> sentir messa </emph> , come sono <emph> udire </emph> e <emph> ascoltare </emph> . E basta bene tre dizioni per significare quel medesimo appunto appunto: anzi due son soverchie. </p>
               </note> quell'Uso che, tutti gli altri, i quali, come loro, sono unanimemente chiamati scrittori di lingua, hanno come loro, seguito, e fattone professione: salvo forse due o tre che hanno, non già fatto, ma professato il contrario: e d'uno abbiam veduto per che brave ragioni. <note>
                  <p> Del Castiglione medesimo, e di quella sua protesta di volere scriver lombardo, ecco ciò che dice il Varchi, al quale, come a toscano, si può ben credere quando afferma che la dicitura d'un libro sia toscana: <quote>
                        <p> «Vada per quelli che scrivono lombardo, volendo scrivere toscanamente; perchè, s'io v'ho a dire il vero, egli disse quello che non volea fare; perchè chi vuole scriver lombardo non iscrive a quel modo. A me pare ch'egli mettesse ogni diligenza, ponesse ogni studio, usasse ogni industria di scrivere il suo <title> Cortegiano </title> (opera veramente ingegnosa e degna di viver sempre) più toscanamente ch'egli poteva e sapeva, da alcune poche cose in fuori» </p>
                     </quote> , <title> Ercolano </title> , ediz. de' Class. Ital., <bibl> T. I, pag. 217. </bibl>
                  </p>
                  <p> 
 Tra le poche cose, se non c'inganniamo, avrebbero a esser le seguenti:. <emph> minera </emph> , per miniera, <title> Cort. </title> , ediz. Cl. It., T. , pag. 14; <emph> gippone </emph> , per giubbone, pag. 22 e altrove; <emph> rimprocchio </emph> , per rimproccio, pag. 29; <emph> brida </emph> , per briglia, pag· 37; <emph> discipulo </emph> , per discepolo, pag· 43; <emph> sutterfugger </emph> la fatica, per sottrarsi alla fatica, pag. 169; <emph> dichiarire </emph> , per dichiarare, pag. 175; <emph> sentare </emph> , per sedere, pag. 197; <emph> un minestro </emph> , per una minestra, pag. &lt;203&gt;; <emph> fenestrella </emph> , per occhiello, pag. 213; <emph> veritevole </emph> , per verace, pag. 217; <emph> mercore </emph> e <emph> venere </emph> , per mercoledì e venerdì, pag. 223; <emph> redamare </emph> , per riamare; le quali donde che egli le abbia cavate, per porle in quell'opera, ci teniam sicuri che ognuno stimi bene ch'elle vi rimangano. Quanto poi all'esser quell'opera <quote>
                        <p> «veramente ingegnosa e degna di viver sempre» </p>
                     </quote> , lo dice il Varchi, e qualcosa di simile hanno pur detto altri di tutt'altre età; dei quali per ciò può nascer dubbio se l'abbian letta davvero. </p>
               </note> Ed è l'Uso appunto che noi abbiamo allegato qui per maestro e per giudice, che avevamo già allegato altrove, e che vorremmo conoscere abbastanza da saperlo allegar sempre: chè l'Uso ha a esser uno, se una ha a esser la lingua. </p>
            <p> Singolar cosa! e fino a che segno sistemi e supposti arbitrari, e obiezioni derivate da questi, e su questi fondate, hanno virtù di oscurar le cose più [ ], di avviluppar le più semplici, di mettere in forse i fatti più manifesti! tanto che le verità più trite possono avere, per un certo tempo e per alcuni, aria di paradossi: tanto che a dire che la lingua di cui si servono per intendersi fra loro gl'italiani delle varie parti d'Italia, è la lingua toscana; una cosa tanto evidente e tanto nota; ci può essere, e c'è chi si maravigli, e aspetti di sentirne le prove. Ben è vero che le prove chi le può meglio somministrare sono appunto que' sistemi e quelle obiezioni le quali hanno fatto che ce ne sia bisogno: e che l'osservare come ciò che gli uni e le altre propongono e suppongono non esiste in fatto, nè potrebbe esistere per la ragion delle cose, è il mezzo più efficace per riporre in piena luce ciò che di fatto è, perchè è possibile. Ma è materia da libri e non da note, da trattarsi exprofesso e alla lunga, non per occasione e alla sfuggita. Pure, poichè abbiam condotto il ragionamento su questo punto (e, per verità, non par che si possa prescinder dall'Uso, chi d'una vera lingua intenda parlare); e poichè il vero brevemente e semplicemente esposto, se non ha quella forza che dovrebbe sopra le menti dove opinioni contrarie abbian preso il luogo suo, molta forza può avere sulle menti libere e spassionate, noi esporremo qui brevemente e semplicemente come la lingua toscana potesse esser la lingua per gl'italiani, e come di fatto ella sia. </p>
            <p> C'è in Italia (come, del resto, se non in tutte, certamente nelle più celebri e più anticamente colte nazioni d'Europa) più dialetti;s e tutti gli italiani, tutti, dico, quelli che hanno cagione, occasione, attitudine a pensare a questo, vogliono una lingua comune. E hanno affè ragion di volerla: chè, senz'essa, sarebber ridotti o a non avere &lt;un pieno&gt;, agevole, sicuro mezzo di comunicar le loro idee, se non ognuno con pochi e dentro più o meno angusti spazi, o a spender la vita in apprendere decine d'idiomi. La voglion quindi per potere spiegar tutti uniformemente que' concetti che collo stromento dei dialetti spiegano in dieci, in venti, in cento modi; la vogliono come un mezzo d'intendersi tutti insieme, quale e quanto l'hanno da questi per intendersi in separate frazioni. La qual lingua, per conseguenza, se ha da far l'effetto, l'ufizio che i dialetti fanno, tanto da potere essere utilmente sostituita ad essi, dee avere le qualità, le virtù, l'efficienza, dirò così, dei dialetti medesimi. Chè i dialetti (ai quali nessuno più di noi desidera che si faccia guerra a morte) sono però cose in sè buone assai, cose eccellenti: hanno tutti di necessità ciò che ci vuole a produrre l'effetto che realmente producono, cioè una continua e piena e regolata conversazione umana; hanno più o meno modi di significare oggetti, avvenimenti, operazioni, giudizi e sentimenti; più o men voci e locuzioni, insomma, secondo che servono ad una più o men ristretta, più o men colta società; ma hanno tutti voci e locuzioni certe, leggi certe, eccezioni certe, <note>
                  <p> Fatto tanto manifesto, anzi necessario, che gli è, stiam per dire, impossibile il negarlo con risoluto e fermo proposito. E se può parer che alcuni l'abbian fatto, anzi molti e sovente, è stata di certo una forza momentanea, che il desiderio di sostenere un sistema, faceva sui loro intelletti. E, per un esempio, il Conte Perticari ( <title> Degli Scrittori del Trecento </title> etc. nella <title> Proposta di alcune correzioni </title> etc. <bibl> t. I, p. I, pag. II </bibl> ) dice è vero così: <quote>
                        <p> «E certamente il fondare quella corretta, pura, veneranda favella che desse nome alla nostra gente, e tenesse l'onorato luogo della latina, non poteva essere opera nè da ignoranti, nè da plebei. Perchè altro sono le parole, altro le grammatiche delle lingue: e quegl'idioti parole avevano, ma non arte di bene collegarle senza errare giammai: non metodi per isfuggire solecismi, barbarismi ed equivoci: non grammatica in somma; chè ella è lavoro e peso da braccia più robuste: e in tutte le antiche e novelle nazioni vuolsi ordinarla non sui perpetui mutamenti popolari, ma sugli eterni volumi de' grandi oratori, de' filosofi e de' poeti; perciocchè virtù non è mai a caso, ma sempre a bell'arte» </p>
                     </quote> . </p>
                  <p> Ma si vegga (alla pag. 28 del libro medesimo) dov'egli si serve della verità contraria, per dimostrare che il latino delle scritture dei secoli di mezzo non fosse lingua parlata. <quote>
                        <p> «Che se quella fosse parlata, conserverebbe almeno una medesima uniformità: sarebbe uguale nelle sintassi e nelle terminazioni e gli stessi errori si vedrebbero in tutti e sempre. Il che veggiamo pure accadere, quando alcuno scrive ne' viventi dialetti plebei: e il Milanese, il Romano, il Viniziano, il Fiorentino hanno ognuno di loro e voci e costrutti e conjugazioni costanti, che scritte da cento autori mostrano sempre la medesima faccia: essendo questa la natura d'ogni più stranio ed indocile dialetto che si parli così fra' ghiacci de' Lapponi, come per le arene dell'Etiopia. Perchè il lume dell'intelletto splende anche a' più lontani da ogni civiltà: e la barbarie stessa si spiega sotto alcune perpetue leggi della natura. Ma que' poveri notaj e cherici dal settecento al mille non iscrivevano favella naturale etc.». </p>
                     </quote>
                  </p>
                  <p> La qual verità medesima era stata allo stesso proposito allegata dal Muratori. <quote>
                        <p> «Qualunque sia» </p>
                     </quote> dic'egli <quote>
                        <p> «la dolcezza o asprezza della Lingua o Dialetto di qualsivoglia Popolo, la sperienza nondimeno ci fa vedere che ogni Popolo usa natural grammatica per esprimere i suoi pensieri: di modo che anche la stessa Plebe, e i Rustici ignoranti, nel parlare non commettono errore nelle concordanze de' Nomi, Verbi, Tempi etc. e se ne commettessero sarebbe tale errore e maniera di dire comune a tutto quel Popolo» </p>
                     </quote> . (<title> Antich. Ital. </title> Dissert. <hi rend="sup"> e </hi> 32 <hi rend="sup"> a </hi> ) </p>
                  <p> Se non che, se fossero «comuni a tutto un Popolo», non sarebbero errori ma parte della lingua: chè parte della lingua e non errore è ciò che «usan tutti e sempre»: non avendo le parole altra ragione che una convenzion generale; ed essendo le lingue una cosa, in cui, come dicon bene i francesi
 <quote rend="block">
                        <p>
                           <foreign lang="fra"> 
Quand tout le monde a tort, tout le monde a raison. </foreign>
                        </p>
                     </quote>
                  </p>
                  <p> Ma nei due luoghi citati, come troppo sovente altrove, la parola <emph> Popolo </emph> è adoperata in due significati affatto diversi: ora vuol dire tutti. gli abitanti d'un paese, ora una parte non mai ben definita. Ed è, come tutti gli equivoci, cagion feconda di false e strane conseguenze, proponendosi spesso sotto quel nome una cosa, e conchiudendo d'un'altra. Si dirà, per esempio che il popolo usa locuzioni barbare; ed è vero se per popolo s'intenda alcuni uomini, e quelle locuzioni son barbare appunto perchè sono soltanto d'alcuni; e si conchiuderà che il dominio della lingua non può competere al popolo: e per popolo s'intende poi una società intera, della quale quegli alcuni non sono che una parte e, in quel caso, una eccezione. Un abuso simile, anzi il medesimo si fa del nome di dialetto, adoperandolo egualmente a significare quando un fatto d'eccezione, quando un fatto generale e predominante. Si chiama dialetto il parlare di quella parte di cittadini che abbiam detto pur ora la parte men colta: il parlare, cioè un certo numero di vocaboli, di modi, d'inflessioni peculiari di quella parte: e si dice che un dialetto &lt;non&gt; è nè può esser mai una lingua: e si ha, non una ma cento mila ragioni, finchè per dialetto s'intenda un tal parlare, anzi una tale particolar varietà d'un parlare. Ma per dialetto s'intende anche altro, tutt'altro: l'intero idioma d'una società d'uomini viventi insieme; e di questo si vuol conchiudere che non è nè può esser mai una lingua: cioè che non possa esser lingua la sola cosa al mondo che sia vera lingua. E di questo strano equivoco un esempio insigne si può vedere in un de' luoghi sopra citati: laddove chiama «dialetti plebei» il Milanese, il Romano, il Viniziano, il Fiorentino: come se tali idiomi appartenessero ad altrettante plebi; mentre, la plebe (per servirci di questa parola, la quale grazie al cielo non ha più in Italia, nè in &lt;alcun altro&gt; colto paese d'Europa, quella precisa e ferma significazione che aveva in Roma antica) mentre la plebe non fa altro che adoperarli diversamente in qualche parte, confessando essa medesima di parlar male in quella parte, e vergognandosene, non che pretendersi autrice e signora d'un idioma! Come se, per toccar d'un solo, la Quarantia, il Senato, i Procuratori di San Marco, i Dieci, il Doge di Venezia, che in veneziano trattavano le cause private e gli affari dello stato si tenessero o fosser da alcun tenuti per una plebe! e plebe le donne loro colle quali pure in veneziano conversavano, ed esse fra loro e con chicchefosse veneziano; plebe i gentiluomini, gli avvocati, i negozianti, che quel medesimo facevano e fanno, e faranno fin tanto che non abbiano ugualmente alle mani un altro idioma che possa prestar loro un eguale servigio. </p>
               </note> e quindi un modo certo di acquistarne, <note>
                  <p> E chi pur tiene che i dialetti siano circoscritti a poche materie e le più volgari, non avverte a quella proprietà che hanno tutti gli idiomi vivi e parlati di ricevere in ogni occorrenza, e, per dir così, senza avvedersene, i termini che siano necessari al discorso qual ch'e' sia, quando manchin loro e manchin davvero. Tuttodì si parla in questo e in quel dialetto di storia, di metafisica, d'economia politica, d'astronomia, di chimica, di meccanica, d'ogni scienza ed arte, senza che a chi parla con cognizion di causa, vengan meno i termini occorrenti, e senza che agli ascoltatori cada pure in pensiero che una gran parte di quei termini possono esser di fatto stranieri al dialetto di cui quegli si serve. </p>
               </note>  di smetterne, di scambiarne, posseggono un Uso continuamente attivo, e quindi sempre facile a riconosce re, sdegnoso delle trasgressioni che nascono da ignoranza o da stranezza, facile alle licenze utili, argute, conformi alla sua indole, che lo forzan quasi a dir meglio ch'ei non credesse potere; aperto sempre, come abbiam detto qui sotto, alle necessarie o utili novità: son lingue insomma. Nè è però vana nè capricciosa la consuetudine del distinguerli col nome speciale di dialetti, perchè hanno realmente una qualità speciale e importantissima, per cui è ragione e comodo avere un nome particolare per significarli: ed è l'essere usati da una parte soltanto d'una nazione, e dal resto nè conosciuti, nè voluti. Ma ella è, come ognun vede, qualità puramente accidentale e di fatto, non punto intrinseca, nè che alteri o tocchi l'esser loro. Indi è che non riesce punto strano il dire, come si fa tuttodì, e forse da per tutto, la nostra lingua, la lingua tale, parlando d'un di questi dialetti: si prescinde allora da quella circostanza di fatto, da quella qualità accidentale, e si avverte soltanto alle qualità essenziali e, direm così, costitutive di lingua, che quel dialetto ha, come tutti le hanno. E per la stessa cagione, le denominazioni d'idioma, di linguaggio, di volgare si danno egualmente a quelli che appartengono soltanto a una parte di nazione, e a quelli che sono da nazioni intere voluti, riconosciuti per loro lingua comune. <note>
                  <p> Sarebbe però bene che i primi si chiamassero dialetti unicamente e sempre, nel discorso come negli scritti; e per la ragion medesima per cui è stato bene cominciare a distinguerli con un tal nome; perchè in esso é come compresa e ricordata quella loro qualità di fatto del non servire di lingua comune, dell'essere anzi un ostacolo a questo fine; sicchè il nome medesimo avverte quasi come sia utile l'abbandonarli. Così, e pur per quella ragione sarebbe bene ristringere il nome di lingua a quelle sole che a un tal fine si vogliono; non perchè quel nome convenga ad esse specialmente per una loro essenza speciale, ma perchè, occorrendo più sovente di ragionar di esse che dei dialetti, il nome che era generale è stato più sovente adoperato per esse, sicchè serve in molti &lt;casi&gt; per distinguerle e contrapporle a quelle altre lingue per le quali si adopera più sovente il nome di dialetto. E, come abbiam detto appunto poco fa, nelle lingue il <emph> più sovente </emph> conviene mutarlo in <emph> sempre </emph> ; e principalmente nei casi in cui al vantaggio di non avere l'impaccio di più nomi si aggiunga il vantaggio di distinguere cose del medesimo genere, ma delle quali una si vuol promovere, e l'altra rimovere, quanto è possibile. </p>
               </note> Perciò coloro che alla lingua toscana hanno fatto rimprovero, e dato eccezione che sia in sostanza un dialetto, non si sono avveduti che con questo gli davan lode, gli rendevan testimonianza che sia ciò che dev'essere, una lingua vera e reale, formata, vivente, operante, riconoscibile per quel mezzo che tutte le lingue, per una società d'uomini che la favellino, e l'adoperino tutti e a tutto: che sia, dico, ciò che dev'essere, non solo rispetto a sè e all'uso a cui serve primitivamente e naturalmente; ma rispetto al servir di lingua comune agli italiani, i quali volendo una lingua, ne vogliono e ne deggion volere una vera e reale, formata, vivente, operante, riconoscibile al modo che tutte. </p>
            <p> Se dunque gl'italiani avessero aspettato fin qui a sentire il bisogno d'una lingua comune, uno potrebbe dir loro: — Lingue, ne avete molte: una, e a ragion, ne volete: sceglietene una. Che sceglier la cosa che è, che la natura ha fatta coi mezzi propri della cosa medesima, si può: comporre la cosa a capriccio senza i mezzi naturali ad essa, o volerla vedere, porre dove non è, non vi essendo stati quei mezzi, sarebbe tentativo inutile o inganno dannoso. Andate dunque d'accordo in riconoscerne una, d'accordo in divolgarla, mandarla attorno quei che l'hanno naturalmente, gli altri in riceverla, cercarla, farla loro quanto è possibile, in tutto, se è possibile. E quanto allo sceglierne una piuttosto che un'altra, l'intento vostro medesimo e i fatti vi guideranno. Certo non vorrete prenderne una che sia ristretta in un piccolo circuito, parlata da pochi, e che hanno poche e poco dissimili faccende, una che differisca grandemente dalle altre che avete, come sarebbe la lingua de' Sette Comuni. E le altre che sono in miglior condizione, non può far che siano in condizion tanto eguale da lasciarvi in forse, nè infraddue. Una ce ne sarà che, per una cagione o per l'altra, e principalmente per uomini che v'abbiano scritto dentro, sia più dell'altre nota a quelli stessi i quali non la posseggono. Chè i vostri idiomi (dico quasi tutti, e i più notabili) hanno, per esser d'una sola famiglia, questo vantaggio d'esser pure intesi tanto o quanto, più o meno, anche fuori del luogo di cui sono propriamente idiomi. Quella adunque che sia stata posta in iscritti che abbian rivolti in sè gli sguardi di tutta Italia, quella prendete addirittura: chè in vece di porvi da capo in via, non avrete altro che a proseguir per una via già incominciata. — </p>
            <p> A che questa strana ipotesi? Per ricordare il fatto; per ricordare che gl'italiani hanno appunto scelto fra le tante lingue loro, una lingua, volutala, riconosciutala, e non da oggi nè da ieri. E quale ella sia, è forse mestieri dirlo espressamente? S'è egli mai veduto che un uomo abbia scritto un libro, protestando di averlo scritto in volgar bolognese o genovese o piemontese o milanese o veneziano o napoletano o che altro; e tutta Italia rispondergli: voi mi siete maestro in fatto di lingua; codesta vostra è la lingua ch'io voglio, o ch'io vorrei: com'ella risponde da quattro secoli e mezzo al Boccaccio che ha pur protestato che scriveva quel <title> Decameron </title>  in <quote>
                  <p> «fiorentin Volgare» </p>
               </quote> ? <note>
                  <p> Introduz. <hi rend="sup"> e </hi>  alla g. <hi rend="sup"> a </hi> 4 <hi rend="sup"> a </hi> . </p>
               </note> S'è egli udito mai, da un qual cheduno, una qualche volta chiamar col nome d'una di quelle altre città o province, la lingua d'Italia, come da tanto tempo, quando di proposito, quando e più sovente, senza farvi avvertenza, per consuetudine, a guisa di nome proprio, ella è stata ed è chiamata lingua toscana, in ogni parte d'Italia, in ogni condizion di persone, dal Tasso che dà questo nome alla lingua in cui ha scritto la <title> Gerusalemme </title> , <note>
                  <p>
                     <quote> «	 <lg>
                           <l> Gidippe ed Odoardo, i casi vostri </l>
                           <l> Duri ed acerbi, e i fatti onesti e degni </l>
                           <l> (Se tanto lice a' miei toscani inchiostri) </l>
                           <l> Consacrerò fra' pellegrini ingegni </l>
                        </lg> » </quote> , <title> Gerus. </title> , <bibl> XX, 94. </bibl>
                  </p>
               </note> fino al contadino che lo dà alla lingua in cui il suo curato gli spiega il Vangelo? E se questo non è averla l'Italia riconosciuta, confessata per la lingua ch'ella vuole, che sarà mai? </p>
            <p> — Non tutti però, dirà forse qui taluno: c'è ben chi l'ha negata; e pur non da oggi nè da ieri, nè, se al ciel piace uomini oscuri e da nulla.— </p>
            <p> Stavamo appunto per dirlo noi: che, quando altro non ci fosse, sarebbe questo fatto, se non una prova, un singolare indizio della verità. Come avvien egli che la lingua toscana sia la sola di cui altri neghi tal cosa? e che a nessuno mai occorra nè sia occorso sbracciarsi per dimostrare che l'idioma piemontese o napoletano o milanese non è altrimenti la lingua d'Italia? </p>
            <p> Si dirà forse che coi toscani soli s'è dovuto litigar su una tal pretensione, perchè essi soli la mettevano in campo? e che s'è dovuto rifarsi ogni poco a ribatterla, perchè essi, nonostante ogni contrario argomento, tenevan duro a sostenerla? </p>
            <p> Questa appunto è strana: l'avere essi soli messa in campo e mantenuta una tal pretensione. Che fuor di Toscana nessun sappia pretendere quello che non gli appartiene? Che napoletani, romani, romagnoli, e tutti quanti siamo, vedendo che un drappello d'italiani si appropriava così sicuramente quella lingua che è patrimonio comune, che non è più qui che là, che è da per tutto in un certo qual modo, e in nessun luogo davvero; e che trovavan pure una quantità d'italiani che acconsentiva buonamente a questa lor presunzione, e, che è pur qualche cosa, forzavano altri a litigare senza poter mai vincerla mai del tutto e finirla; a nessuno fuor di Toscana, non sia mai venuto il ticchio di fare altrettanto, e di provare dal canto suo come la gli riusciva? Ma vogliam noi vedere, o piuttosto occorr'egli cercare il come e il perchè ai toscani soli sia venuta in capo una tale albagia? Perchè leggendo quei libri, che tutta Italia chiamava e chiama libri di lingua, si trovavano in casa loro, trovavano, non dico parole intese da loro, ma le parole usate da loro, tanto che volendo esprimer le cose medesime non solo avrebber saputo usar quelle parole, ma sarebbero stati costretti ad usarle, non ne avendo altre; tanto che, leggendo quei libri si sarebbero apposti ch'eran fatti in casa loro e del loro, quando non l'avesser veduto, quando gli autori non lo avessero detto. E loro venuta in capo una tale albagia come e perchè la verrebbe in capo a noi altri milanesi se una mattina ci sentissimo dire che le commedie del Maggi, le rime del Balestrieri, del nostro amico Porta, del Pellizzoni, sono scritti di lingua. </p>
            <p> — Ma se mai, non essendo avvenuta, nè certo per avvenire tal cosa, a qualche milanese quella albagia venisse pure in capo? — Non verrà, via; si può quasi dir di sicuro. — Ma se venisse? chè dalle pazzie de' cervelli umani non si può mai esser sicuri; se qualche milanese uscisse a dire che il suo idioma sia la lingua d'Italia? — Oh allora si può esser sicuri d'un'altra cosa: chè non sivedrebbe da varie parti d'Italia insorger uomini dotti a voler dimostrare che non è vero, nè altri succedere a questi, e mettersi in piedi una lite e moltiplicarsi i volumi e contrapporre alla cosa proposta da quel buon milanese una cosa e un'altra e un'altra: non gli si contrapporrebbe pure un nego: gli si risponderebbe con uno spalancar d'occhi, con uno stringer di labbra, o con quel breve sorriso che si dà in risposta a chi (ha) voluto per celia dire uno sproposito e dirlo ben grosso. </p>
            <p> Sicchè a tutti quelli che hanno domandato (e ognun sa che gran parte abbia avuto nella questione una tal domanda) che natural prerogativa, che qualità essenziale e propria di esso solo abbia l'idioma toscano per essere a differenza degli altri, l'idioma, la lingua per l'Italia, si poteva e si può rispondere che nessuna; che anzi a poter esser la lingua per l'Italia, doveva aver le qualità naturali e proprie di tutti gl'idiomi. Non ha, più degli altri d'Italia che un fatto, l'essere stato riconosciuto e adottato dall'Italia: fatto che d'alcuno di questi idiomi doveva avvenire, se l'Italia voleva avere un vero e reale idioma, un di quelli che sono perchè gli ha fatti natura; e che è avvenuto di questo perchè c'eran più ragioni accidentali per esso che per gli altri. E sarebbe cosa curiosa a osservare, come quei medesimi che non lo hanno voluto riconoscere per lingua italiana, abbiano però tutti riconosciuto in esso qualcosa che negli altri non era: con che son venuti, chi per una via, chi per un'altra, a restituirgli senza avvedersene, ciò che gli negavano avvertitamente. </p>
            <p> Tale è il privilegio e la virtù ingenita del vero: che detrargli il tutto è cosa troppo difficile, e quel poco che gli si lascia è atto a tirar con sè il rimanente. Uno, per esempio, (del quale ci ricordiamo con riverenza e con amore, pur dovendo accennare in che ci è forza e troppo importa dissentir da lui) <note>
                  <p> Il P. Cesari, <title> Dissertax. <hi rend="sup"> e </hi>
                     </title> . </p>
               </note> riprovò la lingua toscana d'oggidì, come guasta e corrotta; ma volle insieme che lingua d'Italia altra non sia, nè possa essere che la lingua toscana. Il che posto, e posto che per l'Italia s'abbia a volere una lingua viva; e che una lingua viva abbia a avere un Uso vivo, attuale, continuo; l'Uso toscano d'oggidì avrà a essere, qual ch'ei pur sia, l'Uso della lingua d'Italia. Guasto e corrotto poi volle egli che sia l'Uso toscano d'oggidì, perchè e quanto differisca, da che? dall'Uso d'un altro tempo o d'altri tempi; il quale Uso era per la ragione e al modo che il presente, e che gli Usi di tutte le lingue, quante sono: era perchè era. Del quanto poi differisca in effetto quest'Uso d'oggidì da quello amato unicamente da lui, aveva egli presa vera informazione, cercando e studiando quest'Uso presente, come aveva fatto coll'altro, per paragonarli davvero insieme? Non pare punto; ma stimò che la differenza fosse dimolta dimolta per alcuni scritti moderni di Toscana, e Dio sa quali! come se una lingua, l'Uso d'una lingua fosse in alcuni scritti! Talchè volendo attenersi a quel suo tale Uso, del trecento e del cinquecento, e appunto per esservisi attenuto, venne poi a mettere ne' suoi scritti, e alla luce d'Italia dimolto dimolto toscano vivente, che viveva già in que' secoli, e non è per morire sì tosto; dimolto, dimolto, dico, e rispetto a vocaboli e locuzioni, e più forse rispetto all'atto, all'andare, all'indole e, dirò così, all'intonazione di quella lingua. Di che sia, come nel resto benedetta la sua memoria, come d'uno dei più segnala ti benefattori dell'Italia in questo fatto della lingua: la quale, se è da desiderare che all'Italia sia messa innanzi una e intera quanto si può, è pur da ringraziare assai chi gliela dà mescolata con ciò che non è più suo, ma gliene dà: tale è la condizione d'Italia, e il bisogno che ha di questa lingua! </p>
            <p> Un altro, invece, negò risolutamente che l'idioma toscano sia, nè debba essere la lingua d'Italia; volle bensì che fosse il dialetto dominante, principale, primario. E non s'avvide che nelle cose dove l'unità è condizione essenziale, a cui si dà le prime parti, si dà il tutto; non pose mente che l'Uso dovendo essere uno, non c'è luogo al secondo nè al terzo, che sarebber più Usi, cioè più lingue, o piuttosto una confusione e una zuffa di lingue. E a quel dialetto contrappose poi una che chiamò lingua comune <note>
                  <p> Cesarotti, <title> Saggio sulla filosofia delle lingue </title> , <bibl> Parte III.a, § 11 </bibl> , e altrove </p>
               </note> ; non ponendo mente anche quivi che, se una tal lingua c'è, e dovunque una lingua sia, non ci può essere fuori di essa e rispetto ad essa nulla di predominante, di principale, di primario. Abbiam detto: fuor d'essa; poichè, se s'avesse a intendere che questo dialetto sia parte della lingua comune, e gli altri con esso, come si potrebbe mai chiamar lingua una somma, una congerie di dialetti? E per verità non è facile, anzi non è possibile risolversi se s'abbia a intendere l'uno o l'altro; perchè infatti quel sistema intende ora l'una ora l'altra cosa, <note>
                  <p> L'una, per esempio, al luogo che abbiamo accennato poco sopra e che trascriviamo qui: <quote>
                        <p> «L'uso, qualunque siasi, fa legge quando sia universale, e comune agli scrittori ed al popolo; nè, ove sia tale, può mai riputarsi vizioso, poichè finalmente il consenso generale è l'autore e il legislator delle lingue. Ma se una nazione separata in diverse province, senza una capitale che eserciti veruna giurisdizione monarchica sopra le altre, avrà un dialetto principale e una lingua comune, l'uso anche generale del dialetto primario non potrà dirsi universale, nè per conseguenza aver forza di legge, se non quando resti autorizzato dal consenso della nazione, e accolto dalla lingua comune» </p>
                     </quote> . Dove il dialetto principale e la lingua comune sono poste espressamente come due cose separate; e il primo è tanto fuori della seconda, che ha mestieri d'esservi accolto, e può esservi accolto in parte. </p>
                  <p> L'altra, alla parte IV, § 11, nei seguenti termini: <quote>
                        <p> «Arrestandoci nella nostra (lingua), siccome comuni all'Italia furono le rivoluzioni politiche, comuni le cagioni che le produssero, comune l'antica lingua che vi dominava, comune ancora doveva riuscire il nuovo idioma che ne derivò. Non v'è lingua senza dialetti, come non v'è sostanza senza i suoi modi; nè però la lingua cessa d'esser una; altrimenti vi sarebbero tante lingue quante città. La sintassi uniforme, le desinenze, la massa comune dei vocaboli, la conservazione delle lettere radicali, sono i caratteri distintivi d'una stessa lingua: i termini particolari, le frasi proverbiali, qualche singolarità nelle parti dell'orazione, e sopratutto le alterazioni della pronunzia, costituiscono i dialetti. Ora in ogni città d'Italia regna lo stesso sistema di costruzione e di reggimento anche nella bocca del volgo, comune è la maggior parte de' vocaboli, e comunemente intesa, perchè le radicali, o sono le stesse, o affini tra loro» </p>
                     </quote> . </p>
                  <p> Dove è detto tanto distintamente, quanto si possa una cosa per sè confusa e ripugnante a se medesima, che i dialetti sono nella lingua comune. E così questa lingua comune che poco fa poteva accogliere poco o molto dal dialetto predominante, ora li comprende tutti, è questi medesimi. E, per non notare altro di più, che troppo ci sarebbe da fare, s'è potuto in questo luogo vedere che una delle cose che fanno le lingue essere une, e che pur si trovano in questa lingua comune d'Italia, è la sintassi uniforme, lo stesso sistema di costruzione. Ora si guardi al C. II della Parte I. <hi rend="sup"> a </hi> , e si troverà che una delle ragioni perchè il predominio d'un dialetto giovi alla lingua, si è che <quote>
                        <p> «accerta un sistema di costruzioni, essendo meglio finalmente una sintassi, qualunque siasi, che cento» </p>
                     </quote> . E non maraviglia: chè i fatti, dico i più elementari ed essenziali, non possono comparir sempre i medesimi, a chi li guarda o li traguarda, soltanto all'intento di farli servire ad un sistema arbitrario. </p>
                  <p> 
 Ma questa che il sistema ci dà per lingua una e comune, è poi la voluta da esso? Chè, trovatane una tale, pare che sia da starci, essendo appunto quello che noi vogliamo ed è ragion volere. Signor no: e perchè infatti la non è nè comune, nè lingua (chè una lingua è un tutto, un complesso di cose simili, non la somma casuale e imperfetta di ciò che è di simile in più idiomi) il sistema non si ferma questa volta, e va in cerca d'altro. E trova, anzi aveva già trovato, un'altra cosa, la <quote>
                        <p> «lingua scritta» </p>
                     </quote> (P. I, C. III), la quale (P. I, C. IV, 2) <quote>
                        <p> «dee considerarsi come il compimento e la perfezione della lingua parlata» </p>
                     </quote> (una lingua che è il compimento e la perfezione d'un'altra!). La quale lingua scritta poi <quote>
                        <p> «non dee ricever la legge assolutamente dall'uso del popolo. L'uso deve dominar nella lingua parlata, non nella scritta. Se l'uso dovesse prendersi per norma, verrebbero ad autorizzarsi tutte le sconcordanze, le irregolarità, le storpiature della pronunzia» </p>
                     </quote> . Ma non abbiam noi veduto poco fa che <quote>
                        <p> «l'uso, qualunque siasi, fa legge» </p>
                     </quote> , è <quote>
                        <p> «l'autore e il legislator delle lingue» </p>
                     </quote> ? Sicchè codesta «lingua scritta», nella quale l'uso non dee dominare, avrebbe a essere una lingua senza autore nè legislatore, senza legge. Si dirà forse che l'Uso a cui il sistema concede tanto, cioè il tutto, è l'Uso «comune agli scrittori ed al popolo», l'Uso del «consenso generale»? e che quello a cui dinega il dominar nella «lingua scritta» è «l'uso volgare del popolo»? Così è infatti, e così i sistemi arbitrari vi scappan talvolta di mano, che uno non li possa trovar in contraddizion flagrante con sè medesimi: ma come? ommettendo ciò che, secondo essi pure, è necessario. Ha detto il sistema (d'accordo qui colla ragion delle cose) che l'Uso è «finalmente l’autore e il legislatore delle lingue»: qui ci propone per lingua, quella ch'egli chiama «lingua scritta»: cerchiam dunque qual sia l'Uso che debba dominare in essa; e troveremo che nessuno. Poichè, dopo aver dinegato questa autorità, quest'ufizio di far legge all'uso degli scrittori approvati (sebben lo conceda loro altrove, P. III, C. II, 2, dicendo: <quote>
                        <p> «Qualora fra gli scrittori celebri v'è discordanza nell'uso, debbe esser lecito a chi scrive di determinarsi col suo giudizio» </p>
                     </quote> : il che è dire che dove essi concordano, non è lecito dipartirsi da loro, fanno legge) dopo aver pure dinegato questa autorità ad altre cose, nelle quali guai chi volesse entrare, conchiude che: <quote>
                        <p> «la lingua scritta debb'aver per base l’uso, per consigliere l'esempio, per direttrice la ragione: l'uso, perchè, ove si prescinda interamente da esso, la lingua non sarebbe più intesa dalla nazione, etc.» </p>
                     </quote> . </p>
                  <p> Sicchè non occorre pur domandare a questo sistema, se ci sia al mondo una cosa la quale si possa propriamente chiamar la «lingua scritta», come si dice la lingua latina, la lingua francese, la lingua inglese; se la scrittura sia o possa mai essere altro che uno speciale adoperamento d'una lingua; se un modo speciale d'adoperare una cosa, modo secondario ad essa, e che la suppone, come ogni specie suppone un genere, possa mai essere uguale in natura alla cosa medesima; se gli scrittori siano una distinta e reale società d'uomini, una di quelle a cui è dato, anzi prescritto dalla ragion delle cose l'avere una lingua reale e distinta, o se non sian piuttosto una parte, membri sparsi d'una reale società; se, per conseguenza, possa mai trovarsi negli scritti intera ed originaria e vivente per sè la cosa che i loro autori v'hanno posta in parte, e per averla ricevuta d'altronde; nè altro: <foreign lang="lat"> habemus confitentem reum </foreign> . Il sistema dice da sè, confessa, anzi vuole che questa sua non sia una lingua, quando vuole che non debba in essa dominare ciò che, pur secondo esso è l'autore e il legislatore delle lingue; quando richiede soltanto che non si prescinda interamente da esso. Ma gli è che dei diversi usi che enumera, va dimostrando che a nessuno può competere questa ragione. Lo abbia dimostrato; nessuno di quegli usi sia da tanto; ma quale è? Quale è «la legge, l'autore, il legislatore delle lingue», per «la lingua scritta che è il compimento e la perfezione»? Nessuno. Non è una lingua fatta, e da potersi quindi discendere, prendere, adoperare, che il sistema vuole e propone; ma una lingua che ognuno ha da fare, volta per volta, prendendo una cosa per base (se base vuol dir qualchecosa), un'altra per consigliere e un'altra per direttrice; se consiglio e direzione si può trovare in cosa che non abbia legge. È insomma una lingua da farla ognuno e da non esser fatta mai. </p>
                  <p> 
 Il poco che abbiam potuto osservare di questo sistema (e c'è ben altro chi lo avesse a ricercar di proposito) basterebbe a chiarire che invece d'una lingua, esso ce ne da molte e nessuna: troppo e niente. Il qual sistema, come si scosta dalle idee universali e perpetue, perchè necessarie, in fatto di lingua, così s'accosta, e nel modo e nella sostanza, ad altri sistemi arbitrari sul fatto speciale della lingua italiana: essendo costretti, per dir così, tutti questi sistemi a somigliarsi più o meno fra loro dal loro comune proposito di rifiutar ciò che è, perchè poteva essere, e di cercare altro in sua vece. </p>
               </note> sa il cielo con quante altre, sotto il nome di lingua. Solo ai dialetti lo dinega, appunto perchè sono nella sostanza, vere lingue; e ad una lingua davvero quel libro non pensava. E sarebbe pure un fatto curioso e importante da osservare, come; e per una ragion medesima, tutti gli altri sistemi che al par di questo vogliono altro che la lingua toscana, propongano poi più e diverse cose, e nessuna che vera lingua sia, e atta perciò a far gli effetti d'una lingua. Talchè chi ad uno di questi sistemi domandi, ciò che in fatto di lingua è il principio e il termine, con che regola, a che segnale si possan trovare e si debban riconoscere le parole di questa lingua, ne avrebbe, quando una risposta e quando un'altra, e nessuna atta all'uopo. E non faremo contro ciò che abbiam professato da principio, di non voler cioè cercare nelle <title> Osservazioni </title> materia di ripicchi, ma occasion soltanto di mettere in chiaro punti importanti alla question della lingua; non faremo dico contro questo proposito, ricavando qui da esse un esempio che ci somministrano opportunissimo all'assunto presente. Noi troviamo in esse per ragione del non esser parole da usarsi alcune delle usate nel <title> Marco Visconti </title> , ora, che i «dizionari» non le hanno, ora che chi le usa «non se la potrà intendere a Torino, a Firenze, a Napoli»; ora, che se ne poteva trovar «altre in tutti i buoni scrittori», ora, che i «comici italiani» dissero altrimenti e bene: cose, come ognun vede, assai diverse, e sovente opposte: potendoci essere, anzi essendoci di sicuro nei «comici italiani», parole alle quali altri potrà apporre a ragione che con esse uno non potrà «intendersela a Torino a Napoli» e manco «a Firenze»; e parole colle quali uno potrà intendersela in queste e in altre città e alle quali parole altri potrà apporre che non siano nei «dizionari»; parole che possono essere in questi e non in «tutti i buoni scrittori»; supposto che sia chiarito quali siano i «buoni scrittori», che s'abbia a intendere per i «comici italiani» e per i «dizionari», se tutti o alcuni e quali appunto; che s'abbia a intendere per «Torino», «Firenze» e «Napoli»; se tutte le città d'Italia, o alcune e quali, e se le città soltanto; e lasciando stare dove è detto semplicemente: «non corre», «non è proprio», codesto non è «italiano», questo sì; «la lingua manca ella del modo di esprimer questo?», senza che sia posta mai, nè si possa sottintendere la norma generale ed unica colla quale discernere le parole «proprie, italiane, di lingua». Abbiam detto generale, perchè ella possa comprendere tutti i casi, e valere, per conseguenza anche nei casi posti in questione; abbiam detto unica, perchè non dica sì e no sul soggetto medesimo. </p>
            <p> Ma, tornando il più presto ai sistemi in genere, la cagione poco fa accennata del proporre essi appunto sotto nome di lingua ora una cosa, ora un'altra, e nessuna atta all'uopo vero, si è che all'uopo vero al come cioè aver tutti gl'italiani (quanto è possibile) un sol modo di dir le cose che dicono quali a un modo, quali a un altro, e parrebbe a tutti di star freschi se non avessero un modo qualunque di dirle, ad una lingua insomma per tutti e per tutto, quei sistemi non pensavano: e non si proponendo il vero e natural fine della cosa, non maraviglia che non cercassero il vero e natural mezzo. Un altro fine si proponevano, un fine loro particolare, un fine, non sociale, ma letterario: volevan provvedere al come alcuni potessero scriver d'alcune cose, e cercavano qual fosse il mezzo o più bello, o più nobile, o più ricco, o più stabile, o più regolare, o il mezzo comune di fatto, a quegli alcuni, s'intende. Ma la ragion delle cose non comporta che ci sia una parte senza un tutto, un ramo senza un albero, un effetto particolare senza una cagion generale, una speciale operazion di lingua, senza una lingua: ond'è che quei sistemi non danno nè posson dare, non solo quello che s'ha a volere, una viva e vera lingua, ma nè anche quello che si propongon di trovare e di dare. Che se in tutta Italia si scrive, se c'è una letteratura coltivata in fatto e tenuta in piede da uomini di tutte le parti d'Italia, se c'è l'effetto, gli è perchè ci è anche la cagione; gli è perchè una cagione può essere sconosciuta e negata e operar tuttavia; e farla operare cogli altri e meglio, per avventura, degli altri que' medesimi che la sconoscono e la negano. Se il ramo si coglie in tutte le parti d'Italia, gli è che l'albero è stato in tutte propagato, ed ha allignato più o meno. Gli è che gli scrittori toscani di nascita e gli scrittori toscani di elezione sono stati in tutta Italia ricevuti e studiati più o meno per iscrittori di lingua. Gli è che all'Italia è stato dato da toscani un vocabolario toscano, nel quale non direm certamente che vi sia tutta la lingua che può essere in un vocabolario, e quella sola che è lingua vera; ma ce n'è, e non poteva non essercene assai; un vocabolario del quale sarebbe ridicolo il dire che sia stato unanimemente ricevuto da tutti; ma del quale bisogna pur dire che è stato da molti ricevuto come regola, e anche più che non possa portar mai la natura d'un vocabolario; bisogna dire che è stato ancora più adoperato e seguito in pratica che non sia stato espressamente riconosciuto; un vocabolario, del quale non fa pur mestieri il dire che non ha avuto competitori, poichè gli altri hanno preso il tutto o quasi il tutto da esso, aggiungendoci qualcosa del loro. Gli è che, oltre gli scrittori e il vocabolario, la lingua toscana è viva e verde: c'è quello che la fa vivere, quello che fa viver tutte le lingue: una società che la parla e non ne ha altra; è viva diciamo e può essere ed è infatti conosciuta anche da chi non la parla; e un italiano, parlando generalmente, quando abbia bisogno d'un termine da porre in un libro, e per quanti ne possa conoscere o apprendere d'altri idiomi d'Italia, non gli verrebbe mai per questo in capo di servirsene, se conosce o sente il termine toscano, lo mette in carta arditamente senza pensare se i sistemi lo concedano; e fa bene, perchè, con un sistema nè coll'altro, non verrebbe forse a capo di trovare il termine che gli abbisogna, quantunque sia un di quelli che ogni lingua ha di sicuro: o trovatone uno non potrebbe dire: è desso, è il proprio, è il caso; chè non essendo da nessun di questi sistemi ricevuta e sovrapposta al tutto una generalissima, unica, prevalente ragione (nemmen falsa), non dà nessuno di essi il modo di fare una scelta tale che con un'altra ragione del sistema medesimo non se ne possa fare una diversa. Gli è insomma e finalmente, perchè la lingua toscana è stata dagli italiani voluta e accettata una volta, e non ripudiata mai. E perchè le picciole verità somiglian pure per qualche lato alle grandi, si può senza irriverenza e senza ridicolo adattare a questa lingua toscana quel gran verso d'un gran poeta:
 <quote rend="block">
                  <lg>
                     <l> 
« <foreign lang="fra"> 
Il prête sa parole à la voix qui le nie </foreign> » </l>
                  </lg>
               </quote>
               <note>
                  <p> Lamartine, <title lang="fra"> Harmonie sixième. </title>
                  </p>
               </note>
            </p>
            <p> 	E, che è singolare, a nessun fatto per avventura quadrerebbe meglio che a quello d'un altro gran poeta: nell'amare il quale come non siamo stati gli ultimi, così nell'ammirarlo non intendiamo che alcuno ci vada innanzi. E al quale (se il vantaggio che viene da un buon argomento ad hominem potesse mai in simili materie portare il pregio d'amareggiare e inacerbire un uomo illustre, anzi un uomo qualunque) altri avrebbe potuto dire: Questo vostro libro della Proposta, è, secondo noi, rispetto a lingua, maraviglioso nel suo genere; ma, secondo voi, ha un vizio capitale, d'essere scritto nella lingua d'un municipio, in un particolar dialetto. Chè tale, secondo voi, è la lingua contenuta nel Vocabolario della Crusca; e libro più conforme, più fedele alla Crusca di questo vostro non credo si rinvenisse così facilmente: salvo le parole che ci son proposte da aggiungere al vocabolario, e riguardando come è ragione, a quelle soltanto di che il libro è composto non si rinverrà, dico, così facilmente un libro (d'egual mole, s'intende) nel quale, se v'ha chi ancora stimi non doversi usar parole che la Crusca non abbia registrate, trovasse meno da appuntare che in questo. Così potesse quel vocabolario somministrar materiali per ogni subietto, e per ogni buon modo di guardare e di trattar subietti, per ogni qualità e maniera d'opere, come per questa ha potuto. </p>
            <p> Ma dicendo che una cagione può operar tuttavia, benchè sia sconosciuta, negata da alcuni, e ci aggiungiamo ora, poco avvertita da altri, abbiam noi inteso, e vogliam forse intendere ch'ella operi sempre coll'efficacia medesima che se fosse concordemente avvertita, confessata, riconosciuta? Sarebbe troppo gran pazzia: e nel caso presente i fatti son tali e tanti e tanto manifesti che non la lasciano pur venire in mente. Si scrive è vero per tutta Italia; ma come si giudica poi per tutta Italia, quanto a lingua, ciò che ci si scrive? con che legge, con che regola, con che misura? o con quante? Vedesi egli altrove questo essere gli scrittori medesimi posti in cielo da alcuni, presi in motteggio da altri? gli uni gridar pedanteria e gli altri risponder barbarie? e ognuno arrecar dei perchè che all'altro paiono dell'altro mondo? Si scrive per tutta Italia; ma che non ci si scriva, a grandissima pezza, con quella unità che in ogni lingua si vuole e si dee volere, questa difformità di giudizi basterebbe per non lasciarne dubbio: e del resto chi non sa che, oltre le differenze prodotte dai sistemi, c'è quelle cagionate dai dialetti, e che ogni provincia, ogni città ha come un vocabolariuzzo non compilato, ma assai fedelmente osservato, di voci e dizioni sue proprie, le quali si ficcano liberamente nei libri italiani che si compongono in quelle? Si scrive (per) tutta Italia; ma se è lecito a chi confessa la propria povertà e il proprio impaccio, chiamar compagni alla confessione, quali sono fuor di Toscana gli scrittori, i quali, postosi una mano al petto, possan dire di trovar nella penna scrivendo in italiano, tutto quanto hanno in bocca parlando nel loro particolar dialetto? i termini, per esempio, atti a significare a nominar le cose più comuni della vita civile? le quali una lingua, che? non le ha a avere? Quali sono quelli che dopo aver parlato di checchessia nel loro particolare dialetto, con termini propri, a capello, unici all'uopo, con modi di dire divenuti per l'uso propri egualmente, ed atti mirabilmente ad esprimere un giudizio preciso, un vivo e immediato sentimento, a manifestare dirò così un tale stato dell'animo; dopo aver parlato di checchessia, alludendo appunto sovente alle cose più comuni della vita, ricavando similitudini da esse, come si fa, chi parla davvero, anche quando le non siano il soggetto principale del discorso; quali son quelli che prenderebber l'impresa di tradurre quello che è loro così venuto fatto di esprimere e con quella proprietà, con quella dovizia) in lingua italiana? e dico in quella qualunque cosa alla quale piaccia all'uno o all'altro di loro dar questo nome? E chi domandasse ai lettori, direbbero essi di trovar nei libri di tutta Italia quella conformità di lingua nella varietà degli stili,che trovano nei libri di lingue straniere? E chi domandasse agli uomini di quelle lingue, i quali amano e vorrebbero imparar la nostra, direbbero essi d'averla, non dico appresa dai libri di tutta Italia; ma appresone quel tanto d'una lingua una, congenere, costante, sicura, che uno pur s'aspetta, e a ragione, di dovere apprendere dai molti libri d'una lingua? </p>
            <p> Questi ed altri simili nostri guai, i quali nessun vorrà negare che sian troppo veri, donde nascono? E donde potrebbero, che dal non esser di fatto comunemente e interamente saputa in Italia una lingua comune, benchè una lingua, vera lingua, sia stata dagl'italiani adottata, e sia ritenuta più o meno? E certo le cose che rendon difficile questo esser essa comunemente saputa, e (se ci si comporta questo vocabolo) le <emph> contro–cagioni </emph> che attraversano la cagione che abbiam detto e non le lasciano avere il suo pieno effetto, son molte. Ma una troppo potente che tutte le accresce e le fortifica, è appunto l'esser questa prerogativa e questa attitudine della lingua toscana ad esser la lingua comune, impugnata, messa in forse, e levatole contro tante insegne, le quali possono bensì sparpagliare un esercito in frotte discordi, ma comporre un esercito, non mai. Questo aiuta tutte le altre difficoltà, e impedisce i mezzi che pur ci sono. Questo fa che il lavoro degli italiani intorno alla lingua vada gran parte disperso in vani tentativi, e serva a distrugger sè stesso. Questo fa che il lavoro sia scarso, accrescendo l'indifferenza, e dirò così la disperazione: giacchè i molti non si curano di mettersi in via, quando altri grida loro: per di qua, altri: per di là; quando quella strada pure nella quale li chiama un grido più generale, antico, confuso pur troppo ma non sopito mai, quella strada, in capo alla quale, se appena appena apron gli occhi, possono scorgere un buon termine, una vera riuscita, si senton dire, e talvolta pur troppo da chi sa dir potentemente, che non è la buona, che non è la maestra, che si guardin bene, che quel grido è romor di volgo ignorante. Questa fa che quei medesimi i quali potrebbero e dovrebbero divolgare coi loro scritti, render comune in effetto questa lingua, poichè la posseggono, vedendo che il benefizio è preso per ingiuria, e che al servigio si dà nome di usurpazione,' si rimangano dal fare, come stanchi innanzi tratto, e scorati, e dubbiosi pur di sè stessi; e ciò che è più immediatamente atto a metter questa lingua in luce e attorno, i vocabolari, i libri elementari, li lascin fare agli altri, quasi ad essi soli non fosse lecito ciò che essi soli possono far sicuramente e bene; questo fa che in quei libri che pure scrivono, vadan sovente cauti e sospettosi, temendo il giudizio di chi dovrebbe aspettare il loro, e mentre nelle dispute sostengono che la lingua è loro, che gli autori da tutta Italia riconosciuti per maestri hanno scritto in quella, di quella, e ne li lodano, hanno sovente paura d'imitarli e d'esser quello che a ragione dicono che quelli furono, toscani; questo fa che la letteratura non sia quivi pure ciò che un valentuomo ha detto ch'ella è, e che per vero può e dovrebb'essere fino ad un certo segno, «l'espressione della società», una parte più meditata della vera conversazione umana, una rappresentazione della vita reale; questo fa che quella che dovrebb'esser la voce, la voce forte e continua, non sia troppo sovente che un eco rado, debole, lontano, quale potrebbe venire da uno o da un altro capo d'Italia. </p>
            <p> Così va e non qui soltanto, nè soltanto in fatto di lingua, ma in altre ben più rilevanti materie; così va dove e quando si cerca quel che è trovato, e parendo servaggio, debolezza, vergogna il ricever la cosa da chi la può dare, la si va accattando da molti che non l'hanno, e non si vuole riconoscere in tutto ciò che pur non si può in tutto sconoscere. Così andrà in questo caso nostro, fino a quando, messi da canto i vani dispetti e gli sterili orgogli, si voglia da tutti ciò che è fattibile e atto all'intento; e le dispute e l'indifferenza estinguendosi in una fede comune, molto lavoro concorde succeda a molta inerzia e a molte operazioni contrarie. Chè i sistemi, come abbiam poco fa accennato, hanno ben forza tutti di combattersi l'un l'altro, e di far guerra ed impedimento alla verità (e che non basta a farle guerra ed impedimento?) ma di vincere e regnar solo, nessuno; perchè nessuno proponendo una lingua reale, una lingua di quelle che la natura fa, nessuno può dare quel che si vuole, e quello a che si potrebbe stare, i veri e certi e pieni effetti d'una lingua. </p>
            <p> E per verità si vorrebbe qui finire, o piuttosto lasciare a mezzo, giacchè dalla esposizione medesima della cosa a che volevamo fermarci, siamo stati strascinati senza avvedercene nel vasto e spinoso campo delle obiezioni e dei sistemi, del quale non abbiamo scorso, e non potremmo qui adognimodo scorrere che una piccolissima parte. Ma l'aver poco sopra ricordato il rimprovero che si fa ai compilatori della Crusca, dell'aver voluto dare ad una nazione il vocabolario d'un particolare idioma, e l'esserci di poi intravvenuto di mentovar gli stranieri, ci tenta troppo fortemente a lasciarci strascinare ancor due passi, e a guardare un momento se la sia stata una singolarità di quei compilatori, una pretension senza esempio: il che può dar lume a meglio scorgere s'ella sia senza ragione. Chè d'una lingua si tratta, d'una cosa cioè non unica nel suo genere; e quando una cosa tale sia, in un luogo, e per qualunque causa, oscurata da dubbi e avviluppata di questioni, non c'è niente come guardare in qual modo una cosa dello stesso genere proceda altrove; e tanto più dov'ella proceda più speditamente e sicuramente. E se a questo intento ci bisogna tirare in campo e sindacare, contro il nostro istituto, l'opinione d'uno scrittor vivente, ci valga la scusa allegata dal Racine, nella prefazione del <title> Bajazet </title> , dell'avervi posti in iscena personaggi moderni: che la distanza de' paesi compensa in certa guisa la prossimità del tempo. Noi troviam dunque in un libro d'un chiaro e ingegnoso scrittor francese parole che fanno troppo al caso nostro, e che tradotte letteralmente suonan così: <quote>
                  <p> «La è forse disgrazia, e non sarà mai ripetuto abbastanza, che il Vocabolario della lingua francese non sia stato finora altro che il Vocabolario di Parigi» </p>
               </quote> . <note>
                  <p>
                     <quote>
                        <p> « <foreign lang="fra"> Il est peut-être malheureux, et on ne sauroit trop le répéter, que le Dictionnaire de la langue françoise n'ait été jusqu'ici que le Dictionnaire de Paris </foreign> » </p>
                     </quote> . Nodier, <title lang="fra"> Examen critique des dictionnaires de la langue françoise </title> , <bibl> pag. 78 </bibl>
                  </p>
               </note>
            </p>
            <p> Che? il Vocabolario francese è il vocabolario d'un luogo di Francia? E un fatto di questa sorta cammina senza contrasto, e come inavvertito? tanto che ha da venire un uomo il quale ha posto in questa materia uno studio particolare, a farlo avvertire? E quest'uomo appunto col deplorarlo, lo attesta? e dicendo che la è cosa da non esser mai ripetuta abbastanza, conferma che la gente non ci bada e non ci vuol badare? e volendo qualificar quel fatto di dannoso, bisogna che vi lasci correr di mezzo un <emph> forse </emph> ? E quale poi abbiamo a credere che possa esser la ragione d'un tal fatto? Che vi sia, oltre l'idioma parigino, una lingua francese, una lingua nazionale; e tutti i vocabolari si siano accordati a non tenerne conto, e attenersi a quel solo? Che l'uom di Francia e l'uom d'altrove i quali nel vocabolario francese cercano la vera lingua francese, vi trovino altro, e tacciano? e a nessuno venga in mente di far la cosa desiderata e desirabile, il vocabolario della lingua veramente francese? Che pazzo fare, e che pazzo non fare sarebbe questo? e, non che non si diano pazzie a questo mondo, ma è ella di quelle che si danno? </p>
            <p> La verità è che, se i francesi hanno una lingua comune, gli è per avere essi riconosciuto, adottato un idioma che era particolare, e lo è tuttavia in questo senso che è particolare a una popolazione il favellarlo tutti e non averne altro. </p>
            <p> La verità è che, oltre quell'idioma, quella lingua, c'è in Francia molte lingue, quali affatto diverse, quali più o men somiglianti fra loro, ma aventi ognuna un suo Uso proprio e distinto; le quali per conseguenza non fanno una lingua francese più di quello che le lingue d'Europa, quali affatto diverse, quali più o men somiglianti anch'esse fra loro, facciano una lingua Europea: perchè ogni lingua è Uso; e più Usi, per quanto si somiglino, non ne fanno una. La verità è che se la lingua francese è di fatto in Francia, non dirò in tutto comune, ma assai più che la lingua italiana non sia comune in Italia, questo proviene dall'avere i francesi imparato assai più, e dall'andar essi tuttavia assai più imparando, in fatto, quell'idioma, quella lingua, quel dialetto, come un vuole, che hanno una volta riconosciuto per francese, e che, appunto per essere un vero idioma, si può discernere, trovare, apprendere. E questo andar d'accordo nel fatto, è poi cagione che le parole, sebben capaci di diversi significati, non facciano equivoco, come pur troppo accade altrove. Così chiamando quella lingua, lingua francese, dal nome della nazione, <note>
                  <p> Cosa del rimanente ragionevolissima, non solo nel caso loro, ma in tutti i casi simili; poichè qual circostanza può essere in un idioma più cospicua, più importante, più degna di dargli nome, che l'esser questo idioma accettato da una intera nazione? Epperò questa consuetudine prevale generalmente in Europa: tanto che ci si dice da per tutto, lingua spagnuola, sebbene gli spagnuoli generalmente la chiamino tuttavia lingua castigliana, e il vocabolario stesso dell'Accademia di Madrid le serbi questo nome. Abbiam dovuto spiegarci su questo proposito, perchè altri non creda che, in forza delle ragioni che stiamo esponendo, noi teniamo che debba nel caso nostro prevalere il nome di lingua toscana. E non ci par punto che il Varchi medesimo (nel <bibl> libro XI </bibl> della sua <title> Storia </title> ) scriva: <quote>
                        <p> «nè per questo mancarono di non andare a Monsignor di Nanson, il quale, non avendo la <emph> lingua italiana </emph> , rispose, che appena fu inteso ecc.» </p>
                     </quote>
                  </p>
               </note> non intendon per questo ch'ella sia primitivamente e naturalmente propria di tutti i francesi; ma bensì ch'ella è voluta e adoperata, più o men rettamente, in tutta Francia; sebbene di fatto ella sia propria e naturale in un luogo di Francia soltanto. </p>
            <p> E che la intendan così, basterebbe, come accade nelle cose che hanno in sè una verità manifesta, un fatterello, per farlo sentire. Si racconta dunque che una serva del Fontenelle non facendo lume a dovere a M. <hi rend="sup"> r </hi> La Visclède accademico di Marsiglia, che saliva la scala, questi le disse: <quote>
                  <p> « <foreign lang="fra"> faites-moi lumière; je ne m'y vois pas dans les escaliers </foreign> » </p>
               </quote> : che sarebbe come in Italia dir verbigrazia: «fatemi chiaro; io ci vedo mica su questa scala»: parole, del resto, che non uscirebbero certamente dalla bocca di nessun accademico di nessuna parte d'Italia. E non facendo la serva nè più nè meno di prima, perchè non comprendeva il parlare dell'accademico, <quote>
                  <p> «Signore, l'avete a scusare» </p>
               </quote> , disse a questo il Fontenelle, <quote>
                  <p> «la poverina non intende altro che il francese» </p>
               </quote> . <note>
                  <p>
                     <title lang="fra"> Philologie française </title> , par MM. <hi rend="sup"> rs </hi> Noël et Carpentier; alla parola <foreign lang="fra"> éclairer </foreign> . </p>
               </note> Ora chi non intende che un solo linguaggio, è di ragione il suo natio che intende: ed era il linguaggio natio della sua serva che il Fontenelle, d'accordo con tutti, chiamava il francese senza più. Che se non tutti tutti e in ogni occasione, che non è possibile a questo mondo; se contro il fatto insorge pur qualche richiamo, qualche lamento, e da uomini d'ingegno, come ne abbiam veduto un saggio, e come è pur troppo accaduto anche da noi, la cosa finisce , non ne vengon certo quelle interminabili e dolorose quistioni; e il fatto continua a camminare allegramente, appunto perchè era allegramente avviato. </p>
            <p> Nè si può dire, cioè non si può dir con ragione, che i francesi fanno e debbono far così, perchè quella circostanza dell'avere una sola capitale, parte ve gli aiuta grandemente, parte anche ve li costringe; e che noi, essendo in circostanze, diverse, abbiamo a governarci altrimenti. Sarebbe come dire: — a cui manca una cosa che aiuta assai lo stomaco a digerire, faccia di digerire con tutti gli altri visceri; e perchè la cosa riesca più facilmente, e in questo caso soltanto, tutti gli altri visceri insieme li nomineremo stomaco. — La possibilità delle cose e l'efficienza dei mezzi non dipendono da questa o da quella circostanza di chi vuol le une e dee voler gli altri, ma sibbene da una inflessibile natura delle cose appunto, da una ingenita attitudine dei mezzi. Nè l'esser più difficile a una nazione l'avere una lingua comune nei soli modi di averla, può far mai che la abbia altrimenti. </p>
            <p> Eppure un ragionamento simile è stato non solo messo in campo, ma fondatoci sopra leggi, teorie per la lingua italiana. Già lo abbiam veduto in alcune parole del Cesarotti riferite da noi ad altro proposito: e perchè il falso, come il vero, per ogni lato che un lo guardi, si mostra sempre più quello che è, gioverà ripeter qui al proposito presente alcune di quelle parole. <quote>
                  <p> «L'uso, qualunque siasi, fa legge quando sia universale, e comune agli scrittori ed al popolo, nè ove sia tale può mai riputarsi vizioso, poichè finalmente il consenso generale è l'autore e 'l legislator delle lingue. Ma se una nazione separata in diverse province, senza una capitale che eserciti veruna giurisdizione monarchica sopra le altre . . .» </p>
               </quote> . Basta; e sarebbe bastato il <emph> Ma </emph> per fare intendere innanzi tratto che l'autore, dopo aver posto ciò che è necessario, essenziale alle lingue, vuole andar cercando il come quella sua ne possa far senza: e perchè? perchè, mancando nel caso di questa nazione un aiuto speciale, pare a lui che manchi il tutto. Il che se fosse vero, come non è punto, bisognerebbe conchiudere che essa deve far senza una lingua comune: non mai, se al ciel piace, ch'ella possa avere una lingua priva di ciò che costituisce le lingue. </p>
            <p> E piacesse al cielo che la si fosse fermata! Ma pur troppo quel ragionamento è stato rimesso in campo, e con troppo più effetto da quell'illustre Monti, al quale c'è pur forza contraddire di nuovo; e non sarà l'ultima volta: e lo faremo con quella libertà che non avremmo certamente presa quand'egli era in vita, in questa povera condizione cioè nella quale la libertà può spiacere quantunque non sia che l'espressione del vero, e in materie di ragion comune. <quote>
                  <p> «Una nazione» </p>
               </quote> , dic'egli, <quote>
                  <p> «di molti governi e molti dialetti, acciocchè i suoi individui s'intendano fra di loro, ha mestieri d'un linguaggio a tutti comune» </p>
               </quote> . <note>
                  <p>
                     <title> Proposta </title> etc. T. I. <hi rend="sup"> o </hi> , <bibl> pag. XXXIX. </bibl>
                  </p>
               </note>
            </p>
            <p> Dove si scorge pure addirittura che non dalla ragion perpetua e generale e necessaria delle lingue vuol l'autore ricavare le leggi della sua, ma dalle circostanze speciali d'una nazione. E dicendo ch'ella <quote>
                  <p> «ha mestieri d'un linguaggio a tutti comune» </p>
               </quote> , viene a dire che non lo ha naturalmente. Si ha dunque a trattare del come lo acquisti; e la prima condizione è che sia un linguaggio, una lingua vera. </p>
            <p>
               <quote>
                  <p> «Questa via di comunicazione» </p>
               </quote> , segue poi, <quote>
                  <p> «non può essere linguaggio parlato, perchè ognuno di questi popoli ha il suo particolare dialetto. Dunque è forza ch'ei sia linguaggio scritto, e posto sotto le leggi d'una gramatica generale, che invariabile ed uniforme fermi il valore delle parole» </p>
               </quote> . </p>
            <p> Lasciamo stare questa «grammatica invariabile» che ripugna alle condizioni più necessarie, all'essere d'una lingua viva, la quale, come è pure occorso di dire al Monti medesimo, nella medesima opera, <quote>
                  <p> «perpetuamente si allarga o restringesi all'arbitrio dell'uso supremo e vero signore delle favelle» </p>
               </quote> . <note>
                  <p>
                     <bibl> Vol. II, P. I </bibl> , Prefazione, <bibl> pag. VI. </bibl>
                  </p>
               </note> Supremo e vero signore, che per ciò appunto può allargare e restringere, variare insomma la grammatica, come il rimanente; e la varia infatti: tanto che, nella lingua latina, per esempio, ai tempi di Cicerone era diventato sproposito ciò che ai tempi di Terenzio era corretto parlare; e così, e viceversa in tutte le lingue; nè c'è chi si scandalezzi, nè si maravigli vedendo, per un altro esempio, qualche recente grammatica francese contraddire ad un insegnamento di Vaugelas; non perchè questi abbia errato nell'insegnare, ma perchè l'Uso ha mutato la grammatica in quella parte. Lasciam, dico, questo che però può servire a indicar di passaggio come a volere uscir dalle vere lingue e quindi dalle condizioni e leggi vere delle lingue, uno è costretto, per nobile ingegno che sia, a porre altre leggi arbitrarie opposte a quelle vere ch'egli medesimo può esser facilmente condotto ad ammettere, anzi a volere in un altro caso. E fermiamoci piuttosto a notare, ciò che fa più al proposito presente, come, volendo servire ad un sistema, non istar colla realtà, egli abbia, per dir così, dovuto, la prima cosa, escludere il linguaggio parlato, appunto perchè è quello che si presenta da sè addirittura, e corre per dir così alla mente, al suono della parola; ha dovuto negare espressamente quella qualità, perchè è naturalmente compresa e sottintesa nel sostantivo; e l'etimologia medesima (non sempre, ma qui manifestamente d'accordo col vero) rivela, anzi rammenta che il linguaggio è cosa parlata. Ma poniam pure, come s'è fatto testè, che, per avere ognun di questi popoli il suo particolare dialetto, un linguaggio parlato non possa essere la loro lingua comune, la via di comunicazione, fra loro: e vediamo la conseguenza: «dunque è forza ch'ei sia linguaggio scritto». Sì, se l'aver mestieri d'una cosa, e il non potere averne una tale, basta perchè un'altra qualunque possa servire in sua vece; sì, se quello che l'autore nomina linguaggio scritto è la cosa che fa mestieri, atta e sufficiente all'intento, la cosa che si vuole e si dee volere, un linguaggio. Ma non è pur quella che l'autor medesimo possa voler fermamente, e starci contento: chè, senza ricordar qui ciò che abbiam detto poco addietro su tal proposito, senza dir qui altro che potrà venir più in acconcio altrove; basti guardar nel libro medesimo dove per esempio è fatto rimprovero ai compilatori della Crusca, dell'avere <quote>
                  <p> «ordinata senza metodo filosofico questa grand'opera, e piantati i suoi fondamenti sull'unica autorità degli scritti» </p>
               </quote> . <note>
                  <p>
                     <bibl> Vol. II, P. I, pag. V. </bibl>
                  </p>
               </note> E senza cercare altri luoghi, già prima di (porre che «questa via di comunicazione, questo linguaggio a tutti comune non può essere linguaggio parlato», aveva pur diffinito una tal lingua comune esser <quote>
                  <p> «quella che per tutta l'Italia, sia nelle scuole, sia negli scritti, sia nella bocca delle colte persone è una sola e uniforme» </p>
               </quote> . Nè vogliam dire però che quest'ultima sia una lingua più che l'altra: chè, per costituire una lingua, non bastan persone; ci vuole, per legge della natura, persone in una condizion tale, con tali relazioni fra loro, cioè riunite in una vera e intera, e permanente società: vogliam dire soltanto che da quella prima lingua del Monti il parlare è escluso, in questa è compreso; e che, volendo trovare una lingua, non nella ragion delle lingue, ma nelle circostanze d'una nazione, non ha potuto trovarne una che gli tornasse sempre quella medesima. </p>
            <p> Ma, ripigliando ora quel che abbiam dato per un momento, e non potevamo però conceder davvero; e perchè mai «un linguaggio parlato non potrà esser la lingua comune, la via di comunicazione a popoli che abbiano ognuno un suo particolar dialetto»? Che? un linguaggio parlato non può forse essere appreso? O il parlarne un altro fa egli sì che non si possa apprender quello? I Baschi, i Brettoni, i Normanni, i Provenzali, per avere ognuno un particolare, e taluni un ben particolare dialetto, non possono forse apprendere il linguaggio del vocabolario francese, il linguaggio di Parigi, e comunicar fra loro per via di quello? O lo possono per ciò che Parigi è la capitale di quelle province? Non mai: sarà questa un'occasione, un agevolamento, un impulso forte e continuo al fare, non mai la ragion del potere. E che sia il vero, possono egualmente apprender quel linguaggio i Russi, per esempio, molti dei quali l'apprendon di fatto, e l'adoperano abitualmente, senza che Parigi sia la capitale di Pietroburgo. Lo possono uomini d'ogni parte d'Europa, ai quali serve, per dir così, di lingua comune, quantunque l'Europa abbia «molti governi e molti dialetti». Possono e questi e quegli e quegli altri per quella generale e unica ragione: che un linguaggio parlato è di sua natura apprendibile; tanto che coloro che lo parlano sempre, e quello solo, non lo parlano che per averlo appreso essi medesimi. E certo le cagioni che rendon la lingua francese più atta e però trascelta di fatto a quel più esteso e più diffuso servigio, son più d'una; ma una potentissima è l'esser concordemente dai francesi ricevuta in pratica, studiata, appresa, adoperata per lingua comune, una lingua particolare, cioè una lingua vera e una; dimodo chè ella si mostra, si offre dirò così agli stranieri come una sola cosa, e come la cosa atta all'uopo, avente cioè il modo e un modo certo di significare ciò che in una reale società d'uomini occorre di significare; sicchè la possono, come una, discernere e apprendere, e, come atta, servirsene. </p>
            <p> Che se il non aver noi quella occasione, quell'impulso, quell'agevolamento, che i francesi, ci rende più difficile quello che però è il modo unico e necessario dell'avere una lingua comune, l'apprender tutti un particolare idioma, che s'ha egli a fare? Quello che in tutte le cose difficili e volute: supplire colla buona volontà e colla diligenza ad un mezzo che manchi; ciò che altri fanno aiutati o spinti da una special circostanza, e che pur senz'essa si può fare, farlo per tutti gli altri mezzi che la cosa presti. E poichè l'aver fra tante lingue che potevano servir di lingua comune, sceltone una, è aver superato la prima e più strana difficoltà (chè il peggio passo che sia è sempre quel dell'uscio) durar nel proposito, non lo perder di mira, por mente alle altre difficoltà affin di saperle meglio vincere; por mente ai vantaggi affin di saperne meglio cavar profitto; studiare e apprender quella lingua per quelle vie che ogni lingua si studia e si apprende; in questa, che è impresa riuscibile e atta all'intento spendere quel tempo almeno e quell'opera che pure intorno a lingua si spende; ciò che, guidati dagli accidenti e da un buon istinto, s'è voluto a poco a poco, e quasi senza avvedersene, volerlo avvertitamente, professarlo espressamente, praticarlo unicamente. </p>
            <p> Quando poi ad ogni modo non si voglia venire a questo e starci, si può per verità fare altra cosa, anzi molte insieme. Si può cansare il difficile, e tentar l'impossibile; persistere in volere il fine e in non curarsi del mezzo unico e necessario; o parte rifiutarlo, parte riceverlo, e ciò che si dovrebbe porre stabilmente per principio, ammetterlo di quando in quando per <emph> inconseguenza </emph> , e tirare innanzi: in quante altre faccende non si tira innanzi così? chè non son certo spedienti trovati apposta pel caso della lingua italiana. Si può dunque dar nome di lingua italiana a diversi fantasmi, i quali poi, non che valgano a produrre gli effetti della realtà, d'una vera lingua, non possono nemmeno serbare una forma costante nelle menti che li vagheggiano o che gli hanno creati. Si può con tutte queste lingue italiane, essere italiani e colte persone, e di più per avventura, e girando, non che altro casa sua con uno straniero il qual domandasse come si dicano in italiano le cose che vi sono, non sapere assai delle volte rispondere; e si saprebbe benissimo come si dicano non solo nel proprio particolare idioma, ma a un bisogno in francese, appunto per essere quello un particolare idioma che è andato e va in volta assai per il mondo. Si può, se lo straniero insiste e domanda, dove almeno s'abbiano a trovar le parole italiane che significhino quelle cose, giacchè come diamine chiamar lingua una che non avesse parole a ciò?; si può, dico, dover, per disperati, rispondere che in Toscana. E se lo straniero va innanzi e dice che dunque la lingua toscana è la lingua italiana, poichè un italiano da quella va a prendere le parole italiane quando non le sa, e che si vuol quindi snighittirsi e studiarla, per saper dire in italiano le cose almeno che in tutte le lingue si dicon da tutti, si può rispondere che questo poi no, che non c'è ragione, che non conviene, che sarebbe vergogna; perchè il toscano non è la lingua nazionale, ma un dialetto, il più bel dialetto, se un vuole, quello che partecipa il più della lingua comune, (e infatti ne partecipa tanto che ha quello che non ha questa); e che la Toscana non è l'Italia: fatto, del resto, innegabile. O non volendo ricorrere nemmeno in simil caso alla lingua Toscana, riman da rispondere che al come esprimer tali cose in italiano, non s'è pensato, nè si pensa. <note>
                  <p> Non pensare a ciò che è più essenziale in una materia è una conseguenza naturale dell'avere abbracciato sistemi che questo essenziale non hanno il modo di darlo: conseguenza dalla quale non possono andar franchi nemmeno i più grandi ingegni. E per pigliarne un esempio a caso, il Monti annotando quel luogo della Crusca: <quote>
                        <p> « <emph> occhiaja </emph> si dice anche Un certo lividore che viene sotto l'occhio» </p>
                     </quote> , esamina da prima se nell'esempio citato dalla Crusca medesima, il vocabolo abbia questo senso traslato, trova e, se non m'inganno, prova che no, e conchiude: <quote>
                        <p> «Il lettore potrà vedere da sè che anche negli altri esempj <emph> Occhiaja </emph> è quello che dev'essere» </p>
                     </quote> , cioè Cavità che riceve dentro di sè il bulbo dell'occhio, <quote>
                        <p> «e null’altro. Onde conchiuderà che <emph> Occhiaia </emph> posto assolutamente per <emph> Lividore </emph> , e senza l'ajuto di qualche voce aggiuntiva che lo determini, è uno dei mille sogni del Vocabolario» </p>
                     </quote> . Ma che avrà conchiuso? e son codeste le conchiusioni che a si cerchino in fatto di lingua? sapere quali parole non siano atte ad esprimer le cose, o non piuttosto se ce ne sia, e quali siano? C'è egli, nella lingua italiana, come è probabile che ci sia, se è una vera lingua, una dizione propria, o un traslato appropriato dall'Uso a significare una cosa tanto comune, come quella di cui si tratta? Questa aveva a esser qui, come in ogni altro caso, la conchiusione. Ma perchè in quella anzi in quelle che per il Monti erano lingua italiana non avrebbe trovato tale dizione, e perchè il suo sistema non dava una norma unica e generale per trovar dizioni che siano della lingua, egli s'accontenta d'una conchiusion negativa. E non dice pure che una dizione atta all'uopo manchi alla lingua italiana, che sarebbe cosa singolare, ma pur possibile: non ci ha badato; perchè badandoci, avrebbe trovato quante e ben più essenziali, e comuni e usuali cose manchi con quelle sue lingue il modo di significarle, e come dei modi che pur danno di trovarne altre nessuno sia certo, unico, definitivo. Chè soltanto nelle lingue vere e reali c'è il modo di risaper con certezza quali parole ci siano, per adoperarle se ci sono, e se no ingegnarsi altrimenti, determinando appunto coll'aiuto di qualche aggiuntiva ad un senso speciale una parola di senso generico, o prendendo la parola da fuor di quella lingua, o fabbricandone apposta. E a questi ripieghi di ultima necessità, ai quali per buona sorte, anzi per effetto naturale, rado fa mestieri di ricorrere nelle lingue vere e vive, e in tanto le lingue stanno in quanto vi si ricorra di rado, a questi dico ci lascia, o ci pone addirittura questo sistema; e non solo in questo caso, che importerebbe poco se fosse solo, ma a chi ci guardi appena in moltissimi, e in tutti a chi ben guardi, perchè non somministra una certa e definitiva ragione, una regola unica e costante per tutti i casi. Che se quell'alto ma preoccupato scrittore avesse voluto cercare in quell'Uso, di cui il Vocabolario, pur se non c'inganniamo, non è stato nel caso presente buon testimonio, in quell'Uso, in quello ch'egli chiama (Vol. I, pag. XXII) <quote>
                        <p> «l'eccellentissimo dei dialetti italiani, tutto brio, tutto ricco di partiti e di voci e di modi spiritosissimi» </p>
                     </quote> , e che, per essere appunto un dialetto è più e meglio di ciò, è fornito delle parole necessarie ad esprimere le cose più comuni agli uomini, avrebbe trovato, con molte altre parole troppo più importanti e indispensabili, anche la parola atta ad esprimere quei lividori che vengono altrui sotto gli occhi: ed è appunto <emph> occhiaia </emph> , e anche <emph> calamai </emph> . </p>
                  <p> Ma che? non è egli questo secondo un modo di dire lombardo? È sicuramente; come <emph> letto </emph> , per fondo d'un fiume, come <emph> danari </emph> , per monete qualunque e per ricchezza in genere, come <emph> fiore </emph> , per la parte più scelta di checchessia, come <emph> inclinazione </emph> , <emph> torto </emph> , <emph> colpo </emph> in senso morale, come qualche migliaio d'altri, i quali sono e io toscani e lombardi. E quando pur si stimasse (chè la ci vorrebbe tutta, e non basterebbe) esser quest'ultima qualità un inconveniente, non se ne potrebbe però far altro: giacchè le parole, quando sian quelle desse nella lingua in cui si parla o si scrive, bisogna adoperarle, quantunque abbiano qualche inconveniente. </p>
               </note> E perchè, volere o non volere, della lingua toscana n'è pure andato e ne va in volta per l'Italia, si può scrivere in questa lingua, ristringendosi a quel tanto che accidentalmente se ne conosce, senza cercar oltre, e quando non si sappia un nome proprio della cosa che si vuol pur dire, (e sarà tale da richiederne uno) aiutarsi colle perifrasi, descrivere invece di nominare; stare sulle generali, scansar quasi a bello studio, o almeno non cercare quel proprio, quello specifico, che è la precisione, la ricchezza, la vita del discorso; comporre con quelle tante parole della lingua che si conoscono e si hanno alla mano, locuzioni, dove la lingua ne ha di belle composte, e rese dall'Uso proprie a quel tale significato, ridurre insomma lo stile e i soggetti ai mezzi che uno si trovi per accidente avere, in cambio di trattarli coi mezzi che una intera lingua potrebbe somministrare; anzi non solo, ridurre le cose che pur si dicono, a quella misura, ma tacerne molte che si sarebber dette, se si fosse avuto a scrivere nel proprio idioma, che è una lingua intera, e non vengon pure in mente a chi innanzi tratto si sia come condannato a non adoperar che parte d'una lingua, senza curarsi del come e del dove ella si possa trovar tutta quanta. Si può anche, non volendo porsi in tali strette, nè ristringersi a quel tanto di lingua toscana che si sappia, dir cose alle quali quel tanto non basterebbe, e le parole pigliarle di qua o di là, chi di qua, chi di là, chi dalle consuetudini d'un distretto, chi d'un altro, da lingue straniere, da lingue morte, donde par meglio. Si può, dico, per non voler riconoscere una lingua parlata, prendere alla rinfusa da molte, parlate, s'intende o attualmente o altre volte; e avere, non una lingua scritta (chè le chimere non si hanno) ma uno scrivere diverso da una lingua parlata per molti rispetti e principalmente per questo appunto che gli manca l'unità che ad ognuna di quelle è connaturale. Si può anche ridere di ciò che altri scrive, trovare strani e vocaboli e modi di dire, per la sola ragione che non si conoscono, chiamare affettato un termine che sarà il termine proprio, il nome unico e, per dir così, inevitabile d'una cosa, senza aver però un termine da proporre in cambio, nè una ragione una regola generale del dove trovare i termini che pur ci vogliono a significar le cose. Finalmente, non perchè sia tutto qui, ma perchè rimarrebbe ancor troppo a dire, si può per giunta, anzi per conseguenza, disputare a lungo e arrabbiatamente, e pur troppo fra uomini di molto ingegno, e spegnersi le dispute, senza aver conchiuso nulla, perchè non s'è trovato quello in che si possa convenire, cioè una lingua davvero, e non s'è trovata perchè si cercava tutt'altro; e risorgere le dispute medesime, perchè la questione non è di quelle in cui si possa senza incomodo star senza una soluzione; e intanto altri, fra i quali anche pur troppo uomini di molto ingegno, mandar tutti i litiganti alla pari, facendosi beffe degli uni e degli altri, chiamando frivola e oziosa la question medesima, e citando in prova altri paesi dove questa strana lite non è in piede, e si parla, si scrive, si disputa anche (oh questo sì) ma non qual sia, dove sia la lingua, la cosa medesima che si adopera per disputare; e non badando punto se in quegli altri paesi le cose vadan così perchè in generale una tal questione non abbia bisogno d'essere sciolta, o perchè ella sia sciolta di fatto, se non vi si disputi della lingua, perchè il riconoscerne una e fermarsi a quella non importi, o perchè la gente sia ivi ferma in riconoscerne una. Tutto questo si può far benissimo; e che sia il vero, è la bellezza di trecent'anni che si va facendo. </p>
            <p> Così avessero i primi compilatori della Crusca meritato davvero e in tutto quel glorioso rimprovero! Così avesser voluto fare e fatto (quanto uomini possono e le lingue comportano) il pieno e puro vocabolario della lingua toscana! Così altri sottentrati nel luogo loro lo avesser ridato fuori a ogni generazione, ritoccandolo di volta in volta, non solo per toglierne quei pochi errori che scappano anche a chi propostasi la cosa riuscibile, la fa con attenzione, e danno nell'occhio a chi guarda la cosa fatta, ma anche e del pari per adattarlo ai mutamenti dell'Uso, mutamenti pochi ancor essi, rispetto al molto che dura, nelle lingue vere e vive, quando non ci sia qualche cagione esterna e continua che le vada alterando e modificando; come accade appunto ai dialetti (a quelle lingue cioè che non sono riconosciute per lingua comune da chi non le parla); i quali vengono ogni dì alterati e trasformati da una operazione più o men forte, ma continua della lingua riconosciuta e voluta una volta per comune: giacchè i sistemi per la parte loro, e l'incuria per la sua, posson bene rallentar questa operazione, scemarla, intralciarla, far che sia poco avvertita, ma non toglierla del tutto <note>
                  <p> Questa è la cagione, se non m'inganno, per cui quel poco che rimane in qualche scritto della lingua milanese del Cinquecento differisca a gran pezza più dall'attual milanese, di quello che la lingua degli scrittori toscani del Trecento non differisca dall'attuale toscano. E chi possa ricordarsi di vent'anni addietro, potrà tosto scorgere, se punto ci badi, quanto il milanese (e di ragione tutti gli altri dialetti d'Italia, rimasti dialetti) si sia andato in questo tempo accostando al toscano; e ricevendone vocaboli e locuzioni, e imitandone le desinenze. E non maraviglia: i milanesi anche più illetterati senton pure in casa loro parlar toscano, i men letterati apprendon lettere per via di libri scritti in toscano, talvolta misto, talvolta purissimo, come fu in tutto, ed è in grandissima parte quello del <title> Galateo </title> : i toscani non sentono in casa loro parlar milanese, ne v'ha chi ponga loro in mano libri scritti in milanese puro nè misto. </p>
               </note> . Così avesser voluto e fatto, che non si sarebbe ora in quei bei termini che abbiam detto poco fa. Imperciocchè, sebbene un vocabolario non sia nè l'unico nè il più efficace mezzo di divolgare e propagare una lingua, è però un mezzo efficace assai: e avendo gl'italiani quella disposizione a prender la lingua toscana, e trovandola in un libro, non tutta ma dimolta dimolta, e tutta viva, e sicura, e atta all'intento, ve l'avrebber cercata e presa più e più, e il fatto sarebbe divenuto poderoso abbastanza da vincer le proteste e la svogliatezza, e in gran parte antivenirle: in quella guisa (e dovesse anche questa similitudine esser tacciata di lombarda, ce ne servirem pure, ch'ella quadra troppo bene) a quella guisa che gente affamata la quale arrivi all'albergo dove ha disegnato di desinare, e trovi la tavola imbandita con su roba proprio da mangiare, nessun va cercando se il cuoco aveva il privilegio di far quel desinare, e se toccava a lui, e che la è una tirannia, una boria, e che tutti avevan diritto di porvi mano, e sarebbe stato allora il vero desinare della compagnia. Così facessero! così ci venisse questo benedetto vocabolario di là dove c'è il modo di farlo: che siam sempre a tempo, e meglio tardi che mai. </p>
            <p> E per farlo in santa pace, ecco (non per prestare argomenti a chi non ha certo bisogno del nostro aiuto, ma per servirci di quelli che più ci tornano atti a porre la cosa in chiaro) ecco con quali argomenti ci sembra che potrebbero, non già ribattere ma toglier di mezzo quella ostinata e disturbatrice querela. </p>
            <p> Signori, potrebbero dire: questa lite c'è venuta a noia, e intendiamo finirla. E lode al cielo che c'è un mezzo col quale anche una parte può finire ogni lite quando voglia: darla vinta. Così facciamo: a ogni prerogativa o pretensione, che sia, di dar la nostra lingua all'Italia, rinunziamo solennemente e per sempre: e senza arrogarci mai più di dar legge, noi provincia, a una intera nazione, ci ristringeremo a provvedere ai casi nostri. Faremo il nostro vocabolario, il vocabolario della lingua toscana, e sarà per noi toscani. Che se ci si domanda perchè lo vogliam fare, risponderemo che un vocabolario è, come tutti sanno e dicono, cosa molto utile, e che, quando si ha una lingua, si può fare. Ora una lingua noi l'abbiamo: lingua provinciale, lingua di municipio, lingua non nazionale, dialetto, come un vuole; ma che tira avanti da buon tempo, e ha avuto scrittori (questo si può dire anche tirando a indovinare, senza timore d'esser trovati in fallo) più di nessun altro dialetto d'Italia, e in diverse materie, e ad ogni modo serve a noi, ci rende quel servizio, fa quell'effetto che da una lingua s'aspetta e si richiede. E perchè una lingua tanto più e meglio serve, quanto più ognuno di quei che se ne servono ne abbia una più estesa e più sicura cognizione; e nessuno c'è il quale possegga una lingua tutta quanta; e un vocabolario (che è appunto l'utilità di quest'opere) ne può presentare come un ritratto, un indice più o men fedele e dovizioso, non è, egli cosa ragionevole che noi pensiamo a procurarci questo vantaggio? </p>
            <p> Che se ci si domanda anche perchè vogliamo a questo modo pensare a noi soli, far cosa utile a pochi, e non piuttosto concorrere ad altra più bella, più degna, più rilevante impresa, alla compilazione d'un vocabolario veramente nazionale, italiano di fatto; impresa nella quale ci viene non solo concesso un luogo, ma assegnato il primo, e ci vengono insieme proposte le leggi, e i modi del farla a dovere, dovremo rispondere che il bello, il grande, il rilevante piace anche a noi, ma la prima condizione d'un'opera è l'esser fattibile; che la nostra è tale, e, come tale, indica e porge, e ha, per così dire, in sè la legge del farla; e che al contrario le leggi che ci vengon proposte, non che dar modo di fare un'opera di questo genere, avrebbero virtù di disfare tutte le opere del genere medesimo che già ci sono in qualunque lingua, chi a quelle le volesse applicare. </p>
            <p> Di che si tratta egli infatti? Di comporre un vocabolario. E un vocabolario che è? La raccolta il più compiuta, il più sincera, che sia possibile, delle parole d'una lingua. Ora, per raccoglier parole, cioè parole tali e non altre, bisogna una ragione, ci vuole una qualità che sia e si possa riconoscere nelle parole medesime. Ma le parole delle lingue hanno esse forse qualche qualità intrinseca che le faccia esser buone? No davvero; tanto che molte lingue appunto ci sono; e ciò che è buono in una è vizioso in un'altra. Per esempio: <quote>
                  <p> « <foreign lang="fra"> Or voyant qu'il se monstret estre tout sbigotit de mon langage (qui est toutesfois le langage courtisanesque dont usent aujourdhuy les gentils-hommes Francès qui ont quelque garbe et aussi désirent ne parler point sgarbatement) ie me mis à ragionner avec luy touchant iceluy . . . Et voyant que nonobstant tout ce que ie luy pouvois alléguer, ce langage italianizé luy semblet fort strane, voire avoir de la gofferie et balorderie, ie pris beaucoup de fatigue pour lui caver cela de la fantasie </foreign> » </p>
               </quote> : <note>
                  <p>
                     <title lang="fra"> Deux Dialogues du nouveau langage françois italianid </title> etc. (Envers, 579), <title> Aux lecteurs tutti quanti </title> . Curiosa operetta del secondo Enrico Stefano, composta per deridere il favellar della corte di Catterina de' Medici. E buono per la lingua francese che quella lingua cortigiana non sia stata raccomandata e sostenuta da uomini gravi ed ascoltati: sebbene la lingua d'una corte non sia a gran pezzo così strana cosa come la lingua delle corti che è stata in Italia contrapposta alla lingua toscana. </p>
               </note> è, ed è sempre stato favellar barbaro in francese, quantunque <emph> sbigottito </emph> , <emph> garbo </emph> , <emph> sgarbatamente </emph> , <emph> ragionare </emph> , <emph> strano </emph> , e altre parole di quel favellare siano vere e buone parole d'un'altra lingua. Ma se la qualità che fa le parole esser le vere, le buone, non è intrinseca alle parole medesime; e se dall'altro canto una qualità debbono avere alla quale si riconoscan per tali, e sia la ragione del registrarle, quale sarà, e donde venuta in loro, questa qualità? </p>
            <p> Fa egli mestieri cercarla, enunciarla espressamente, porla in chiaro? Sì, quantunque tutti la conoscano; perchè si può di essa dire fino ad un certo segno ciò che un grand'uomo a tutt'altro proposito: <quote>
                  <p> «Dico cosa che nessuno ignora e che all'uopo nessun sa; chè cosiffatti siam noi altri uomini: quel che sappiamo quando non occorre, non lo sappiam più quando è il caso» </p>
               </quote>
               <note>
                  <p>
                     <quote>
                        <p> « <foreign lang="lat"> Rem dico ignotam nemini, et nunc nemini notam. Nempe sic se habent mortalium corda: quod scimus cum necesse non est, in necessitate nescimus </foreign> » </p>
                     </quote> , S. Bernardi, <title lang="lat"> De Consideratione ad Eugenium III </title> , <bibl> Lib. II, Cap. I. </bibl>
                  </p>
               </note> Nè c'è caso in cui il riconoscere questa qualità delle parole sia cosa più essenziale e più dimenticata che quando si tratti del come comporre un vocabolario. Ma appunto perchè è cosa a tutti nota, due o tre altre brevissime interrogazioni basteranno a porla in chiaro. Che son le parole? Segni: e la bontà dei segni, come d'ogni altra cosa, consiste nel far bene l'ufizio loro. E quale è l'ufizio dei segni? Il nome lo dice: significare. E donde prendon le parole questa virtù di significare che non hanno in sè, poichè parole che in una lingua significano, non significano in un'altra? Da una convenzione, da un esser d'accordo; nè da altro potrebbero: e appunto perchè c'è molte di queste convenzioni, c'è molte e diverse lingue. Questa convenzione, questo esser d'accordo è ciò che, in fatto di lingue, si chiama Uso; al quale, chi cerchi il vero in un tale argomento, si arriva per tutte le strade, perchè è la cosa medesima. L'Uso adunque, come è l'unica causa che faccia le parole esser buone, vere, legittime parole d'una lingua, così è l'unico segnale per riconoscer quelle che ne siano; e dev'essere, per conseguenza, la generale, suprema, unica legge del registrar parole in un vocabolario, che è il ritratto d'una lingua. </p>
            <p> Molte invece, e spesso indipendenti l'una dall'altra, e non mai riducibili ad una legge generale, suprema, inappellabile, nè reale nè immaginaria, indipendenti sopra tutto dalla unica reale ed unica ragion dell'Uso, e dedotte da tutt'altre ragioni, e quindi contrarie a quella, sono le leggi che troviam proposte in que' sistemi che vogliono per vocabolario della lingua italiana altro che un vocabolario toscano: sebbene (ed è caso che interviene sovente ai sistemi arbitrari) la ragion dell'Uso sia nei termini più assoluti e solenni confessata, anzi intimata in que' sistemi medesimi. </p>
            <p> Le prove d'un tal fatto sarebber troppe, a volerle tutte raccogliere. Basterà un saggio; e lo ricaveremo da un libro solo, la <emph> Proposta </emph> , come quello che forse più d'ogni altro ne somministra materia, e ne porge motivo, essendovi come raccolte e rimesse in campo e in onore molte di queste leggi già immaginate e promulgate da altri; le quali, come quelle che il Monti medesimo possa aver trovate da sè, hanno in bocca sua l'efficacia e l'importanza che viene da un ingegno e da un nome a gran ragione e sempre illustre. </p>
            <p> Alcune (per ridurle, quanto è possibile in classi distinte) sono dedotte da varie ragioni di analogia. </p>
            <p> Così prescrive il Monti che si abbia a porre nel vocabolario il verbo di cui si sia posto il participio. <quote>
                  <p> «Or io non posso non maravigliarmi nell'osservare che la Crusca ammette <emph> Attorneggiato </emph> ; <note>
                        <p> Si avverta che in questo caso e negli altri che hanno dato occasione al Monti di porre di quelle leggi generali, noi non intendiamo punto sostenere il fatto della Crusca; ma soltanto dimostrare o piuttosto fare avvertire come tali leggi siano fallaci, arbitrarie, ripugnanti ai principii necessari e ai fatti delle lingue. La Crusca avrà ragione nei casi in cui abbia seguito l'unica vera legge, avrà torto anch'essa quando abbia seguito o questa o quella egualmente fallace e arbitraria; il che le è troppo sovente accaduto, e doveva accadere, poichè i suoi compilatori non s'eran proposto per legge l'unica vera. </p>
                     </note> e di <emph> Attorneggiare </emph> non fa parola. E come può ella escludere cotal voce fondamentale, se quella senza di questa non può sussistere? Una radice senza germoglio non è cosa straordinaria, ma un germoglio senza radice è fuor di natura» </p>
               </quote> . <note>
                  <p>
                     <bibl> Vol. I, Par. II, pag. 74. </bibl> In natura sarebbe, del rimanente, così straordinario l'uno che l'altro. </p>
               </note>
            </p>
            <p> Con questa legge chi avesse fatto il vocabolario della lingua latina al secolo, per esempio, d'Augusto, avrebbe dovuto lasciarne fuori i participii <foreign lang="lat"> latus </foreign> e <foreign lang="lat"> laturus </foreign> , o registrarvi il verbo <foreign lang="lat"> lao las </foreign> , sotto pena di far cosa fuori di natura. Sotto la stessa pena i vocabolaristi francesi che registrano, come piene di vita, <foreign lang="fra"> aisé </foreign> , <foreign lang="fra"> nonchalant </foreign> , <foreign lang="fra"> dolent </foreign> , <foreign lang="fra"> ardent </foreign> , dovrebbero registrare le morte e più o meno ignorate <foreign lang="fra"> aiser </foreign> , <foreign lang="fra"> chaloir </foreign> , <foreign lang="fra"> douloir </foreign> , <foreign lang="fra"> ardre </foreign> e <foreign lang="fra"> arder </foreign> e <foreign lang="fra"> ardoir </foreign> , e cento altre della stessa categoria. Con questa legge, chi faccia il vocabolario toscano, e vi ponga la voce furfante, la quale, come ben dice il Monti, <quote>
                  <p> «si mantien bella e sana» </p>
               </quote> , dovrà, per non dare un germoglio senza radice, porre anche <emph> forfare </emph> , che il Monti medesimo dice condannato a morte, è ormai cinque secoli <note>
                  <p> E anche dice bene: senonchè aggiunge: <quote>
                        <p> «senza perdono» </p>
                     </quote> , il che è contro la ragion delle lingue; le quali posson riprendere e riprendon di fatto i vocaboli più interamente dismessi e da più tempo. Tanto che vocaboli morti affatto in una lingua posson rivivere in altre; come per esempio vive in italiano la voce <emph> prosapia </emph> che da Quintiliano è annoverata fra i più scartati vecchiumi della lingua latina, insieme con <foreign lang="lat"> topper </foreign> e <foreign lang="lat"> antigerio </foreign> . <title lang="lat"> Instit. Orat. </title> , <bibl> I, VI. </bibl>
                  </p>
               </note> : mentre all'opposto nel francese, <foreign lang="fra"> forfaire </foreign> è vivente, ma non si adopera che in questo modo dell'infinito, e nel participio passivo <foreign lang="fra"> forfait </foreign> ; e il participio attivo non c'è punto; ma c'è bene <foreign lang="fra"> forfanterie </foreign> , che viene a essere un germoglio senza radice immediata, e germoglio che non serba la natura della radice primitiva, perchè significa, come ognun sa, <emph> millanteria </emph> , <emph> rodomonteria </emph> , <emph> ciarlataneria </emph> . Ma fatto sta che tutte queste cose sono nelle lingue (e voglion perciò essere ne' vocabolari) per tutt'altra ragione che del germoglio e della radice: fatto sta che le lingue, ora buttan via un verbo e ne ritengono un modo, ora ritengono il verbo meno qualche modo, ora hanno da un'altra lingua un modo senza il verbo, come <emph> indulgente </emph> , <emph> esorbitante </emph> , <emph> traslato </emph> , <emph> perfetto </emph> , e troppi più altri e in italiano e nell'altre lingue neo–latine: e noi abbiamo <emph> stravagante </emph> , e il ciel ne guardi dal porre nel vocabolario <emph> stravagare </emph> : e i francesi, che hanno <foreign lang="fra"> extravagant </foreign> e anche <foreign lang="fra"> extravaguer </foreign> , non hanno nè vogliono <foreign lang="fra"> vaguer </foreign> ; ed essi e noi abbiamo <foreign lang="fra"> tracotante </foreign> e <foreign lang="fra"> outrecuidant </foreign> , e abbiam dismesso <foreign lang="fra"> coitare </foreign> e <foreign lang="fra"> cuider </foreign> . E non solo nel fatto dei participii, ma in ogni maniera di vocaboli accade il somigliante: così <foreign lang="fra"> fameux </foreign> e <foreign lang="fra"> fallacieux </foreign> sono vocaboli francesi: <emph> fallace </emph> e <emph> fame </emph> non lo son più; non è più francese <foreign lang="fra"> clamer </foreign> , son francesi <foreign lang="fra"> declamer </foreign> , <foreign lang="fra"> proclamer </foreign> , <foreign lang="fra"> réclamer </foreign> : non pero <foreign lang="fra"> acclamer </foreign> ; bensì <foreign lang="fra"> acclamation </foreign> . E chi fa alla fin fine sussister certi di questi vocaboli, e certi no, in tali casi e in tanti altri che, per questo solo piccol cenno, s'affollan di sicuro alla mente d'ogni lettore, è quello che fa sussister tutte le parole di tutte le lingue, quell'Uso che il Monti medesimo chiama, in un luogo, <quote>
                  <p> «supremo e vero signore» </p>
               </quote> , <note>
                  <p>
                     <bibl> Vol. II, Par. I, pag. VI. </bibl>
                  </p>
               </note> in un altro, <quote>
                  <p> «arbitro, legislatore, norma della favella» </p>
               </quote> ; <note>
                  <p>
                     <bibl> Vol. IV, Part. I, 299 </bibl>
                  </p>
               </note> mentre vuol poi (tanta è la prepotenza dei sistemi) che nel compilare il vocabolario d'una favella si stia a un'altra norma, che l'Uso, se quei titoli gli competono può trasgredire e che trasgredisce in fatti. </p>
            <p> E si veda che voglia dire seguire in pratica quello che si riconosce in principio, quando il principio è giusto, che voglia dire riconoscer davvero l'Uso per arbitro e per norma, come fanno, per esempio, i francesi. Nessun francese, oso dire, ci sarà il quale trovando nel vocabolario dell'accademia francese, e aggiungo francamente in tutti i vocabolari francesi la voce <foreign lang="fra"> laxatif </foreign> , e non trovando nè in quel vocabolario, nè in nessun altro francese il verbo <foreign lang="fra"> laxer </foreign> , dica, nè pensi che la voce registrata manca perciò del suo fondamento. Una voce aver bisogno di fondamento in un'altra? <foreign lang="fra"> Laxatif </foreign> si dice, e questo è il suo fondamento: <foreign lang="fra"> laxer </foreign> non si dice punto, e quindi, non che servir di fondamento a nessuna parola, non ha per sè quel solo su cui le parole stanno. E in Italia invece una condizion così singolare, così ripugnante alla natura e ai fatti delle lingue è imposta, da chi? da un Monti al vocabolario, perchè vi possa star con ragione <quote>
                  <p> «il termine medico <emph> Lassativo </emph> , al quale» </p>
               </quote> , dic'egli, <quote>
                  <p> «senza il v. <emph> Lassare </emph> nel senso posto da noi (cioè del <foreign lang="lat"> Laxare </foreign> latino) verrebbe meno il debito fondamento» </p>
               </quote> . <note>
                  <p>
                     <bibl> Vol. III, Par. I, pag. 20. </bibl>
                  </p>
               </note> E una tal differenza per che? Perchè i francesi riconoscendo la ragion suprema dell'Uso, sono poi fermi e d'accordo in riconoscere anche per lingua comune un vero idioma, nel quale di natura e di necessità l'Uso c'è; e quindi l'applicazione del principio è a tutti loro facile, naturale, e, direi quasi, involontaria. E in Italia invece anche i sommi ingegni, i quali hanno pur riconosciuto in principio che la ragion d'essere le parole è nell'Uso; ma non voglion per lingua la cosa dove quest'Uso è di fatto, un vero idioma; dimenticano poi in pratica il principio, e cercano, impongono alle parole altre ragioni d'essere, singolari come questa, e le altre che andremo scorrendo. </p>
            <p> Nessun francese parimente ci sarà, il quale trovando nel suo vocabolario <foreign lang="fra"> jongleur </foreign> e <foreign lang="fra"> jonglerie </foreign> , e non vi trovando il disusato <foreign lang="fra"> jongler </foreign> , faccia l'osservazione che in un caso simile fa il Monti al vocabolario della Crusca in questi termini: <quote>
                  <p> «Se <emph> Giullare </emph> e <emph> Giullaro </emph> son voci vive e sane, perchè morta dev'essere <emph> Grulleria </emph> ? O ammazzatemele tutte e tre, o tutte e tre lasciatemele vivere: che niuna di loro ha più merito dell'altra nè più reità» </p>
               </quote> . <note>
                  <p> Soggiunge poi: <quote>
                        <p> «Ma non si faccia per questi vecchiumi una lite» </p>
                     </quote> : il che può dar luogo ad una osservazione di qualche importanza in questa materia delle lingue. Giullare, come tutte le parole storiche, non è, nè può esser vecchiume. E chiamo parole storiche quelle che hanno servito a significar cosa che ora più non è, e rimangono perciò come nomi propri, e l'Uso medesimo non esercita più sovra di esse nessuna giurisdizione. Il verbo ammonire per esempio può invecchiare e uscire affatto dell'Uso: ammonito in quel significato speciale che ebbe in certi tempi della repubblica fiorentina, d'uomo interdetto dai magistrati, è vocabolo che dovrà sempre adoperare chi scriva la storia di quella repubblica, o chi tocchi, per qual si voglia cagione, quel fatto; perchè è il solo vocabolo che sia e possa esser mai atto a ciò, non avendo l'Uso nè ragione, nè modo, nè intenzione di sostituirgliene un altro. Così, in francese, <foreign lang="fra"> banneret </foreign> , per esempio, e <foreign lang="fra"> président à mortier </foreign> , e in quella e nelle altre lingue una quantita d'altre parole che sono nella medesima condizione. <emph> Grulleria </emph> invece e <foreign lang="fra"> jongler </foreign> , che l'Uso aveva derivati a significar <emph> buffoneria </emph> e <emph> mentire </emph> (cose che durano), hanno potuto essere smessi e scambiati: come potevan vivere, se all'Uso fosse piaciuto, o potranno rivivere se all’uso piaccia. </p>
               </note> Strani traslati! L'ufizio d'un vocabolario non è ammazzare nè lasciar viver parole più di quello che ammazzare e lasciar viver persone sia ufizio di chi fa un lavoro di statistica. L'Uso è quello che fa le parole, che le smette o ritiene; e il vocabolario rassegna quelle che ci sono. Merito e reità? le parole non hanno che fare con cose simili: sono o non sono, e non altro. E perchè certe vive e sane, e cert'altre morte? Perchè ciò che fa viver le parole non è punto l'avere affinità con altre le quali vivano, ma unicamente l'esser nell'Uso. E si pensi un poco che diverrebbero tutti i vocabolari, e come sarebbero ritratti veri di vere lingue, o di cosa del mondo, se da quelli si avesse a levar tutte le parole derivate di cui non sia registrata l'origine, tutte le origini di cui non siano registrate le derivazioni, o a porvi tutte le origini dei derivati che ci siano, tutti i derivati di cui ci siano le origini. Anzi si pensi chi mai un tal vocabolario lo potesse fare. </p>
            <p> Per la stessa ragione che abbiamo accennata poco fa, non ci sarà di certo nessun francese, il quale, trovando ne' vocabolari francesi <foreign lang="fra"> dépens </foreign> , <foreign lang="fra"> ancetres </foreign> , <foreign lang="fra"> entrailles </foreign> , <foreign lang="fra"> moeurs </foreign> , <foreign lang="fra"> obsèques </foreign> e tante altre voci nel solo plurale, se ne maravigli, o sogni pur di volere che vi si abbiano a porre anche nel singolare. Altra legge proposta dal Monti, ed egualmente contraria alla podestà e ai fatti dell'Uso. <quote>
                  <p> «Il Vocabolario» </p>
               </quote> , dic'egli, <quote>
                  <p> «non ammette la voce <emph> Postero </emph> nel singolare, e nondimeno non si può rifiutarla, da che fu accolto il plurale» </p>
               </quote> . <note>
                  <p>
                     <bibl> Vol. III, Par. II, pag. 103. </bibl>
                  </p>
               </note> E se ci fosse il francese il qual potesse fare ai suoi vocabolari una sì strana intimazione, i vocabolari lo rimetterebbero alle grammatiche, le quali hanno un capitolo apposta pei nomi che mancan del singolare, e ne registrano una lunga filza, donde appunto sono ricavati quei pochi che abbiam citati. Ma che? non sapeva il Monti tali cose? O avrebb'egli fatto rimprovero al Corticelli, per esempio, dell'avere anch'egli posto una <title> Osservazione </title> a tali nomi? <note>
                  <p>
                     <title> Regole ed osservazioni </title> etc. <bibl> Cap. XVI. </bibl> Osservazione prima. </p>
               </note> Al quale, per parentesi e per verità, si può in questo, come nel rimanente, far rimprovero che sia stato scarso in dare ciò che la lingua pure ha, mentre abbonda poi sovente in dare ciò che non è della lingua; e tutto questo perchè, sebbene intitolasse l'opera sua: <title> Regole ed osservazioni della lingua toscana </title> , non volle poi prender per norma l'Uso reale e totale di quella lingua, ma il fatto speciale di alcuni scrittori. E avrebbe il Monti pur voluto che si ponesse nel vocabolario, <emph> nozza </emph> , <emph> vanno </emph> , <emph> esequie </emph> e altrettali conseguenze di quella sua regola generale? No di certo: che alle conseguenze non aveva pensato, ponendo la regola. Ma perciò appunto importa troppo badar bene prima di accettar regole poste a questa guisa: affine di non trovarsi ogni tratto a quell'infelice bivio, o di far cose strane e che non regge l'animo di farle, o di violar le regole che si sono accettate: cose che si fanno, è vero, alla giornata l'una e l'altra; ma è bene veder di non farle, nel comporre un vocabolario, come in ogni altro servigio. </p>
            <p> Un'altra legge dedotta dall'analogia e pur contraria alla ragione e ai fatti dell'Uso, è posta dal Monti nel luogo che qui trascriviamo: </p>
            <p>
               <quote>
                  <p> «Cerco il perchè <emph> Guardamacchine </emph> debba significare l'arnese che ripara il grilletto dell'archibuso, e non so figurarmelo che nel riparo che fa esso arnese al grilletto contra l'urto delle frasche, allorchè il cacciatore s'intrica dentro le macchie. Ma se ben attendi all'origine delle molte altre così fatte voci composte, troverai che <emph> guardamacchine </emph> per <emph> guardia del grilletto </emph> allontanasi tanto dalla natura di tutte le sue sorelle, che sarai forzato di dirla mal formata ed erronea: perciocchè in tutte l'altre il sostantivo che accompagnasi a <emph> guarda </emph> , terza persona di <emph> guardare </emph> indicativo tempo presente, è sempre la cosa guardata o difesa, non mai la cosa contra il cui urto è d'uopo guardarla o difenderla. Quindi non <emph> guardamacchine </emph> , ma <emph> guardagrilletto </emph>
                     <note>
                        <p>
                           <quote>
                              <p> «I Francesi lo chiamano Sottoguardia ( <foreign lang="fra"> Sous–garde </foreign> ); i Lombardi, <emph> Sottomano </emph> ; e l'Analogia e la Logica, <emph> Guardagrilletto </emph> » </p>
                           </quote> . Nota della Proposta </p>
                     </note> pareva si dovesse appellar quell'arnese dell'archibugio. Per significare i ripari con cui difendiamo contra le impressioni del vento o del freddo le gote e il naso abbiamo composto i vocaboli <emph> guardagote </emph> e <emph> guardanaso </emph> . Invece di chiamarli <emph> guardanaso </emph> e <emph> guardagote </emph> , diremmo noi bene chiamandoli <emph> guardavento </emph> o <emph> guardafreddo </emph> ? E l'Alamanni, in vece di <emph> Guardagioje </emph> , avrebb'egli fatto meglio a dir <emph> Guardaladri </emph> ; e il Salvini, in vece di <emph> Guardamandre </emph> , a dir <emph> Guardalupi </emph> ? Conchiudasi adunque che il naturale e chiaro significato di <emph> Guardamacchine </emph> è <emph> Guardiano delle macchie </emph> » </p>
               </quote> . </p>
            <p> Cimentiamo queste ragioni e la legge che ne dovrebbe uscire coi fatti d'un'altra lingua nella quale l'Uso regna davvero, la francese. <foreign lang="fra"> Garde-feu </foreign> in quella lingua significa, come ognun sa, quella rete o cancelletto o lastra di metallo che si mette dinanzi il cammin da fuoco, per cansarne i pericoli, e principalmente, perchè i bimbi non vi caschino. Ora chi dicesse ai vocabolaristi francesi, i quali tutti registran quella parola, e le attribuiscono il significato che ha nell'Uso, chi dicesse: cerco il perchè <foreign lang="fra"> Garde–feu </foreign> debba significare l'arnese che ripara i bimbi dal fuoco . . . Che ricerca è codesta? — direbbero i vocabolaristi — : che debba significare? Noi abbiam cercato che cosa significhi, e che altro avevamo a cercare? e significa appunto quello che abbiam detto; tanto che ognun l'intende e ognun l'adopera in quel significato. Chi andasse innanzi e dicesse (e direbbe il vero) che nella più parte delle altre parole composte francesi in cui entra questo <foreign lang="fra"> garde </foreign> , il sostantivo che gli si accompagna è la cosa guardata o difesa; risponderebbero che in quelle sì, e in questa no; come nè anche nella parola <foreign lang="fra"> garde-main </foreign> , per un altro esempio; la quale significa quel pezzo di carta che i ricamatori tengon sotto la mano per preservare, non la mano, ma la stoffa. E se fondandosi tuttavia sul suo argomento, dicesse che l'Analogia e la Logica chiamano l'uno <emph> Guarda-bimbi </emph> e l'altro <emph> Guarda-stoffa </emph> ; i vocabolaristi risponderebbero che la Logica li chiama <foreign lang="fra"> Garde-feu </foreign> e <foreign lang="fra"> Garde-main </foreign> , dacchè ha posto che l'Uso è il supremo e vero signore, l'arbitro, il legislatore, la norma della favella; e che in fatto di lingue, l'analogia non è quella che «chiama»; non è quella che ha virtù di appropriar le parole alle cose, e perchè non ha in sè una ragione, unica, certa, suprema: tanto che dall'analogia si potrebbe ricavar non so quanti termini egualmente ragionevoli che <emph> guarda–bimbi </emph> , di nessun dei quali termini si potrebbe poi dire è il proprio, è quello, è il suo; e perchè l'analogia non può mai essere adoperata che intorno a una parte delle parole, e su di esse non lavora che col mezzo e colla comparazione di altre parole; le quali, per conseguenza, debbono già essere, e per tutt'altra ragione, per una ragion cioè suprema e generalissima: che è appunto quell'Uso di testè, di tra poco e di sempre. Risponderebbero quindi che, a voler togliere dal vocabolario le parole che sono per quella ragione, per sostituirvi quelle che dovrebbero essere, è abbandonare il fatto, per tentare il non fattibile: giacchè del trovar le parole che sono, quelle e non altre, il modo c'è; del trovar quelle che appunto dovrebbero essere, non c'è modo. O, per farla più corta, potrebbero rispondere senza più che <quote>
                  <p> «il Vocabolarista debb'essere non già formatore, ma storico delle parole» </p>
               </quote> : dettato santo del Monti medesimo, <note>
                  <p>
                     <bibl> Vol. I, Par. I, pag. VIII. </bibl>
                  </p>
               </note> e così da lui dimenticato in questo luogo e altrove. Nè una tanta contraddizione in un tant'uomo dee far maraviglia: è un effetto naturale e comune del rifiutar ciò che è, e del voler ciò che non è, del tenere insomma sistemi arbitrari: nei quali è del pari impossibile applicar coerentemente e in ogni caso nè i principii veri che pure uno abbia riconosciuti, nè i principii falsi che abbia fabbricati o ricevuti per amor di sistema: i primi perchè non si possono fedelmente e in tutto applicare che alle cose reali; gli altri perchè sono di loro natura incapaci di qualunque applicazion generale. Si veda infatti e per di più come in questo caso i principii veri che il Monti ha dimenticati nel censurare il fatto della Crusca, li dimentichi egualmente nel prescrivere ciò che sia da fare in quella vece. Che l'assunto della <title> Proposta </title> era il come sostituire ad un vocabolario della lingua toscana il vocabolario della lingua italiana. Ora se questa lingua italiana c'è, ella dee, come tutte le lingue del mondo, avere il suo Uso proprio; e se <quote>
                  <p> «l'Uso è l'arbitro e la norma della favella» </p>
               </quote> ; se il Vocabolarista ne <quote>
                  <p> «debb'essere lo storico» </p>
               </quote> ; la prima cosa era di cercare in quest'Uso della lingua italiana il termine da contrapporre a quel <quote>
                  <p> «mal formato ed erroneo» </p>
               </quote> della Crusca. Ma signor no; questo non gli vien pure in mente: indica bene il termine lombardo e il termine francese; l'italiano lo fa, lo compone addirittura. Per ricorrere in questo caso e sempre all'Uso, per istar fermo nell'applicazione dei principii veri, bisognava aver cercato primissimamente se questa lingua italiana di fatto, avente un vero Uso quale tutte le lingue lo hanno, ci sia: il che nè quell'esimio ma appassionato ingegno, nè tutti gli altri facitori di que' sistemi hanno cercato mai. </p>
            <p> E si veda pure come nel comporre quel termine non tenga poi conto del falso ed arbitrario principio da lui opposto alla Crusca. Imperciocchè se fosse venuto uno il quale prendendo ad esaminare con quel principio la voce composta dal Monti, avesse detto: <quote>
                  <p> «questa voce <emph> guarda–grilletto </emph> potrà esser buona in quanto sian buoni gli elementi di che la componete. Ora “io cerco il perchè <emph> grilletto </emph> debba significare” quel ferretto che, toccato, fa scattare il fucile, e non trovo nell'analogia questo sicuro e prevalente perchè: troverei anzi di leggieri molte parole assai più analoghe di codesta, sia alla forma, sia all'ufizio, sia ad altro di quello strumento» </p>
               </quote> , noi non sappiamo per verità che cosa il Monti avesse potuto rispondere. Chè l'unica ragione per cui <emph> grilletto </emph> , non già debba significare, ma significhi tal cosa, è la ragione appunto ch'egli impugnava a tutto potere: l'esser cioè quel vocabolo dell'Uso toscano. Ed è questa l'unica ragione che operando questa volta, colla sua natural forza, sul suo intelletto, gli ha fatto ricevere senza esame quel vocabolo, e riceverlo dalla Crusca, che lo dà senza esempi, e colla definizione che abbiam trascritta qui sopra: «quel ferretto ecc.». </p>
            <p> Un'altra legge dello stesso genere imposta dal Monti al Vocabolario, contro la ragione e i fatti dell'Uso, risguarda le etimologie. Ecco il luogo della <title> Proposta </title> , dove se non c'inganniamo, una tal legge è il più chiaramente e risolutamente espressa e voluta dimostrare: </p>
            <p>
               <quote>
                  <p> «Di maggior momento è l'oggetto delle etimologie. L'Etimologia è parte essenziale dell'analisi d'una lingua, è la cognizione perfetta de' suoi radicali elementi, è la fonte da cui scaturiscono le regole della gramatica filosofica ideata già da Bacone a governo di tutte le lingue, poi ridotta a sistema dai pensatori gramatici Condillac, Dumarsais e Beauzée. Ma la vera origine delle parole, generalmente parlando, è un affare più presto d'indovinelli che di certezze. Non si può risalire alla prima radice che per via d'erudite congetture . . .» </p>
               </quote> . E dopo aver toccato altre cose che non fanno direttamente al proposito attuale, ripiglia e prosegue così: </p>
            <p>
               <quote>
                  <p> «E in quanto alle etimologie conchiudasi che un esatto Vocabolario dee far conto ancor delle poche, quando sono chiare e sicure. Dalla cognizione delle radici procede la cognizione dei derivativi, de' quali è molta la messe. Perciò pone conto assai il conoscere bene il valore del vocabolo primitivo, onde saperne ben apprezzare tutta la generazione.» </p>
               </quote>
            </p>
            <p>
               <quote>
                  <p> «Accade in certo modo nelle parole quello che nelle razze. Per intender bene la natura de' figli giova molto il guardare a quella de' padri. Questa semplicissima regola su la derivazione delle voci vedesi nel Vocabolario sì trasandata, che lo stesso verbo <emph> Derivare </emph> v'è stato, se non m'inganno, mal definito.» </p>
               </quote>
            </p>
            <p>
               <quote>
                  <p> «DERIVARE è voce latina composta dalla preposizione <foreign lang="lat"> De </foreign> e dal nome <foreign lang="lat"> Rivo </foreign> , terzo caso di <foreign lang="lat"> Rivus </foreign> . Quindi <foreign lang="lat"> Derivo </foreign> , <foreign lang="lat"> as </foreign> , <foreign lang="lat"> avi </foreign> , <foreign lang="lat"> atum </foreign> : <foreign lang="lat"> h. e. De rivo deducete </foreign> : che in italiano, usato propriamente, vale <emph> Tirare dal rivo </emph> , come in quel passo di Plauto, nel <title lang="lat"> Truculento </title> 2.7, <foreign lang="lat"> Derivare aquam de fluvio </foreign> : e figuratamente <emph> Dedurre a guisa di rivo </emph> , se l'adoperi in senso attivo; e <emph> Discendere a guisa di rivo </emph> , se l'adoperi in senso neutro. </p>
                  <note>
                     <p> Del resto, se non m'inganno anch'io, il nome <foreign lang="lat"> Rivus </foreign> non dovrebb'essere entrato nella composizione del latino <emph> Derivare </emph> , a quel modo che il Monti dice; e questo verbo avrebbe avuto a valere nel suo primo senso proprio, non già <emph> Tirar da un rivo </emph> , ma <emph> Tirare un rivo </emph> da un'acqua più grande, come si vede appunto nel testo citato di Plauto:

 <quote rend="block">
                           <p> 
«Nam hoc assimile est, quasi de fluvio qui aquam derivat sibi: Nisi derivetur, tamen omnis ea aqua abeat in mare» </p>
                        </quote>
                     </p>
                  </note>
                  <note>
                     <p> e come l'intende il Forcellini, il quale definisce il verbo <emph> Derivo </emph> : <quote>
                           <p> « <foreign lang="lat"> rivi more aquam deduco, alioque deflecto </foreign> » </p>
                        </quote> ; e come par che l'intenda il Monti medesimo dove spiega il senso figurato di questo verbo: <quote>
                           <p> « <emph> dedurre </emph> a guisa di rivo, e <emph> discendere </emph> a guisa di rivo» </p>
                        </quote> ; e come finalmente indica il senso della voce <foreign lang="lat"> Rivus </foreign> che valeva o appunto alquanto d'acqua dedotta artifizialmente da un'acqua maggiore, o acqua di natural corso, quando non sia tanta da meritar nome di fiume (Forcellini, a <foreign lang="lat"> Rivus </foreign> ). Chè l'etimologia, se non è quella che, in fatto di lingua, debba nè possa servire a discernere e determinare il valor dei vocaboli, può servire in fatto di semplice erudizione, e di più importanti ricerche, a spiegare il donde e il come alcuni vocaboli sian venuti e si siano formati. </p>
                  </note>
                  <p> Ora la Crusca il pone così: <emph> DERIVARE </emph> . <emph> Dipendere </emph> , <emph> Trarre origine </emph> , <emph> Procedere </emph> . Questa definizione portata in termini generali e indeterminati, a mio parere, è imperfetta. Perciocchè per essi io comprendo bensì che una cosa <emph> dipende </emph> , <emph> procede </emph> , <emph> trae origine </emph> da un'altra; ma essendo molte le guise con cui l'origine si può trarre, io non comprendo il come la tragga, non mi si porge l'idea di quel ruscello dedotto, nella cui imagine pittoresca sta la grazia, l'evidenza, la forza della parola: ond'è che la mia nozione resta imperfetta» </p>
               </quote> . </p>
            <p> Se la è così, quante nozioni imperfette! e quanti vocaboli non bene intesi, mal apprezzati, non solo dalla Crusca, ma da tutti i vocabolari di qualsisia lingua, ma da tutti gli uomini che qualsisia lingua parlino! Non c'è, per esempio, derivazione più chiara e sicura di quella del verbo italiano <emph> tradire </emph> dal latino <foreign lang="lat"> tradere </foreign> , consegnare, dar nelle mani. <emph> Tradire </emph> è definito dalla Crusca <quote>
                  <p> «Usar fraude contro a colui che si fida» </p>
               </quote> . Ora i modi dell'usar fraude essendo pur troppo molti, non si comprende per la definizione quel modo speciale e più atroce di fraude che consiste nel dare chi ti s'è fidato, in mano di chi lo vuol perdere. Ma se in questo s'ha da riformar la Crusca, bisogna egualmente riformar la lingua, anzi tutti, oso dire, gl'idiomi neo-latini, nei quali non solo quel modo speciale di fraude, ma e il ferire chi non si guarda, e il non dar l'aiuto che s'era promesso, e negare un deposito, e dipinger bianco quello che all'effetto poi si trova nero, e semplicemente il dar cagione di sperare quello che poi non si ottiene, si chiama tradire, e a cento altri fatti si è appropriata quella voce, e le sue congeneri, senza che l'idea del <emph> consegnare </emph> c'entri o ci sia rimasta punto nè poco. </p>
            <p>
               <emph> Signore </emph> è definito dalla Crusca: <quote>
                  <p> «che ha signoria, dominio e potestà sopra gli altri» </p>
               </quote> . Ma se c'è .derivazion chiara e sicura, è senza dubbio quella di <emph> signore </emph> dal latino <foreign lang="lat"> senior </foreign> , anziano, vecchio. Doveva però la Crusca farne conto? doveva, per seguire quella «semplicissima regola», porre che per <emph> signore </emph> s'abbia a intendere, non così generalmente chi abbia potestà sopra gli altri, ma chi l'abbia per maggioranza d'età? Avrebb'essa operato da «esatto vocabolario»? E, per aver «guardato alla natura del padre», avrebb'essa «inteso bene quella del figlio»? No davvero: e perchè? Perchè, a dirla colle parole che il Monti adopera in un altro caso, e che son buone per tutti i casi, <quote>
                  <p> «il protomaestro Uso, <foreign lang="lat"> quem penes arbitrium est et jus et norma loquendi </foreign> , ha cangiato di molto il valore di questa voce» </p>
               </quote> . <note>
                  <p>
                     <bibl> Vol. I, Par. II, pag. 54. </bibl>
                  </p>
               </note>
            </p>
            <p> Ognun vede quanto sarebbe facile moltiplicar gli esempi, sia approfittando delle osservazioni curiose e vere che vari scrittori hanno fatte su questo deviar dei vocaboli dal senso degli altri vocaboli che hanno servito a formarli. Fra gli altri il De Brosses nel <title lang="fra"> Traité de la formation méchanique des langues </title> , <bibl> Cap. X </bibl> , e seguenti; e il Sig. <hi rend="sup"> r </hi> Manno nel bel libro <title> Della fortuna delle parole </title> . </p>
            <p> sia guardando addirittura ai fatti di qualunque lingua: chè ognuna, per ragioni generalissime, è piena di questi derivativi nei quali non si fa conto del senso originario. E tanto non se ne fa conto, che s'accoppian sovente parole, le quali, secondo la ragione etimologica, esprimerebbero contraddizioni ridicole o non meno ridicole ripetizioni d'una idea medesima: e nessuno si guarda dal dire, come a nessuno pare strano di udire  <emph> giovin signore </emph> , per esempio, o  <emph> giovin prete </emph> , che, secondo quella ragione, verrebbero a dire l'uno e l'altro <emph> giovin vecchio </emph> ; e <emph> chiamare </emph> uno <emph> sottovoce </emph> , che verrebbe a dire <emph> gridar sommessamente </emph> ; e <emph> aver le mani impedite </emph> , che verrebbe a dire <emph> avere impaccio ai piedi delle mani </emph> ; e <emph> domandassera </emph> , che verrebbe a dire  <emph> una mattina sul cader del giorno </emph> ; e  <emph> linguaggio infantile </emph> , che verrebbe a dire <emph> favella di chi non parla </emph> ; e <emph> giudizio ingiusto </emph> che verrebbe a dire <emph> cosa secondo il dritto, contro il dritto </emph> ; e <emph> donna di servizio </emph> , che verrebbe a dire <emph> padrona che serve </emph> ; e Cesare, dove scrisse: <quote>
                  <p> « <foreign lang="lat"> non praetereunda videtur oratio Critognati, propter ejus singularem et nefariam crudelitatem </foreign> » </p>
               </quote> , <note>
                  <p>
                     <title lang="lat"> De Bell. Gall. </title> , <bibl> VII, 77. </bibl>
                  </p>
               </note> sarebbe venuto a dire: ‘non è da passar sotto silenzio la proposta di Critognato, perchè è cosa da non parlarne’; e i francesi, dicendo <foreign lang="fra"> aujourd'hui </foreign> , come noi dicendo <emph> al giorno d'oggi </emph> , si verrebbe a dire <emph> al giorno di questo giorno </emph> ; e via discorrendo. Così se «la cognizion dei derivativi dipendesse dalla cognizione delle radici», non ci sarebbe modo di ravvisare la differenza reale di significato tra parole derivanti da una radice medesima, come <emph> insolito </emph> e <emph> insolente </emph> , <emph> naturalezza </emph> e <emph> naturalità </emph> , <emph> espressione </emph> e <emph> spremitura </emph> , <emph> scottare </emph> e <emph> scaldare </emph> , <emph> generoso </emph> e <emph> generale </emph> , <emph> gravità </emph> e <emph> gravina </emph> , <emph> maresciallo </emph> e <emph> maniscalco </emph> , e in francese <foreign lang="fra"> obéissance </foreign> e <foreign lang="fra"> obédience </foreign> , <foreign lang="fra"> habilité </foreign> e <foreign lang="fra"> habileté </foreign> , <foreign lang="fra"> naïf </foreign> e <foreign lang="fra"> natif </foreign> , <foreign lang="fra"> inclinaison </foreign> e <foreign lang="fra"> inclination </foreign> , <foreign lang="fra"> monsieur </foreign> e <foreign lang="fra"> monseigneur </foreign> , <foreign lang="fra"> absous </foreign> e <foreign lang="fra"> absolu </foreign> ; e nel latino medesimo <foreign lang="lat"> ignoscere </foreign> e <foreign lang="lat"> ignorare </foreign> , <foreign lang="lat"> candens </foreign> e <foreign lang="lat"> candidus </foreign> e troppe più altre in queste, e in tutte, senza fallo, le lingue. Ma che dico? non avrebbe a conoscere che valga la voce <emph> strada </emph> chi non sa che è derivata da <emph> sterno </emph> ; <emph> santo </emph> , chi non sa che da <foreign lang="lat"> sancio, is </foreign> ; nè <emph> candela </emph> , chi non sa che da <foreign lang="lat"> candeo </foreign> ; nè <emph> fiume </emph> , chi non sa che da <foreign lang="lat"> fluo </foreign> ; nè <emph> ciurmare </emph> , chi non sa che da <foreign lang="lat"> carmen </foreign> ; nè <emph> sarto </emph> , chi non sa che da <foreign lang="lat"> sarcio </foreign> ; nè <emph> tetto </emph> , chi non sa che da <foreign lang="lat"> tego </foreign> ; nè <emph> vettura </emph> , chi non sa che da <foreign lang="lat"> veho </foreign> ; nè <emph> ladro </emph> , chi non sa che da <foreign lang="lat"> latus, eris </foreign> ; nè <emph> servo </emph> , chi non sa che da <foreign lang="lat"> servo, as </foreign> ; nè <emph> malinconico </emph> , chi non sa che da due voci greche significanti <emph> nero </emph> e <emph> bile </emph> ; nè <emph> martiricare </emph> , chi non sa che da un'altra voce greca significante <emph> testimonio </emph> ; nè <emph> talento </emph> , chi non sa che pur da una voce greca significante un peso e poi una somma di danaro. Vale a dire che quasi tutti quelli che parlano il toscano o qualunque altro idioma d'Italia non dovrebbero conoscere nè, per conseguenza, adoperare a proposito quasi nessuna delle parole dalle quali sole hanno pure il mezzo d'intendersi nelle occorrenze più comuni della vita. Chè tutti questi idiomi son pieni, come ognun sa, di tali derivazioni, dal latino principalmente (delle quali non abbiamo citato l'una per mille, e le abbiam prese fra le più immediate e triviali, perchè fosser delle più chiare e sicure), e dal greco, o per via del latino o direttamente, e dagli idiomi gallici e dai germanici e dall'arabo, dal provenzale, dal francese, dallo spagnolo e donde sa il cielo: derivazioni non pure ignorate, ma nè anche immaginate dalla più parte degli uomini che parlano quegli idiomi. </p>
            <p> Ma quei medesimi che, in questi idiomi e in qualsiasi altro, siano arrivati a conoscere di tali derivazioni il più che se ne conosca, quanto conoscerebbero dell'idioma medesimo, se «dalla cognizione delle radici dipendesse la cognizione dei derivativi»? Una picciolissima parte, se stiamo al detto del Monti medesimo, che <quote>
                  <p> «la vera origine delle parole, generalmente parlando, è un affare più presto d'indovinelli che di certezze» </p>
               </quote> : il che, ammesso quel principio del Monti, importerebbe che i derivativi, <quote>
                  <p> «dei quali» </p>
               </quote> , dic'egli pure, <quote>
                  <p> «molta è la messe» </p>
               </quote> , cioè molta parte d'ogni lingua sarebbe «un affare d'indovinelli»: a tali conseguenze si riesce, chiunque mova da un principio falso e arbitrario. Ma di più, in tutta codesta argomentazione sulla etimologia regna un equivoco capitale, essendovi i termini su cui tutta l'argomentazione si volge, presi, quando in senso relativo, quando in senso assoluto: come si può tosto scorgere, e potrà servire a metter più in chiaro, se fa bisogno la vanità del principio medesimo. Infatti, trovar «la vera origine», «la radice» d'una parola, significa egli trovare un'altra parola qualunque da cui quella sia certamente derivata? <note>
                  <p> In questo senso, non così poche, anzi assai assai sono le «origini», le «radici» trovate con certezza; e molte più quelle che si possono trovar di leggieri e con certezza eguale, sia nelle lingue che si chiamano derivate, sia anche in quelle che, con termine pure equivoco e inconcludente, si chiamano lingue madri. E se tali origini paiono e si dicon poche, gli è perchè alle moltissime non si bada, appunto per essere ovvie e patenti: e le ricerche e le quistioni si fanno intorno ad un più picciol numero di oscure e difficili. </p>
               </note> Così senza dubbio la intese il Monti là dove pose la parola <foreign lang="lat"> rivus </foreign> come origine, come radice della parola <emph> derivare </emph> ; e volle che per la significazione di quella si dovesse dichiarare e determinare la significazione di questa. Ma nel voler ciò, non tenne conto del principio per cui lo voleva. Imperciocchè la parola <foreign lang="lat"> rivus </foreign> è, per comune consenso, un derivativo essa pure, ed ha la sua radice in un'altra parola, parola d'un'altra lingua, del greco cioè: quindi, non che spiegare e stabilire il significato di <emph> derivare </emph> , avrebbe bisogno essa stessa di ricever d'altronde la sua propria spiegazione e la sua consistenza. </p>
            <p> Ma che? dirà forse taluno: si dovrà egli dunque, affin di chiarire che cosa importi una parola, salir via via per una serie indefinita d'altre parole, finchè s'arrivi ad una la quale non sia derivata da nessun'altra? </p>
            <p> Senza dubbio, quando si sia posto o ammesso il principio che «dalla cognizione delle radici procede la cognizione dei derivativi»: e perciò appunto non si vuol porlo, nè ammetterlo. </p>
            <p> Infatti ha poi il Monti preso anche in quest'altro senso, cioè nel senso assoluto, i termini di «origine», di «radice», laddove disse che <quote>
                  <p> «non si può risalire alla <emph> prima radice </emph> , che per via d'erudite congetture» </p>
               </quote> ; e dove disse che <quote>
                  <p> «pone conto assai il conoscere bene il valore del vocabolo <emph> primitivo </emph> , onde saperne ben apprezzare tutta la generazione» </p>
               </quote> . Ma ad una condizion tale, la cognizione dei derivativi sarebbe, non diremo difficile per lo più e dubbia, e indefinitamente protratta; ma pressochè disperata. Imperciocchè l'etimologia, dove pure non tira a indovinare, ma trova, e con quella maggior certezza che si possa desiderare; dove è il più chiara e sicura, non arriva quasi sempre che a vocaboli i quali, o si riconoscon derivati anch'essi, o non c'è modo di assicurarsi che non lo siano: a «prime radici», a «vocaboli primitivi» non c'è modo di arrivare, se non in qualche caso piuttosto possibile che reale, e tanto raro e inconcludente che povera la cognizion dei derivativi, se di là si dovesse aspettare. </p>
            <p> A qual segnale infatti, con che documenti si potrà egli discernere e avverare che un vocabolo sia primitivo? Forse col trovar che appartenga ad una lingua primitiva essa medesima? Ma come verificare una cosa simile? E prima di tutto, come, dove trovare una lingua primitiva. </p>
            <p> Alcuni filosofi hanno affermato che gli uomini possano, anzi abbian dovuto inventare il linguaggio: e più d'uno di questi filosofi s'è anche provato a specificarne il modo chi con uno chi con un altro sistema. Ma, come qualche altro filosofo aveva intravveduto e accennato, e il Sig. <hi rend="sup"> r </hi> de Bonald ha per la prima volta, con singolar lode e con somma utilità, fermamente e distintamente avvertito, tutti questi sistemi, e tutti quelli dello stesso genere che si possano immaginare, implicano necessariamente contraddizione; poichè le operazioni della mente umana colle quali e quegli hanno voluto, e altri possan volere che l'uomo abbia inventato la parola, non si fanno dalla mente umana che col mezzo della parola medesima. E anche prima di averli esaminati e discussi, mi par che si abbia ragion di rifiutarli per ciò che sono fondati su una ipotesi, la quale manca di due condizioni essenziali ad una ipotesi, perchè si possa ragionarvi sopra. L'una, ch'ella sia chiara, determinata, distinta, che di quello stato di cose immaginato, sul quale si ha da ragionare, uno si possa render conto, col paragone delle cose reali e conosciute; l'altra che d'un tale stato si vegga la possibilità, ci sia modo cioè di riferirlo ad una causa reale pure e conosciuta, e non ipotetica essa medesima. Delle quali condizioni, dico, non mi par che sarebbe difficile dimostrar che manca assolutamente l'ipotesi dell'umanità senza linguaggio; ipotesi da cui è necessario prender le mosse a voler dimostrare come gli uomini abbiano inventato il linguaggio. Ad ogni modo basta alla question presente che di tali lingue fatte primitivamente dagli uomini non se ne conosce di fatto nessuna; anzi è da credere che non si trovi menzione, nemmen falsa, che nessuna ce ne sia stata mai, quando coloro che ne vollero ad ogni patto di tali, sono stati costretti d'immaginarle di pianta, e di proporle soltanto come possibili. Però, poichè il linguaggio è nell'umanità, bisogna bene che ci sia primitivamente venuto: e sul modo non siam ridotti a far congetture, dacchè sappiamo dalla Rivelazione avere Iddio da principio parlato ai progenitori dell'umanità, e comunicato ad essi per tal modo l'atto della parola, della quale aveva loro dato la potenza insieme coll'essere. Ma se di qui abbiamo notizia d'una lingua veramente primitiva, se ci troviamo la spiegazione del come l'uomo possegga il linguaggio, la sola spiegazione che s'accordi e, dirò così, combaci coi fatti, tanto coi fatti esterni che ci mostrano sempre e da per tutto uomini apprendenti il linguaggio, non mai uomini inventanti il linguaggio, quanto coi fatti interni della mente che ci mostrano l'uomo atto ad apprendere il linguaggio, non punto ad inventarlo; non ci troviamo però nulla che giovi all'intento (del rimanente non necessario) di scoprir vocaboli primitivi; la verità in questo non ci serve più che le (immaginazioni). In nessuna infatti delle lingue note, vive o morte, a nessuno è riuscito finora, nè par che sia per riuscire in appresso, di rinvenir davvero quella lingua primitiva. E come avrebbe a riuscire, quando non si può saper nè anche s'ella non sia del tutto e da gran tempo perduta? Imperciocchè noi sappiamo dalla Rivelazione medesima, essere nei primi tempi avvenuta, pure per cagion soprannaturale, una confusione del linguaggio primitivo: ma se questa sia stata un subito alterarsi e trasformarsi di quel linguaggio in vari linguaggi, o un subito formarsi di linguaggi affatto nuovi, e per qual modo, nè dalla Rivelazione si sa, nè si può saper d'altronde. Nè di quest'altre lingue, (oltre che per la ragion medesima non si può sapere se meritino il titolo di primitive) è stato o è più facile riconoscerne alcuna tra le viventi o le cessate. E finalmente, quand'anche una lingua primitiva si fosse trovata, non basterebbe questo a potere chiamar primitivi i vocaboli che in essa fossero: converrebbe ch'ella si fosse serbata sempre la medesima, e non avere acquistato nessun nuovo vocabolo, nè perdutone alcuno dei primi: il che non si vede nè si sa essere accaduto a nessuna. </p>
            <p> Che vocaboli, o della lingua primitiva, chi la supponga sopravvissuta alla confusione, o di quelle altre, chi le supponga primitive, che vocaboli primitivi insomma rimangano in questa, in quella lingua vivente o vissuta, o in molte o in tutte, più o meno alterati e trasformati in varie guise, o anche interi, è cosa più che verisimile: sarebbe anzi inverisimile e strana cosa il contrario. Ma come discernerli? a che segnale? con che norma? Forse il rinvenire in molti vocaboli di senso congenere o affine lo stesso suono radicale, o suoni radicali consimili, potrà guidarci ad una tale scoperta? No davvero: poichè quand'anche risalendo per una serie ragionata di tali vocaboli si fosse arrivati ad accertare il più antico, non si può aver nulla per accertarsi che non sia esso medesimo stato derivato da un qualche altro ora perduto. Della scienza, della fatica, del tempo che ci vorrebbe per instituire un tale esame, non parlo; essendo superfluo l'osservare come una strada sia difficile quando, per la ragion delle cose, si vegga innanzi tratto che una tale strada non può condurre alla meta. Lo stesso dubbio infatti si può, anzi si dee opporre ad ogni altro argomento, se altri ce n'è, del genere di questo che abbiamo accennato; perchè sono o saranno tutti necessariamente argomenti di pura verisimiglianza. Non c'è alcun carattere il qual si trovi in alcuni vocaboli a differenza degli altri, e li faccia riconoscer primitivi a quel modo, nati cioè col primo uso che l'uomo abbia fatto della parola: onde risulta non esserci alcuna regola generale <foreign lang="lat"> a priori </foreign> , per trovarne di tali. Ci vorrebbe una ragion particolare ad ogni vocabolo, una prova del fatto speciale, cioè una valevole attestazione. E se attestazioni tali ci sia modo o speranza d'averne, ognun lo vede. </p>
            <p> Resta un altro genere di vocaboli che si possono in un senso differente chiamar primitivi: quelli cioè che in qualunque lingua già esistente siano stati da un chi che sia formati di nuovo e di pianta, senza derivarli da nessun vocabolo anteriore, e siano poi stati ripetuti, accettati da altre persone, e divenuti così vocaboli d'una lingua o di più lingue. E che l'uomo parlante abbia questa facoltà di creare vocaboli affatto nuovi, sarebbe quasi cosa altrettanto strana il volerlo dimostrare, che il metterlo in dubbio, potendo ognuno, quando gli piaccia, farne la prova in sè, e comporre quanti gli piaccia vocaboli nuovi, all'intento di far loro significar che che sia, e senza appicco ad altri vocaboli già a lui noti, ma coi puri elementi di vocali e di consonanti. Il qual fatto, non che contraddire a quel che si è accennato dell'impotenza dell'uomo a creare il linguaggio, ci par che potrebbe anzi servirgli di conferma e di dichiarazione. Imperciocchè se badiam di punto al di più che è necessario ad una tale invenzion di vocaboli (che di vocaboli si tratta e non di suoni semplicemente) vedrem tosto che due atti della mente debbono di necessità precedere a quella: cioè un raziocinio qualunque sulla cosa che si vuol nominare, un riconoscimento d'una natura, d'un modo d'essere, d'una riunione di proprietà che la distingua da altre cose; e l'intenzione di distinguerla, di significarla con un nome: atti che la nostra mente non produce se non col mezzo di altre parole già conosciute. Vedrem tosto, dico, che non possiamo concepir quella cosa come capace d'un nome che la significhi, non possiamo proporla a noi medesimi, se non col mezzo del nome che essa abbia già, se non si tratta che di cambiarglielo, o col mezzo d'una perifrasi, se si tratta d'imporre un nuovo a cosa che ne manchi, cioè col mezzo di parole nell'un caso e nell'altro; come non possiamo se non col mezzo medesimo formar la deliberazione di darle questo nome. Sicchè non solo per derivar vocaboli, ma per foggiarne senza derivazione, ci son necessari altri vocaboli; e il modo stesso con che l'uom può trovare nuove forme di linguaggio basterebbe a chiarirlo impotente a trovar le prime forme del linguaggio, cioè ad inventare il linguaggio medesimo: a un dipresso come l'osservar che l'attitudine dell'uomo a fare, a produrre cose nuove nell'ordine della materia non è altro che il potere di dar nuove forme alla materia, servirebbe, se ne fosse bisogno, a far vie più conoscere l'impotenza dell'uomo a crear la materia. </p>
            <p> Ma, per rimaner nella nostra piccola tesi, è cosa pur manifesta che anche per discernere vocaboli primitivi di questa seconda specie, come per quelli della prima e per la ragion medesima, (non c'è, nè ci può essere) nessuna regola generale <foreign lang="lat"> a priori </foreign> . Un indizio, e forse il solo, potrà essere quella che si dice onomatopea; quando cioè nella forma de' vocaboli medesimi paia di scorgere l'intenzione d'imitare il suono o anche qualche altro modo della cosa significata; sicchè i vocaboli medesimi possan sembrare fatti addirittura, per dir così, sul modello della cosa medesima, e non derivati da altri vocaboli. Ma è, come abbiam detto, un indizio; e le più verisimili di queste onomatopee (lasciando stare che sono le più inconcludenti e le men feconde di derivativi) non sono altro che verisimili: a molte si può contrapporre qualche derivazione egualmente verisimile; e dove traccia di derivazione non si ritrovi, ne può esser cagione del pari, o che il vocabolo sia veramente di prima formazione, o che le tracce della derivazione siano smarrite. Sicchè, anche per tener primitivo in questo altro senso un vocabolo qualunque, ci vogliono argomenti storici, notizie di fatto. E quante di somiglianti notizie si possan rinvenire in quel tanto che ci rimane dell'antichità, dove appunto può parere che dovrebb'essere la miniera de' vocaboli primitivi, gli eruditi lo sapranno: e pur senza esser punto erudito, si può scommettere che, se ce n'è, non arrivano alle dieci, anche a prender per buone tutte quelle che si trovino, senza farvi sopra nessun esame critico. Se guardiam poi dove certamente si può scorger di più e più chiaro, cioè ai fatti del tempo vicino a noi, e del tempo nostro, ci vedremo in pratica un saggio di quello che la ragion per sè stessa argomenta dover essere in ogni tempo: cioè quanto gli uomini siano inclinati e facili a formar parole da altre parole, e quanto renitenti e poco atti a formarne di primo getto. Chè le parole nate, verbi grazia, da un cent'anni in qua, sono, come ognun sa, un subisso; quali formate ad una ad una, e per ragioni particolari a ciascheduna; quali venute, direm così, in frotte, per un predominio di certe idee, o di certi fatti; quali composte con un disegno generale e premeditato, a dizionari interi alla volta: e anche qui si può scommetter senza paura che delle dieci mila le nove mila novecento novantanove son tratte manifestamente, indubitatamente da altre parole, per via d'una qualche relazione, vicina o lontana, sostanziale o accidentale, permanente o passeggiera, importante o frivola, naturale o forzata, reale o immaginaria. Una grandissima parte di queste nuove parole son dedotte o levate quasi di peso da lingue morte; e uno dei molti e vari motivi per cui si ricorse e si ricorre così sovente a un tal partito, è quello appunto di nascondere le incongruenze e di togliere gl'inconvenienti d'una derivazione o d'un traslato. Le anfibologie, per esempio, e le sconcezze che verrebbero dal dare il nome generalissimo di <emph> Misura </emph> ad una misura speciale, dal dare ad una speciale sostanza il nome d'un colore tutt'altro che particolare ad essa, son tolte di mezzo dal chiamar quella misura <emph> Metro </emph> , e questa sostanza, <emph> Cloro </emph> : vocaboli che nella lingua donde furon presi hanno bensì il significato di <emph> Misura </emph> l'uno, l'altro di <emph> Verde </emph> ; ma non l'hanno nelle lingue dove furon trasportati. E certo se c'è casi in cui possa parer cosa conveniente e ragionevole per ogni verso il far vocaboli di pianta, egli è quando per la via della derivazione non si abbiano che inconvenienti senza vantaggi; quando dai vocaboli già esistenti sia impossibile ricavarne uno che esprima checchessia di singolarmente proprio alla cosa che si vuol significare, uno che abbia per sè virtù di guidar la mente ad intender quella cosa: che è appunto il vantaggio della derivazione;' quando bisogni ad ogni modo ricorrere a forme di linguaggio, a suoni così ignoti e strani ai più, come se fossero inventati a capriccio, e quindi inutili ad essi per quel rispetto; e inutili egualmente a chi di que' suoni abbia notizia, perchè con questa non arriverebbero mai più a trovar che cosa il suono derivato pretenda significare, se non lo sapessero per altra via. Ma quell'inventare addirittura un suono, per attribuirgli una significazione, è cosa a cui l'uomo si conduce mal volentieri; tanto che, il più delle volte, non gli passa nè anche per la mente, che si possa fare. La stessa facilità materiale d'una tale impresa la rende moralmente difficile; non trovando la mente una ragione per determinarsi e fermarsi alla scelta d'un suono tra un numero indefinito di altri suoni che avrebbero un'eguale attitudine a fare ufizio di segno, quando una tale attitudine debba loro esser data da un arbitrio della volontà: una ragione, dico, non solo da arrecare altrui, ma da accontentar sè medesima. Perciò si ricorre naturalmente, e il più, senza porre altro partito, a suoni ai quali (che è il gran punto) sia già annesso un significato; si prende ciò che già può o ha potuto dir qualche cosa, come stromento o come elemento a dire altro che abbia pur qualche relazione con quella; si fa con questo aiuto come si può, piuttosto che senz'esso far come si voglia; si cerca in altre parole una ragione per la nuova parola, quand'anche si sia ridotti a cercarla tale che non vi appaia: come appunto s'è fatto, e ragionevolmente, nei due casi sovraccennati, e in una quantità di somiglianti. Che più? </p>
         </div1>
      </body>
   </text>
</TEI.2>
