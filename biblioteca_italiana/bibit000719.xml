<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Ragionamento sopra la proprietà delle imprese</title>
      <author>Luca Contile</author>
    </titleStmt>
    <extent>432 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000719</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Ragionamento di Luca Contile sopra la proprietà delle imprese con le particolari de gli Academici Affidati et con le interpretationi et croniche.</title>
        <author>Bianco, Simonetta</author>
        <publisher/>
        <pubPlace/>
        <date/>
         </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="spa">Spagnolo</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2004-12-10T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-01-18T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>

<body>


<div1>
<head> Ragionamento sopra la proprietà delle imprese </head>
<argument>
<p>RAGIONAMENTO DI LVCA<lb/>
CONTILE SOPRA VIIII. INVENZIONI E<lb/>
LORO ORIGINE, IMPROPRIAMENTE CHIAMATE<lb/>
IMPRESE, E SOPRA LA VERA PROPRIETA' D'ESSE<lb/>
E LORO INVENTORE DA LUI RECITATO NELLA<lb/>
Academia degli Affidati in Pavia.</p>
</argument>

<p>Tutte le cose dall' huomo ritrovate e da lui poste in buona e necessaria consuetudine rendono
chiarissima testimonianza che egli sia veramente creatura divina. Perché sì come gli effetti nobili e
degni, dalla nobiltà e dignità delle loro cagioni sempre procedono, così le stupende e maravigliose
invenzioni sono tali per la nobiltà e dignità dell' humano intelletto. Et avenga che fra tutte le
creature dell' universo sia dell' huomo la natura angelica, per priorità di creazione più degna, per
maggior perfezione di sustanzia, più nobile, e per assistere a Dio più grata, nientedimeno in alcune
prerogative si può dire che lo stesso huomo possa ad ogni altra creatura esser preposto, le quali
prerogative otto sono, da saggi e cristiani scrittori insiememente raccolte. La prima è che non solo l'
huomo fu fatto a imagine di Dio, ma lo stesso Dio, si fece di natura humana, e però è cosa
certissima che 'l VERBO E' FATTO CARNE. La seconda che l'Angiolo attiene a Christo come
figliuolo col padre nel concorso di creare, ma l' huomo di più, attiene a Christo per naturalità della
madre. La terza che 'l figliuolo dell' altissimo partecipò con l' Angiolo la sua imagine, ma coppulò
con l' huomo la sua divina essenzia, e s' intrinsecò l' anima della medesima spezie. La quarta ch' all'
Angiolo solamente fu conceduto di contemplare l' eterna e infinita luce di Dio, e all' huomo fu dato
che contemplasse Dio in divinità e in humanità. La quinta che l' humana natura fu deificata e non l'
angelica, confermando ciò Davide, quando dice:

<quote rend="block">“Voi sete dei e figliuoli dell' Eccelso”.</quote>

La sesta, che l' humana natura fu essaltata sopra tutti li cori angelici, come ce ne rendono certissimi
li corpi di Giesù Christo e di Maria. La settima che Dio ha conceduto all' huomo podestà di
consecrare il pane, e 'l vino, e convertirli in Dio vero e in huomo perfetto. La ottava che l' Angiolo è
deputato all' humana custodia, con queste otto maravigliose condizioni; secondo alcuni spiriti di
bontà; concorre ancora la sentenzia del medesimo Davide che al salmo ottavo dice:

<quote rend="block">“Di poco, o, Signore hai scemato l' huomo dall' Angiolo, perché lo
coronasti di gloria e d' honore e sopra le opere delle tue mani lo collocasti”</quote>

benché questo senso primamente a Christo s' attribuisca. Per ciò ben diciamo esser per certo l'
huomo creatura divina, e poi chi non sa come naturalmente è in lui l' anima immortale? e ha per
grazia il corpo incorrottibile? La qual cosa conferma Paulo a Corinti al capo XV dicendo:

<quote rend="block">“Il corpo animale si fa spirituale, e questo mortale si vestirà d'
immortalità”.</quote>

Con tutto ciò della humana perfezione con dui altri gagliardi fondamenti per ordinario della natura
ragionar si puote, l' uno è che l' huomo con il lume dell' intelletto e con assiduità degli studi,
comprende i segreti e le nature della terra e del cielo. L' altro è che Dio nel far di niente qual' altra
cretura si sia, non disse faciamolo a nostra somiglianza, ma nel creare l'huomo solo (come poco
avanti si è accennato) volse ch' egli a sua imagine fatto fusse. E perché la natura humana prima che
Christo venisse, non fu a pieno conosciuta, però nella considerazione di tanti suoi maravigliosi
ritrovamenti, la stimaremo per chiaro spettacolo di suoi vertuosi effetti, essere stata da Dio di
celesti e naturali beneficii arrichita, per la qual ricchezza è naturalmente chiamato picciol mondo, in
cui tutte le cose del grande con stupenda legatura si contengono, e egli poi per la sua libertà o per
divina grazia, può e terrenamente,e celestemente convertirsi. E ben di ciò scrive Allessandro Farra
dottor di legge e accademico affidato nel suo discorso della dignità dell' huomo:

<quote rend="block">“Ch' esso non può da niuna altra natura esser costretto, con ciò sia che
col proprio suo voler si guidi, non essendo egli più terreno che celeste, non più mortale che
immortale, per onde vien egli nel mezo del universo collocato, e per questo si chiama ultima e più
cara creatura dell' altre”.</quote>

Quale adunque altra cosa a paragone dell' huomo cotante maraviglie in sé stessa contiene?
Agustino il divo, dice pure nel X libro della Città di Dio al cap.XII che:

<quote rend="block">“D' ogni miracolo fatto l' huomo stesso è maggior
miracolo”</quote>

soggiogne ancora il medesimo Autore al XII del nominato libro, essere l' huomo, ( benché misero, )
miglior di tutte la creature. Quinci è fermamente da pensare come la proprietà di questo picciol
mondo per l'invenzioni dell' humano Intelletto, maravigliose e stupende si palesano. E perché il
grande, e 'l picciol mondo sono d' un principio e d' un fine, havendo il suo fine il picciolo, come
giorno per giorno veggiamo; haverallo ancora il grande. Ma perché li filosofi peripatetici non
habbian luogo di riprendere quello che con opinione non hanno inteso, negando il principio e 'l fine
dell'universo e affermando che di niente non si fa cosa veruna; è da recitare contra di loro l'
opinione de' Fenici, veramente divina, i quali tennero contra li Caldei che 'l mondo hebbe principio
e ha da finire. Aristotile che fu molti anni dopo a quei due popoli, seguitò con la sua setta i Caldei,
imperò di lunga ingannossi in così cieco parere, perché non hebbe egli grazia di penetrar tanto alto,
essendo alla onnipotenzia divina più conforme effetto che di nulla habbia fatto ogni cosa, che dire
lo stesso mondo essere coeterno con Dio. Li Platonici seguirono l'opinione de' Fenici, nientedimeno
li Christiani più chiaramente e con scienzia per fede hanno di tanto soblime segreto piena contezza.
Con questi tai Lumi possiamo agevolmente noi le cose che non veggiamo, contemplare, con ciò sia,
secondo Paulo, a' Corinti, che:

<quote rend="block">“Quanto non si vede è perpetuo, e quanto si vede è
temporale”</quote>

per ciò ben confermaremo che solamente la christiana religione rettamente comprendendo le cose
celesti; con ragione attribuisce a Dio ciò che saper non possono le genti idolatre.</p>
<p>Ecco finalmente in qual guisa l' huomo di sua natura è sempre delle cose occulte maraviglioso
ritrovatore, possiamo di lui ancora due altre rarissime eccellenze scoprire, l' una che egli è stimato
maraviglioso frutto della natura e di Dio, l' altra che nelle sue azzioni può imitare Dio coll'
intelletto, e con la ragione la natura, in quello con la grazia, in questa con l' arte, per la quale la
stessa natura s' abbellisce, e di commodità e d' ornamento si riempie, non già ch' in quanto a sé essa
natura sia di soccorso foristiero bisognevole, ma in quanto che l' humana vita ne riceve più
commodo, e si leva da dosso una innata e dispiacevole rustichezza. Là ove non si può negare che se
l' huomo a' bisogni di sé medesimo col suo proprio ingegno non supplisse, per certo non sarebbe
egli animale compiutamente civile, anzi a viva forza si sarebbe di giande pasciuto e di radici, e d'
erbe nodrito e d' acque, per la maggior parte immonde e pantanose, abbeverato, e nudo, di scorze d'
arbori, di gionchi, di foglie e d' alga coperto. Oltra ciò volendo schivar le pioggie, le tempeste, i
venti, i caldi, i freddi e l' humidità delle notti, altrove non saria ricorso, se non sotto gli arbori,
dentro le spelonche, le tombe le caverne, le fosse, fra cespugli e macchie, non punto dalle bestie
selvaggie differente, dove con questo sì rozo benefizio di natura mantenutosi, sarebbe stato
incommodo e disutile instrumento alla immortalità dell' anima, per la quale tante cose utilissime e
dilettevoli ad ornamento di questo mortale stato, giornalmente si ritruovano, anzi per essa immortal
natura, ne i corpi nostri collocata, dire e confermar si dee ch' al difetto e alla miseria lagrimevole di
questo nostro nascimento, con la millesima parte di sì mirabili ritrovamenti, si può con ogni
contentezza d' animo sodisfare. E se Plinio e altri scrittori gentili ne i loro tempi havessero tenuto
l'immortalità dell' anima, non havrebbero chiamato il nostro nascimento, infelice, infelici loro si, c'
hora in quell' altro mondo sentono la miserabile e eterna infelicità di quell' anima che pazzamente
stimarono mortale. Egli è ben vero che l' huomo ne i primi secoli per la purità della natura
conteneva in sé disposizione d' intelletto, di erudizione e d' imitazione, non per necessità del corpo,
ma per l' imperio dell' anima, tuttavia a poco a poco essendo cresciuta la tirania de' sensi e da essi
corrotta la purità di essa natura, siamo divenuti bisognosi quasi d' ogni ammaestramento, e se ciò
non fusse stato, più agevolmente haveressemo compreso i segreti d' esse cose, e la civiltà sarebbe
stata più sugetta a beni dell' anima ch' a quei del corpo e della fortuna con tutto questo non cessa tra
noi di tante invenzioni, giorno per giorno la maraviglia, per ciò, bene spesso manifestamente si
vede come l' huomo con stupendo giudizio e arte, superi quasi l' opere di natura nell' imitarla.
Vogliono nientedimeno alcuni che la natura stessa imitando Dio, con assai meno perfezione lo imiti
che non fa l' huomo essa natura. E questo dicono perché la natura imita Dio non già con
conoscimento d' intelletto, ma con una necessaria influenzia, imperò l' huomo imita essa con regola
di ragione, per il che possiamo dire il medesimo huomo havere imitato Dio nella invenzione delle
Imprese in quanto al prevalersene per similitudine che hanno tutte le cose con le cose, e per ciò si
dee considerare che l' Imprese, benché sieno invenzioni, non si possono chiamare arti, ne istromenti
d' arti. Et accioché si possa conoscere come necessariamente a' fini delle opere humane le
invenzioni, le imitazioni e le arti insieme concorrano, perciò confessaremo essere le invenzioni in
mano dell' imitazioni, e queste in mano delle essecuzioni, o, vero dell' arti. E' poi ben certo che le
invenzioni ben ordinate, s' accettano dal buon giudizio, le imitazioni nella notizia della sperienzia si
formano, e le Arti si terminano nella perfezione dell' opere, là onde si vede che l' imitazioni sono un
mezo fra le invenzioni dell' animo e le essecuzioni delle arti. Della imitazione adunque non mi sarà
( credo io ) disdicevole con brevità parlare ancora che di simigliante materia io ne habbia al
dottissimo Francesco Patrizii abondevolmente e famigliarmente scritto dove si possano alcuni
avertimenti discernere non di poca giovevolezza a coloro che di ben parlare e scrivere e di bene
operare manualmente s' ingegnano. Ma prima che più avante sopra di questo io passi, voglio con un
picciolo disvisamento, ma con proposito, far mia scusa, ingegnandomi di render questo mio trattato
puro e semplice con parole toscane e italiane civilmente e propriamente prononziate, non facendosi
mescuglio di vocaboli latini, né tramezandocisi caratteri forestieri, escetto nella maggior parte de'
motti che servono all' imprese latinamente scritti, o, vero espressi, parendomi si faccia grande
ingiuria alle lingue, come da sé stesse non siano bastevoli a ricevere e ad esprimere qual si sia
sentimento di tutte le cose. E benché Marco Tullio usasse quasi in ogni suo libro d' innestare parole
greche col natural loro carattere, nientedimeno non fu lui per questo da gli altri scrittori de' suoi
tempi seguitato, i quali nei loro volumi con pura e schietta latinità i concetti pienamente espressero.
Leggasi Salustio, Giulio Cesare, Terenzio, Virgilio e tanti altri famosi scrittori, dopo questi
veggiamo Tito Livio, Svetonio, Cornelio, Tacito che benissimo sapevano la lingua greca, e pure fu
da essi la sincera latinità mantenuta. Li greci medesimamente che dalli Egizziani, da' Caldei e da'
Fenici le scienzie impararono, per questo, alcuna parola, o, carattere straniero fra le loro scritture
già mai non interposero, anzi si sdegnarono di nominare pur una di quelle voci, dalle quali tutte le
discipline compresero, e per questo diedero a sé e alla patria grandissimo credito. E' ben egli vero c'
hoggi dì, questi di cotal mescolanza si persuadono di dare alle fatighe loro credenza maggiore, ma
io tengo che sia cosa di soverchio e di poca riputazione alle lingue del proprio paese, non dovendo
parer poco, quando in una schietta lingua ci si possa agevolmente comprendere la bellezza del
suggetto e la conferenza c' haver deve lo stile con lo stesso suggetto, stile ( dico ) di parole proprie
sonore e usitate, industriosamente tessuto. Per il che niuno per sua cortesia mi riprenda, se sono d'
animo di rifiutare in questa nostra natural favella sì ambiziosa e non necessaria balzana. Ritorno al
tralasciato viaggio affermando io per hora essere l' imitazione come instrumento delle invenzioni le
quali hanno nei pensieri la primiera origine, e a questo proposito ben dice Aristotile nella sua
“Poetica”, cio è ritrovarsi il modo d' imitare in ogni azzione dell' huomo, e vuole
ancora che la tragedia sia piantata nella nostra natura, onde niuna altra anima vivente, se non l'
humana, imita con ragione, e avenga che l' Angiolo habbia più volte preso forma d' huomo, come
nelle Sacre Scritture si legge, e habbia come huomo operato e alcuni animali bruti ( come veggiamo
spesso ) imitino l' huomo in un certo modo, nientedimeno quella dell' angiolo è misteriosa e non
propria, e quella de gli animali si fa per istinto e non per ragione, la qual cosa ben risolve Platone
nel libro della “Republica” dicendo la imitazione essere una certa passione che co 'l
mezo dell' occhio e dell' orecchio è ordinata fra pensieri e di ciò procedendone i simulacri nella
fantasia, dal buon giudizio approvati ( per quanto si è accennato ) alle manuali composizioni , o
vero azzioni si arriva. E tutto ciò si vede e si tocca con mano per industria e perfezione dell'arte, e è
ancora fermamente vero che qual si voglia cosa imaginata con giudizio, al perfetto fine d' ogni
negozio pertiene. Vedesi parimente a tutte l' hore come l' huomo imita Dio e la natura, e le voci
degli animali terrestri e volatili similmente l' huomo imita l' huomo con arte e con natura, con arte,
come fanno i Tragici i Comici, i Buffoni e simili, con natura come fanno molti figliuoli che
caminano, parlano, operano a guisa de padri e senza arte e senza ragione, e ciò haviamo ogni giorno
a gli occhi avante.</p>
<p>E perché si è detto, tutte le invenzioni non esser arti, né meno esser di esse istromenti, però le
più frequentate e messe giornalmente in uso e per ornamento e per commodità e per decoro, a una
per una nominaremo, essendo la verità che le stesse invenzioni per le più importanti e usitate, in
numero nove sono, e da alcuni scrittori in luogo d' imprese, accettate, le quali mostrarò tutte da sé
stesse differenti, e dalla proprietà delle imprese grandemente dissimili, non negandosi in qual
maniera la diversità de' nomi faccia conoscere fra essi la diversità de' significati, ancora che si
trovino molti nomi diversi da gli altri nelle sillabe e nondimeno il medesimo, o, vero il simile
significano. E perché il dir mio camini con ordine, con facilità, e con ragione, m' ingegnarò d'
imitare Aristotile, il quale se con ogni buon fondamento non havesse riprese le opinioni de' filosofi
antichi, certamente havria fatto picciol volume e ancora havrebbe lasciata la sua opinione confusa,
così sempre nelle false contradizioni la verità risplende. Platone ancora, come chiaramente si vede
in ciascun suo dialogo, preponendo il suo concetto, con induzioni, entimemi, e essempi, par ch'
esca del dritto solco, e pur con giovamento e diletto risolve e conclude . Io per ciò non dubito d'
inciampare, questi dui primieri lumi delle scienzie imitando. Per tanto debbo io della proprietà delle
imprese ragionare, le quali solamente furono ritrovate per un certo occulto discoprimento nella
similitudine c' hanno le cose con i pensieri e con i disegni honorati dell' huomo. Tuttavia havendo
le nove invenzioni con l' Imprese qualche somiglianza, onde hanno alcuni ( come si è detto )
usatele per imprese, è a proposito, per conto di figure, cosa necessaria trattar di queste nove
invenzioni, per la notizia delle quali si verrà al perfetto conoscimento della vera proprietà delle
Imprese, e benché quasi infinite sieno l' Invenzioni di tutte le cose, nientedimeno, di queste nove
solamente farassi parlamento non con poca utilità e diletto. E di esse le equivocazioni, per quanto
potranno le forze mie, si paleseranno. Le invenzioni, son queste primamente:</p>

<list>
<item><label><num>1</num></label>L' Insegne</item>
<item><label><num>2</num></label>Le arme delle casate</item>
<item><label><num>3</num></label>Le divise</item>
<item><label><num>4</num></label>Le Livree</item>
<item><label><num>5</num></label>Le foggie</item>
<item><label><num>6</num></label>Li Emblemi</item>
<item><label><num>7</num></label>Li Riversi delle medaglie</item>
<item><label><num>8</num></label>Le Cifere</item>
<item><label><num>9</num></label>Li Hieroglifi.</item>
</list>

<div2>
<head>DELLE INSEGNE</head>
<p>Le quali nominate invenzioni, replico veramente non esser arti, né istromenti d' arti, conciò sia
che l' arti ( per quanto si è di sopra ricordato ) dalle invenzioni e imitazioni derivino, e con tal
disposizione, sì che il tutto alla sua rettitudine prudentemente si conduce, ciò conferma Platone nel
“Primo Alcibiade”. Similmente Aristotile nel IIII dell' “Etica” così
dice:

<quote rend="block">“Ciò è che le arti sono de' precetti industriosa raccolta onde a fini
convenevoli si riducono l' opere per la grazia delle quali le humane commodità si
godono”.</quote>

Tuttavia se ben si guarda, è pur troppo vero che le arti sono all' huomo sperimentato soccorso. La
qual cosa conferma Aristotile nell' ottavo della “Politica” al capitolo XVII
medesimamente nel IIII dell' “Etica”, luogo sopracitato, dice le arti essere fra sé
distinte in quanto alla proprietà, e non esser distinte, inquanto, che l' una all' altra necessariamente
serve. E per essempio veggiamo il Sellaio far la sella la quale come istrumento, serve all' Essercizio
di cavalleria. Così l' arte del Morsaio del Marescalco, e dello Spadaio servono all' arte militare. E di
qui: secondo il parer mio, si può conoscere quell' arte esser dell' altra più nobile, quando più arti a'
suoi servigi tragge. Per queste ragioni si rendon certe le nove sopranomate invenzioni con quella
delle imprese non essere arti, né dell' arti istromenti.</p>
<p>E benché ciascuna delle nove invenzioni non sia necessaria alla vita dell' huomo, è nondimeno
agli usi di civilità, al decoro de' gradi, e a mantenimenti degli ordini e della nobiltà bisognevole. Per
la qual cosa dechiarandosi a una per una ciò che tutte sono, non sarà di poca gratitudine a' generosi
Lettori. Né più oltra io trattarò dell' arti, poi che a lungo ho da scriverne nel libro ancora da me non
fornito, intitolato “LI TRE GRADI DELLA VERA NOBILTA' DELL' HUOMO”. E
perché lo stesso huomo delle grazie divine e de' benefizii di natura è ben naturalmente ripieno; però
è stato e sarà fin che 'l mondo dura, stupendo ritrovatore d' infinite cose nascoste. E se ancora delli
ritrovamenti d' infiniti segreti, troviamo essere data laude indegnamente a molti, non fuor di
ragione sarà di rendere honore e gloria a' veri Ritrovatori, e primamente a  NOE'  da' Latini
chiamato IANO; quasi la universal laude s' attribuisca. Perché costui, dopo il Diluvio grande, uscito
dell' Arca con la famiglia e discorso dal monte Gordieo in Armenia si distese per l' horrida e
spaventosa pianura detta MIRIADAM, che significa “huomini morti sviscerati”.
Questo santo vecchio, padre di tutti ( come lo chiama BEROSO caldeo nel suo libro dell' antichità )
insegnò la Theologia, i buoni costumi, l' humana sapienzia, scoperse i segreti delle cose naturali e
celesti, e 'l tutto reserbò in quella scrittura la quale solamente di leggere era lecito a' sacerdoti, non
essendo ad altri conceduto di guardarla, o vero d' insegnarla. Mostrò parimente i corsi delle stelle,
la diversità di tutti i movimenti, l' anno al corso del Sole e i dodici mesi al girar della Luna e con
questa scienzia prediceva a' popoli gli effetti dell' anno avenire, e però lo chiamavano li Caldei e gli
Egizziani OLIBAMA e ARSA ciò è Cielo e Sole, il quale dopo di haver dato ordine e leggi, e 'l
mondo hemisferico in tre parti diviso, prepose a ciascuna delle tre parti, dette Europa, Asia e
Africa, il suo Principe, che per dignità fu chiamato Saturno, o Giove, o Hercole, o Mercurio, e
lasciò le leggi sacre e humane poste in quei caratteri ch' a quei tempi usare si solevano. Edificò in
Armenia una Città detta SAGA ALBINA e questo conferma Diodoro Siciliano e altri approvati
scrittori. Quivi hebbe origine la gente scitica, SAGA in quella lingua significa SANTA, la qual
voce Scito autor degno espone con significato di pura e di sacra dignità. Et il divo Girolamo nel
libro delle interpretazioni, intende SAGA per colui che sacrifica e purifica. Mosè al nono capitolo
dell' antica generazione, afferma Noè, o Iano, essere stato inventore del Sacerdozio e delle
ceremonie che si fanno ne i sacrifizii a Dio. ALBINA dinota imperialità e da questi due nomi
composti, si comprende  NOE' essere stato dopo il sudetto gran Diluvio, ritrovatore delle dignità
sacerdotali e imperiali. Meritamente ancora fu nomato CAOS, e fine del mondo, Padre de gli dei
maggiori e minori, anima dell' universo che muove i cieli, Dio della pace, della giustizia e della
santimonia, flagello delle tristizie e custode de beni, e chi non crede questo? Poi che 'l grandissimo
Dio lo elesse conservator della vita mondana? Fu ritrovator dello scetro, e l'insegna del suo governo
furono due chiavi, una della religione e l' altra del temporale che le due chiavi del santo nostro
vicario di Dio figuravano. Io conosco dover esser di molto diletto a gli animi non imbrattati di
malignità, essendo questa sacra e antica historia a proposito nel trattato delle insegne, prima
invenzione nell' ordine delle nove poco adrieto preposte, e veggo esser di molto utile per la notizia
della antichità e grandezza dell'Italia, fatale provincia. Hebbe adunque il padre Noè la moglie
chiamata TITEA e prima che egli d' Armenia si partisse, insegnò l' arte della Agricoltura al
Gen.9ma più procurò la osservanza de' buoni costumi e della religione che le ricchezze e le
soverchie commodità. Primo ancora di tutti dopo il diluvio, propagò la vite, e insegnò a fare il vino,
onde fu detto Iano. Ordinato finalmente quanto faceva di mestieri in Asia e in Africa, mandò
Comero gallo in Italia, alhora detta KITIM .ritrovandosi Nimbroto in quei tempi, e per dignità
nomato Saturno, il quale edificò la gran Torre di Babel per paura de diluvii credendosi che Dio
onnipotente non havesse potuto sopra il suo vano disegno fare l' acque salire. Noè pervenuto in
Italia, quivi impensatamente ritrovò Chamo suo figliuolo da lui maledetto il quale oltra l' ingiuria
fatta al padre corrompeva le genti di questo paese, santamente da Comero ammaestrate. Soportò
Iano tre anni l' insolenza del figliuolo, ultimamente lo costrinse in Africa a far ritorno, e 'l santo
vecchio poi nel colle detto dal suo nome Ianiculo che era ancor fiume; riseder volse. E fra molti e
molti figliuoli e figliuole di diverse mogli, ne hebbe due ultimi nella sua vecchiaia il maschio detto
Crano e lo creò Pontefice, la femina detta Crana e regina temporale creolla. La qual cosa conferma
Beroso e altri che lo hanno scrivendo prudentemente seguitato. Né paia ad alcuni ch' io habbia
voluto ( come per proverbio dicono i Greci ) cominciare dall' uovo. Essi così dissero, per
cominciare ambiziosamente da sé medesimi, e non principiare ( per dar credito alle menzogne ) da
quei testimoni e scrittori che fedelmente lasciarono le memorie della verità. E quei furno e Caldei e
Egizziani e Fenici, e ancora hoggidì e in gran copia si trovano i Rabini c' hanno scritto le historie. E
se fussero stati in uso e i Greci e dopo loro i Latini, non havrebbero riempite di bugie le orecchie
de' secoli. Imperò Beroso, che fu al tempo d' Alessandro Magno, brevemente scris se, fu seguitato
da Manetone sacerdote di Egitto, da Metastene persiano, da Mirsilo, e da Archiloco, il quale ricusa
il Sabellico, compilatore delle istorie del mondo. Egli doveva avertire, prima che facesse così gran
fascio di scrittura che forse non havrebbe equivocato e in tempi, in paesi e in nomi. Parimente e
hora che si sono veduti gli errori suoi nella verità di Beroso, cerca negarlo. Vuole ancora che
Catone non habbia scritto i fragmenti, adducendo non essere suo stile, chi non sa che sempre sono
differenti gli stili, quando sono differenti i suggetti? Veggiamo pure come molti degni autori
antichi, hanno approvato molte cose dette da Beroso fra quali Diodoro, Macrobio, Dionisio
alicarnasco in gran parte Plinio, e Iosefo che fu al tempo di Vespasiano in molta stima. Festo
ancora con molti altri che io non nomino, per non essermi di mistieri, potrei citare, perché adunque
vogliono alcuni non autori ma compilatori delle historie, chiamare tai libri adulterini? Ben
dimostrano di non haver possedute altre lingue che la latina. Leggansi i Rabini c' hanno scritto le
historie in lingua Caldea, e credasi più tosto a Giovanni Annio dell' ordine di Santo Domenico gran
Teologo e gran Filosofo e perfetto possessore della hebrea, caldea e greca lingua che a un
compilatore d' historie semplicemente latino. Confermasi adunque Iano huomo divino essere stato
quel gran Patriarca, ritrovatore e restauratore di cose quasi infinite a benefizio delle creature
terrene. Grande errore hanno perciò fatto li greci scrittori seguitati da molti latini, in haver e
attribuite molte invenzioni ad altri, indegni di tanta laude. Platone fra gli altri nel dialogo del regno
fa Prometeo e Vulcano inventori dell' arti e del fuoco, e pure arti e fuoco erano al tempo di Iano
molti secoli prima che Prometeo e Vulcano fussero, se però cotai nomi non significassero Iano, il
quale fu di diversi nomi chiamato. Lo che si legge in Ovidio e nella vertunniana elegia di
Properzio. Si legge ancora nei nominati Autori, massimamente nell' aureo secolo di Fabio Pittore
che fu Iano tenuto per uno Dio sopranominato Vadimona, dal lago Vadimone dove egli spesso
risedeva, e molti tengono sia il lago di Viterbo detto alhor Vitulonia, come di ciò a proposito
trattarassi. E se avanti Iano fu per poco tempo l' Italia chiamata Camesena da Camo suo figliuolo,
da lui similmente fu detta Ianigena. Et in quei secoli Saturno sabazio scacciato da Nino figliuolo di
Belo dall' Asia, ricorse a Iano in Italia, questo hanno voluto dire, i Greci che fusse Saturno aptera
candiota Padre de Giove, i quali furono cinquecento anni dopo Iano e Sabazio, il che conferma
Archiloco: così dal medesimo Sabazio fu l' Italia detta Saturnia, questo, compagno fatto di Iano,
ritrovò la falce e altre cose, e già nei nostri tempi si veggono medaglie da una banda una testa con
due faccie, Impresa di Iano, dall' altra un rostro di nave, a guisa di poppa o di prora impresa di
Sabazio. Edificò similmente Iano molti luoghi vicino a Clora fiume e per manifesta e giudiziosa
coniectura, non può essere altro che 'l fiume, hoggi chiamato Flore che bagna quell' antica pianura
etrusca e sbocca nel mar toscano, in quella stessa pianura si stima e in quei tempi, fusse edificato il
castello chiamato Farnese, dinotando luogo di Re e de' Pastori, essendo la verità che questa voce
“Pharne” in lingua hebrea in quei secoli usata, affermi l' antichità di quel fatal
castello, oltra che la medesima voce dinoti ancor GIGLIO arme della antichissima e Illustre
famiglia de' Farnesi, nome e poi cognome. Quivi si coniettura che Iano per qualche tempo habitasse
e anco i suoi successori co' quali vogliono gli scrittori, massimamente Ovidio ne i
“Fasti”, che per loro purità le celesti intelligenzie conversassero, e menassero vita tra
il fiume fiore e Marta secondo alcuni detto Razenuo lago di Bolseno. Vero è che 'l fiume Marta è
chiamato da Tolomeo OSEA, e questo nome hanno così usato molti altri approvati scrittori. Furono
dopo Iano in questi paesi Crano e Crana sua sorella ( per quanto sopra si è inteso ) Amministratori e
Governatori dello spirituale, secondo quei tempi e delle provincie temporalmente maneggiate e poi
da altri successori onde l' uso delle cose terrene andava megliorando, e in quei secoli e anco inanzi
era il ferro il fuoco e ogni sorte di metalli, si che non è vero che sieno state ritrovate queste cose, in
altri tempi dopo. Crederemo bene che in particolari luoghi si sieno ritrovate le miniere, o, altre cose
nuovamente dalla natura produtte. Ma che si possa dire il tale fu inventor dell' oro, del colore e del
ferro non credo io giammai. Perché se all' hora non fussero state le arti, il fuoco e 'l ferro, come
quegli antichi padri havrebbero edificate tante terre, tante città, massimamente Hebron da Adamo?
E tante e tante torri e templi per tutto il mondo? E per la maggior parte in Toscana dove hebbe Iano
la sua residenza? Così chiamata quella provincia da Tusco figliuolo d' Atho, alcuni dicono d'
Hercole libico, o, vero egizzio ma non debbo io tacere come il Tevere, fu ancor detto fiume tosco il
che Vergilio mostra nell' ottavo delle Eneida e Marziale nel quarto de' suoi
“Epigrammi”. Marco Catone ancora nelli suoi fragmenti sopra le origini, scrive che 'l
Tevere fu ancora al tempo di Iano detto Albula non dalla bianchezza, ma si bene, dall' insegna di
Iano Alba chiamata, come più appieno intenderassi. Fu parimente detto Tibri al tempo di Priamo,
Tiberi al tempo del Re Albano, Lido sotto il dominio di Turreno meonio, Tosco, come si è detto,
sotto l' Impero di Tosco figliuolo d' Hercole, e ancora sotto Iano e Saturno fu nomato Volturreno e
tutto ciò similmente Ovidio testifica. E' egli finalmente vero che tanti semidei non solo si
compiacquero del paese d' Italia, ma quivi vissero e lasciarono successori ch' in Toscana e per tutta
Italia fecero mirabili edifizii. Qui si comprende la falsità de Greci, calumniando questa nostra
Provincia italiana, iniquamente chiamandola provincia bastarda, perché ella hebbe origine da un
huomo bandito con vituperio dal suo paese, o, voglion che fusse Evandro, o, vero Enea. Non
dispiaccia ( prego ) agli animi gentili, se io esco forse troppo dal dritto sentiero, conciosia cosa ch'
alle volte il disviarsi non sia fuori in tutto di proposito, come bene spesso ai viandanti accade, i
quali volendo andare a Roma, giudicano esser loro d' utile e di diletto, per vedere altre cose
notabili, torcere il camino, o, in questa parte, o, in quella onde ciascun confermarà non esser tal
disviamento soverchio. Ritorno a dire che Iano e i suoi discendenti edificarono in Toscana quattro
città in una quadrata forma, affermando l' historie caldaiche Hebron sopranominata che fu fatta
avante il diluvio in pianta quadra. La qual fu patria di Adamo e sepoltura, non solamente di lui, ma
di Abraamo di Isaco e di Iacobo, e a quella somiglianza ne fondò una Iano in Toscana con i suoi
successori, chiamata Arbano, perché Chyriatarbà, dinota Hebron ciò è “Città
quadrata”, rifatta dal buon vecchio dopo la grande inondazione, quella però di Toscana fu
edificata con quello ordine, cio è che in un quadro habitassero li rustici agricoltori, detta
Volturrena, nel secondo habitassero gli artefici e mercatanti, nominata Paratussia, nel terzo, hoggi
detto Viterbo, e in quei tempi Vitulonia, habitassero i cittadini, nel quarto risedesse il Re con li
sacerdoti e con la milizia, detta Arbano. E' adunque pur vero che fin allhora si usasse l'
Architettura, ma chi di ciò dubita? Se erano in quei tempi di purissima natura, onde havevano le
genti miglior disposizione in saper i segreti delle cose? e in quanto alla commodità del corpo, poco,
o, nulla si curavano. Qui si vede come a imitazion di quella quadrata Arbano, Romulo disegnò
Roma, e forse fu Roma d' Italo figliuola: che fu prima a Romulo molti anni, per quanto scrive il
verace Beroso con gli altri sopranominati scrittori. Né voglio tacere, e siami pur da scrupolosi tanta
digressione attribuita a vizio, poi che tanti antichissimi luoghi fanno testimonianza che tanti heroi e
semidei regnassero in Italia e risedessero in Toscana, si vede pur hoggi in quei contorni di Viterbo
KIATLAO albergo d' Italo marito di Pleione da' quali nacquero le sette sorelle chiamate Pleiade,
dottissime nella Astrologia, però taccia Ferecide che le fa figliuole di Ligurgo. e Iginio approvato
scrittore appieno ne tratta. Ci si vede la terra chiamata cibelaria da Cibele. Elettria da Elettra moglie
di Atlante, nomato ancor Giove. Si vede il fiumicello Alcione, il Castel Celeno innamorata d'
Orione, appresso de' Greci favole e appresso de' veri autori historie. Si vede il castel dardanello, da
Dardano etrusco che diede origine a Troia, e ei fu figliuol di Corito e fratello di Iasio. Questi furono
ritrovatori delle cose, questi furono, Giovi, Mercurii gli Hercoli, i Saturni, Italiani non Greci, non
bastardi come Achille, Hercole, Alceo Alessandro e Castore e Polluce, per i quali i Greci tanto
vanamente si gloriano, e per confondergli nelle bugie loro, possiamo con verità dire l' Italia nostra
patria ( come si è detto ) essere stata nomata KITIM. La qual cosa attesta Beroso, e vuole che tal
voce s' intenda per Italo o, per Atlante. Gl' Aramei e gli Hebrei affermano ancora che dinoti Italia, e
in sette luoghi similmente della sacra historia tal voce si trova usata, cio è nel Genesi al capo
decimo, ne i numeri al capo xxiii due volte parimente Esaia al capo xxiii usa KITIM una volta al
capo ultimo. Hieremia l' usa una volta al capo secondo, e una volta Ezecchiel al capo xxxvii i latini
scorretti, scrivono Cetim per KITIM e ciò si vede manifestatamente nel testo degli Hebrei, oltra di
questo li settanta Interpreti voglion che simigliante parola s' intenda per Italia. Hieremia sopra di
questo dice al secondo capo a' Hierosolimitani:

<quote rend="block">“Andate in Kedar e in Kitim e vedrete che quella gente non ha mutati i
suoi dei”.</quote>

Testificando che i Toscani servarono i sacrificii insegnati a essi da Iano. Dipoi vediamo che Dio
benedetto ha voluto concedere all' Italia tre grazie incomparabili. La prima che Noè, o Iano, vivesse
e morisse in Italia. La seconda che Roma fusse padrona quasi del mondo. La terza assai più degna
dell' altre, che 'l Papa suo vicario, fin all' ultimo giorno del giudizio in Roma risedesse. Quale
provincia adunque è più antica e gloriosa della Italia, ancora che la Spagna havesse quasi la
medesima origine, onde l' una e l' altra è stata chiamata hesperia da Hespero fratello d' Atlante? Se
furono in Italia finalmente tanti divini personaggi, se i sacrifizii, le scienzie, le leggi in essa
fiorirono, le hebbe l' imperio e le armi sopra tutto l' universo, perché non si confermarà ch' ancor le
invenzioni delle cose si soprabbondassero? Come già si è cominciato a dir di Iano e de' suoi
discendenti? Anzi Iano per le sue tante e infinite invenzioni fu chiamato Vertunno, e ciò in una sua
elegia detta vertunniana, testifica Properzio perché si convertiva in tutte quelle cose delle quali era
stato inventore, fu parimente chiamato bifronte, dipingendosi con due faccie, onde fra gli huomini
fu il primo che tale spettacolo ritrovasse, di che nel trattato dell' imprese appieno ragioneremo. Ma
veggiamo prima come il santo vecchio rinovò, o ritrovò quelle insegne che rappresentano dignità
suppreme cio è temporali e spirituali. Le spirituali hebbe Crano, a cui mostrò il santo Patriarca il
modo di sacrificare, ma però come allhora fatte fussero, non se ne trova certa e sicura memoria,
avenga si stimi che non potessero essere altrimenti, o con poca differenzia che come quelle di Aron
fratello di Mosè le quali vogliono alcuni rabini che traggessero la somiglianza da quelle di
Melchisedech, ad Abraamo offerse il pane e 'l vino in figura del nostro santissimo sacramento.
Delle insegne sacerdotali adunque ragionarasse in luogo più commodo, del regno ancora temporale
piacque a quel prudentissimo amico di Dio, far regina Crana, ornatala di corona d' oro, né altro si
truova ch' inante a costei questo re al segno portasse in capo. Alcuni dicono che il luogo di corona
si dava per insegna reale; cioè dopo Iano; una hasta chiamata CORITO e fu usata ancora per riverso
di medaglia. La quale è una figura con l' hasta in mano. Imperò volendo Iano dare un altro ordine
non più osservato, stabilì che Re, o, Regina persona veruna non potesse essere, se non erano fatti
per elezione. Là ove ordinò che delle sue genti i più saggi si congregassero, e questi dessero il
suffragio ( in quei tempi HELERNO nomato ) per commune volontà. Di questa materia nel sesto
de' “Fasti” Ovidio elegantemente  ne scrive, dicendo, e falsamente, Crana non essere
stata di Iano figliuola, ma meretrice, cosa disdiceuole a così celebre Poeta, il cui senso è quello in
numero di sei e di cinque piedi:


<quote rend="block">
<l>“Sta presso a Tebro Helerno il vecchissimo bosco</l>
<l>Ancor ove i sacri pongono l'are Papi.</l>
<l>Ninfa quivi  nacque; e da vecchi Crana chiamata.</l>
<l>Da maghi amatori sempre seguita fui”.</l>
</quote>

In questi quattro versi mostra il nominato Poeta che vicina al Tebro, o vero al Ianicolo, si davano i
suffragii, dentro una selva, LUCO, nomata, dove si radunavano i publici consiglieri per concludere
ciò che conveniva a publici e privati governi, e Luco, in quella antica lingua, dinotava
“senatore”, e da questo furono chiamati i senatori di quei secoli LUCUMONI,
Ovidio però seguitando sopra la medesima amorosa materia di Crana, scuopre l'amor lascivo di
Iano il quale con humil preghiera placò la ninfa. Cioè:


<quote rend="block">
<l>“Vide Iano quella e vista fu preso d'Amore</l>
<l>Aspra piegolle poi con dir humile e pio”.</l>
</quote>

finalmente godé la bellezza della tenera fanciulla, ma pentitosi di cotanto errore, così le disse:


<quote rend="block">
<l>“Per ciò che mi desti tu questo regno governa</l>
<l>A la tua prezzo virginatade pari.</l>
<l>Così le pose in man la santissima Verga</l>
<l>Detta ALBA onde i mali fuggono da gli huomini”.</l>
</quote>

Quanto per ciò in tal sentimento habbia scritto il Poeta, si trova esser bugia, perché a sé stesso
contradice nel primo libro de' “Fasti” mostrando di peccare in memoria, poi che in
persona di Iano così dice:


<quote rend="block">
<l>“Allhor io regnavo paziente essendo la terra</l>
<l>Sincera e misti fra gli uomini anco i dei,</l>
<l>Non era peccato alcuno, ma vita pudica,</l>
<l>Non violenta mano, non maculata fede”.</l>
</quote>
</p>

<p>Se qui Ovidio descrive l' osservanzia de le leggi humane e divine, insegnate alle genti da Iano,
e la bontà di quello huomo divino, come lo poté accusare d' incontinente legislatore? Attendasi
adunque al di sopra di questo a' veridici Autori e non a' favolosi Poeti. Si dica perciò come Iano fu
ritrovatore delle insegne e ancora della tromba e non Cloree Marsia per quello che i Greci scrivono.
E questo si può comprendere in Vergilio che nell' ottavo della sua “Eneida” così
dice:


<quote rend="block">
<l>“Mugiva al sommo ciel la turrenia tromba”.</l>
</quote>

Attestano di questo il vero, come Catone, Fabio, Sempronio. Vuol Plinio ancora nel settimo libro
della sua “Naturale Historia” che Piseo sia stato il primo il qual ritrovasse la tromba,
essendo costui in quei tempi vivuto compagno di Turreno che i Latini tirreno prononziano, questi
furono senza origine secondo che dice Mirsilo nella guerra pelasgica sia stato, o, Turreno, o, Iano o,
Piseo assai ci basta di tener che i greci non hanno in ciò detto la verità. Hora per seguitare la
materia delle insegne, sarà bene di cominciar da quelle ch' i sacerdoti antichi usar soleano,
massimamente che tal dignità fu da Dio ordinata, e per tutto meritamente è tenuta in publica
venerazione, anzi veggiamo ch' in un certo modo fin gli animali non ragionevoli la religione
osservano, come per essempio si può dire dell' Elefante e d' altri. Essendo certissima cosa che con
questo mezo renda la natura alla divina omnipotenzia grazie infinite con obidientissima riverenzia.
La dignità sacerdotale fu adunque da Dio ( come si è detto ) ordinata per la quale gli huomini nella
osservanzia de' precetti divini, non solamente si fanno amici grati a Dio, ma di più, che diventano
Dii e figliuoli dell' Altissimo, il che si è poco a dietro recitato. Hora veggasi che principalmente si
parli di quelle insegne delle quali il sacerdote suppremo si vestiva nel sacrificare e nel rendere
onore e gloria alla eterna e ineffabile Maestà divina. Ma non voglio già trattare degli habiti de'
sacerdoti gentili, o, d' altre genti delle quali nel suo primo libro Livio ragiona, Sesto Pompeio a
lungo ne scrive e Varrone nel libro della “Lingua Latina” abondevolmente ne parla,
solamente dirò de' sacerdoti hebrei e degli habiti ch' usarono, parendomi cosa più lecita, con ciò sia
che i cristiani habbino usati e usino quasi li simiglianti, con ciò sia che le sacre scritture vecchie
figurassero queste nostre nuove. Primamente nel libro dell' Essodo al capitolo XXVIII le lettere
sacre chiaramente dimostrano quali vestimenti, o, vero insegne fussero state ordinate da Dio a' suoi
sacerdoti. Filone ebreo scrittor dottissimo, laudato da Eusebio cesariense nel secondo “Libro
della historia ecclesiastica”, dal divo Augustino contra Fausto manicheo, da San Girolamo
nel “Libro degli huomini illustri” e più nel “Libro del transito di
Abramo” sommo Pontefice, copiosamente discorre sopra i vestimenti e l' insegne de'
maggiori e de' minori sacerdoti, e come veramente vestiti fussero, dico primamente ch' in capo
portava il maggior sacerdote un cerchio d' oro puro, dove era espresso il nome di Dio. La veste
lunga fin a' piedi con le fimbrie a uso di fascie, ornate di tintinelle ( dicono i Toscani e i Lombardi
tremolanti ) è d' opere composte a fioretti. Similmente nel secondo libro della
“Monarchia”, si legge e si ha capacità di tutti gli habiti ordinarii ch' i sacerdoti
portavano, i quali non erano insegne nelli atti di sacrificare, ma per necessaria copritura delle carni
pur dagli habiti secolari differenti. Il medesimo S.Girolamo di questa materia ragiona nel libro delle
sue pistole. Tuttavia per non esser luogo fuori del dovere, veggiamo quali habiti per insegne
sacerdotali erano deputati al sommo Pontefice; alcuni convenevoli a' maggior sacerdoti, alcuni a'
minori, e alcuni erano peculiari. Imperò al Pontefice otto se n' assegnavano, i quali erano di lui
particolari ornamenti, una veste di tela di lino candidissima sopra i suoi panni, la seconda era la
tonica di colore hiacintino che rosseggia nel bianco. Di cui a bastanza si dirà nel trattato de' colori
necessari nella elezione delle imprese, la qual tonica con la veste di lino si stendeva fino ai piedi del
Pontefice, con alcune tintinelle, o tintinabuli che vogliam dire, e pomi granati fatti e contesti di
color hiacintino, di porpora, di cocco e bisso. Il terzo ornamento, o, vero la terza insegna, era una
sorte di coprimento sopra le spalle il quale si stendeva fin alla cintura, et è forse lo ammitto, c'
hoggi usano i nostri sacerdoti, è fatto a questo simigliante, tessuto quello di quei tempi d' oro e di
filo hiacintino e ritorto di bisso, e ancora sopra le spalle si vedevano due smeraldi, ove erano
intagliati i nomi de figliuoli d' Israelle. La quarta insegna, era nella stessa materia che si poneva
innanzi al Petto del Pontefice, e quella si chiama RAZIONALE quindi erano dodice pietre preziose,
per quattro ordini distinte, in ciascuna delle quali era intagliato, o, scritto il nome di ciascun
figliuolo d' Israelle significando che si sostenesse ogni carico in reggimento del populo di Dio. Il
quale Razionale o vero insegna di tanta dignità ( come scrive il nominato e laudato Filone nel terzo
libro della vita di Mosè ) era in quadrangolo dupplicato, in luogo di fondamento per sostenere la
maraviglia delle revelazioni divine e della verità di esse, e questi sono lumi primieri della eterna
salute. Li Giudei infelicemente favoleggiano dicendo e persuadendosi, ch' in questa insegna fusse
una pietra la qual mutandosi in diversi colori, diverse cose dinotasse, le quali cose dovessero
accadere al populo di Israelle. La quinta insegna fu il cintolo de' predetti quattro colori, ciò è
hiacinto, cocco, bisso e porpora, con oro intessuto. La sesta era la Tiara, ciò è mitra della quale si
ragionarà a bastanza. La settima è un pendente sopra la fronte del Pontefice dove era scritto il nome
del SIGNORE. L' ottava le calze, non specificandosi con altro nome, come hoggi sappiamo,
chiamarsi SANDALI, usati sempre che 'l santissimo nostro Pontefice celebra solennemente la
MESSA, questa tanta varietà d' insegne adombrava la varietà delle virtù delle quali il Pontefice
ornato esser doveva. E li significati degli stessi habiti, o, vero insegne sacre, il sapiente Filone nel
secondo suo libro della Monarchia e nel terzo libro della vita di Mosè, elegantemente dichiara.
Giudico ancora non doversi tacere in che guisa l' insegne sacerdotali fussero da tutte le nazioni
anticamente usate, massimamente in testimonio delle dignità temporali. Alcune di esse nazioni
usavano per ornamento e dignità di ponere in capo una portatura che la chiamavano Mitra in foggia
c' hoggidì usano i nostri superiori Prelati, tratta dall' antica e quasi poco dissimile da quella d' Aron,
come appieno nelle historie hebraiche e caldaiche se ne truova memoria. E ciò particolarmente nel
29 dell' Essodo si legge. La forma però della Mitra era ovale ma poco elevata, fatta a raggi secondo
la descrizione d' alcuni. E questo forse può essere perché la Mitra presso i Persiani significa
“Sole”. Strabone ciò conferma nel suo decimoquinto libro. Apulegio similmente nel
suo ultimo libro dice essere habito del sacerdote principale per copritura di capo. Eucherio ancora
scrittore nobile, chiama tal portamento, Cappello di rosso colore e di quella foggia che era la Tiara,
e forse li cappelli cardinaleschi sono a quella imitazione ritrovati, ma la mitra ch' usano per
principale insegna di tanta dignità i nostri santissimi Papi, è di tre corone, la più alta con
proporzione è minore di quella di mezo, minore di quella che 'l capo fin a meza fronte del Pontefice
intorno intorno circonda, con due bende di diversi fili tessute, le quali ornate di preziosissime
gemme, drieto le spalle pendono, con france attaccate alle estremità delle medesime bende filate d'
oro e di seta cremesina, e queste tre corone insieme chiamasi REGNO, nella cima del quale, è una
crocetta d' oro principale e immortale insegna dell' Imperio Christiano. Le stesse corone sono
interpretate per la Santissima TRINITA' la quale si fa nota al solo christiano col mezo della fede,
della speranza e della carità, onde procedono le azzioni della eterna quiete, e a ciò il santo
battesimo primieramente concorre, al quale medesimamente può essere dalle tre corone figurato cio
è che far si possa in spirito, in sangue e in acqua. E come la Santissima TRINITA' in una sola
essenza fa testimonio in cielo, così lo spirito, il sangue e l' acqua fanno testimonio in terra. A questo
proposito io cito Iosefo approvatissimo scrittore della antichità hebraica, il quale scrive la mitra de
Pontefici hebrei essere stata di tre corone significando la general Podestà del principe spirituale
sopra le tre parti del mondo. E che più non solamente ha in terra podestà, ma similmente nel cielo
nel purgatorio e nello inferno e questo s' intende per lo maraviglioso scongiuramento de' demoni
intrati ne i corpi humani i quali sono costretti a ubidire a' sacerdoti Christiani. Usa ancora il nostro
Papa la mitra come Vescovo e il regno come a tutti superiore, il qual regno ( come si legge nel
simbolo ) non haverà mai fine, questa è insegna reale e Papale, ornata di varie preziosissime gioie,
le quali ( come in quella degli hebrei ) infiniti divini misterii figurano, quinci tacciano e si mordino
la lingua gli heretici moderni che li beati Pontefici se n' adornino per boria, e non per misteriosa
maraviglia dal sommo Dio ordinata. Non lasciarò parimente di dire la mitra episcopale essere
ornata nella parte dinanzi di due gran zaffiri a guisa di dui occhi, i quali dinotano dovere essere il
Vescovo vigilante, tanto più che Episcopo voce greca, significa speculatore, e ben disse Paulo
convenirsi al Vescovo la irreprensibilità. Nell' atto poi di sacrificare fuor di solennità, il santo
Pontefice usa le medesime insegne del semplice sacerdote, notissime a ciascuno senza
copiosamente parlarne, tutte in sacrifizio revelate dallo Spirito Santo. Né sia chi si meravigli e si
stupisca se 'l Pontefice di cotali insegne adorno, a riguardarlo rassembri Dio, e che ciò sia la verità
Alessandro Magno, per quanto più scrittori confermano, dopo la rotta di Dario ultimo monarca de'
Persiani, ne i campi cilici, assediata e acquistata per forza la Città di Tiro, mandando in
Hierusalemme a Iaddio ( dice il Sabellico ) e fu Simeone, sacerdote e Pontefice, il quale
apparecchiasse al suo essercito le necessarie vettovaglie e ordinasse di dargli soccorso di soldati,
rispose Simeone, di non potere e dovere riconoscere altri superiori che Dario a cui si era data la
fede di vivere sotto il suo dominio, e di conservarsi sotto la protezzione dei principi persiani.
Alessandro per simigliante risposta fieramente sdegnato, s' accostò con l' essercito per ruinare
Hierusalemme per la qual cosa la città, spaventandosi per le vittorie d' Alessandro, non sapeva qual
partito pigliarsi, in questo mezo Simeone fu avertito dallo Spirito Santo acciò spargesse per le
strade di tutta la Città fronde verdi, e con la copia de' sacerdoti vestiti di bianco, uscisse dalla città e
egli in habito di sommo Pontefice incontro ad Alessandro andasse, il quale guardando la schiera di
sacerdoti col pontefice vestito di lunga veste di rosado colore, con la stola hiacintina e d' oro
trapunta, con la Mirra in capo ornata di lamine d' oro, dove era scritto il nome del grande Dio,
attonito Alessandro e maraviglioso fermossi, e riverente e humile adorò il nome di Dio, così
pacificamente entrando nella città, visitò il tempio e sacrificò a Dio secondo il costume giudaico, e
di nulla Hierusalemme offesa rimase, con disdegnoso stupore del suo essercito e de' suoi Baroni,
con ciò sia che egli liberamente dicesse di voler saccheggiare e desolare quella famosa città. Si
consideri per ciò che quel gran furore fu solamente da quella reverenda sembianza pontificale
frenato.</p>
<p>Si legge ancora di Atila flagello di Dio, perché Lione Pontefice, essendo certissimo che quel
crudel Tiranno di distruggere la gran città di Roma disegnando fin al Menzio Fiume col clero a
rincontrarlo, al cui sacro e divino aspetto, il fiero Barbaro humiliossi, e la sua empia ferocità
deponendo, qual mansueto fanciullo adietro fece ritorno, dicendo di aver veduto col Papa romano
dui grandi huomini che con spaventosa maniera lui minacciavano, e in quella guisa si liberò Roma,
sedia appostolica. Totila similmente di non saccheggiare il Monastero di Monte Cassino per la
venerabile presenza di santo Benedetto reverentemente s' astenne, in questi nostri tempi non è
publica la scelerata congiura contro Pio IIII pontefice massimo? Il quale solo quasi ritrovandosi
nella segnatura di grazia e di giustizia, i malfattori che per disperazione havrebbero affrontate le
squadre armate, spaventate e avilite per quel riguardevole e sacrosante aspetto, lasciarono fuggendo
libero il Vicario di Dio? Altri essempi si potrebbero addurre per più verificar la invitta possanza de'
Papi, i quali con la loro Maestà rappresentano divinità riverenzia e terrore. Li cardenali
medesimamente portano per insegna i capelli rossi nel comparimento concistoriale, nella solennità
di capelli, e nelle legazioni. Gli Arcivescovi e i Vescovi ancora nella solennità degli offizii, portano
la Mitra e 'l pastorale. Queste, dico che sono le insegne senza le quali non si conoscono le dignità
né si riveriscono. E se con le insegne sopradette non si verificano i gradi, in vano è colui chiamato e
stimato o, per Papa, o per altro inferior Prelato. Vero è che gli habiti de' sacerdoti ordinarii non
sono in segne, ma vestimenti che distinguono i secolari da' religiosi come poco adietro si è
accennato.</p>
<p>Papa Stefano martire ordinò che l' insegne usate ne i sacrifizii, e ne i divini offizii in niun modo
si usassero fuori delle chiese, eccetto quando si fanno le processioni, non voglio però allongarmi
tanto in questa materia si ch' io sia soverchio e conseguentemente fastidioso, basandomi di aver
prima scoperto chi sia stato inventore delle insegne sacerdotali e come sieno di misteriosi significati
in coloro che sacrificano a dio lequali non s' accettano in luogo d' imprese servendo solamente per
dignità e riverenzia a misterii sacri e divini, di nulla convenendo con l' invenzioni de' secoli
mondani.</p>
<p>Vengo hora a dire delle insegne usate dagli Imperadori in testimonio della loro temporal
Maestà, distinguendosi primamente questa voce IMPERADORE perché meglio sia intesa. Dico
perciò ch' in quanto alla varietà de' gradi è in due sensi la detta voce compresa, l' una è che
Imperadore latinamente colui si chiama, il quale è preposto agli esserciti militari ( e hoggi si dice
capitano generale ). L'altra è ch' imperadore s' intende per quello che possiede la supprema signoria
temporale, il quale per grado di guerra e per merito d' acquistare vittorie era anticamente coronato
di Lauro, di quercia e di palma, insegne che rappresentano honore e laude, veri premi delle virtù.
Le quali tre sorti di fronde sono degni di considerazione. Primamente il LAURO fu dagli antichi
dedicato al Sole, onde Eusebio lo chiama focoso, la QUERCIA fu consecrata a Giove perché è
assemigliata alla fortezza, del cui frutto gli huomini de' primi secoli si pascevano la PALMA; che
resiste a' pesi; fu dedicata a Minerva, dea della sapienzia; così questi tre Arbori, sono intesi per
significato di tre virtù allo Imperadore della milizia convenevoli per il Lauro si gli appartiene di
essere splendido e giusto, in guisa che non sia fulminato dal Dio. Per la Quercia, ha da esser forte e
ottimo proveditor di vettovaglie. Forte diremo così d' animo come di corpo, si che gagliardamente
resista ad ogni aversità di fortuna. Per la Palma dee essere saggio, acciò che in ogni occasione di
guerra non rimanga dalla ignoranzia sbattuto. Quelle sono tre insegne le quali potrebbero ancora
servire per imprese, ma con diversi oblighi, come chiaramente s' intenderà nel trattato della
proprietà delle Imprese. Il Petrarca in uno de' suoi sonetti del Lauro così canta:


<quote rend="block">
<l>“Arbor vittoriosa e trionfale</l>
<l>Honor d'Imperadori e de Poeti”.</l>
</quote>

L'Imperadore poi a cui si dà titolo de Cesare Augusto, per elezione, o, per successione di questo
suppremo grado, non solamente è stato solito di adornarsi delle tre diverse frondi, poco fà
dichiarate, ma ancora d' altre insegne che dinotano autorità supprema sopra più provincie e regioni.
Però cotali principi anticamente si soleano coronare di Diadema e questa è la primiera insegna di
Cesarea maestà, il quale è diverso hoggi dalla corona e ancor meno antico di essa per commune
openione. Egli è ancor vero che questa dignità Imperatoria si prevalse in gran parte delle reali
insegne; pure si sono rimutate e variate, scemate e cresciute secondo la varietà di costumi e delle
Leggi come al dì d' hoggi veggiamo.</p>
<p>Tuttavia il Diadema de' nostri tempi ( come so che infiniti veduto lo hanno ) è quasi
somigliante alla Mitra episcopale, non così alto, contenuto da un cerchio d' oro largo quasi tre dita
che 'l capo dello Imperadore fin a meza fronte intorno abbraccia, ornato e arrichito di gemme
preziosissime le quali sono di incomparabil valuta per la rarità, grandezza, bellezza e finezza loro,
non già di significati misteriosi come quelle del Pontefice. Le due piegature del Diadema si
stendono, ristringendosi in altura a modo di piramide, ma conserva la rotondità come la figura
ovale, in alcuni diademi però sono due aperture dentro le quali è un cerchio d' oro largo quasi come
quel che circonda il capo, e si vede per le due aperture come quelli della Mitra, le quali non si
mostrano per fianco ma dinante alla fronte e dietro alla cicottola, ornato di gioie diverse di molta
stima. Il qual cerchio di dentro dicono alcuni esser segno che l' Imperator prima c' havesse la
dignità supprema, era con titolo di signorie e di principati. In cima del Diadema gl' Imperadori
cristiani portano una crocetta d' oro, in testimonio di essere Capitano delle armi in difesa di quel
santissimo segno. Né voglio però minutamente dichiarare la foggia del sudetto Diadema, il quale
deriva dal verbo greco “diadeo”, che significa “circondo”. Né però
disdice che la corona, la mitra, el regno, possino chiamarli Diadema, leggendosi in molti luoghi
essere stata portatura e insegna di dignità reale. Era già costume che gl' Imperadori portassero il
manto di rosado, e ne i nostri tempi lo hanno ridotto in broccato d' oro, stando però l' Imperadore in
atto di cesarea e augusta Maestà, oltra il Diadema imperiale, e 'l manto e la collana col Tosone
pertinente solo alla real casa d' Austria per successione di Carlo duca di Borgogna il quale con
quella impresa mostrava di volere imitare Iasone quasi che con alcuni amici grandi ei dissegnasse
di farli padrone e Re della Gallia, ma al grande suo disegno fu la fortuna contraria. Solevano gl'
Imperadori e sogliono ancora nella sinistra mano sostenere il mondo a guisa sferica con la croce,
nella sommità di esso, e con la destra tenere la spada nuda, in segno di essere difensore della
religione e della pace, altre insegne usano questi moderni che lungo sarebbe a raccontarle, senza le
quali non sarebben veri Imperadori, conservandosi con la dignità e autorità quei titoli che da
Ottavio furono primieramente usati, chiamandosi Cesari augusti, la cui supprema autorità, fu dal
Salvator nostro CHRISTO GIESU' stimata e approvata, massimamente quando gli scelerati giudei
per tentarlo con pessime intenzioni gli posero in mano il denaio dove era l' imagine di Cesare
augusto, la qual veduta, a' Giudei rivoltolsi, dicendo:


<quote rend="block">“RENDETE CIO' CHE E' DI CESARE A CESARE E CIO' CHE E'
DI DIO, a DIO”.</quote>

Qui si comprende agevolmente come la divina voce del Salvador del mondo conferma e stabilisce
due suppremi principi ciò è il Vicario di Dio e Cesare augusto, alla Autorità de' quali ceder dee
ogni altro Principe mondano. La qual cosa conferma LUCA evangelista nel ventesimo secondo
capitolo dicendo:

<quote rend="block">“Chi ha il sacco tolga ancora il Zaino, e chi non l' ha, venda la tonica e
compri il coltello”.</quote>

Risposero i discepoli suoi:

<quote rend="block">“Ecco signore due coltelli”,</quote>

soggionse Christo:
<quote rend="block">“Basta”.</quote>

I sacri dottori della chiesa interpretano e intendono per i dui coltelli la podestà del Papa e dell'
Imperadore. Confermesi per ciò dover l' Imperadore essere al Papa sottoposto e nello spirituale e
nel temporale, e quando Augusto non mantenga gli oblighi della chiesa è legitimamente della
dignità privato. Leggendosi nelle antiche e sacre constituzioni, niuna supprema dignità esser
legitima senza il conferimento del Papa. Le insegne adunque si veggono esser necessarie come vero
testimonio che l' Imperadore è principe giuridicamente eletto, e legitimamente ubidito e riverito.
Ma queste insegne di cotanta importanza, ha voluto ancor usar la natura, e ciò scrive Plinio nel
libro undecimo al capitolo xvi mostrando che in cima della testa uno delle Api ha il diadema
biancheggiante a somiglianza di corona, per la quale si vede in qual maniera questi mirabili
animaletti, seguitino, honorino, e riveriscano con obedienza il Re loro. Le grue, gli elefanti ciò è il
più vecchio tengono per capo e per principale, e se quello naturalmente si osserva fra le bestie,
perché noi e per natura e per notizia non siamo tenuti di honorare e di riverire li nostri maggiori?
Paulo vaso di elezzione ciò conferma quando dice ch' ogni persona deve esser suggetta alle podestà
superiori. Anzi dagli antichi li Re si ungevano, senza la quale untura non era legittimo Principe, e
ciò è hoggi fra tutte le nazioni stabile e ferma consuetudine. Fu Saul primo Re degli Hebrei e il
primo che fusse unto. Di quelle cotali insegne con molte altre che non dico, per dignità, decoro e
maestà imperiale, se ne adorna l' imperadore quando riceve il grado, e quando risiede in qualche
dieta, o vero solennità, concorrendoci gli Elettori e i principi in gran parte dell' Imperio. Veggiamo
perciò di quanta stima sieno l' insegne e gli habiti, senza i quali il personaggio non sarebbe né
riverito né conosciuto, e per quella cagione e non per altro simiglianti insegne ritrovate sono ad
imitazione delle mirabili insegne del grandissimo Dio le quali sono i cieli con le stelle e con il Sole
e con la Luna Luminari grandi, uno che dà Luce al giorno, l' altro alla notte, come si legge nell'
antica e sacra generazione, e le stesse insegne rappresentano agli occhi nostri la divina e
incomprensibile onnipotenzia di esso Dio.</p>
<p>Hora debbo io ragionar di altre insegne pertinenenti alle dignità reali, come ancora de' principi
suppremi, habiti necessari al decoro e alla riguardevole dignità, e all' ornamento di simigliante
grado. E per abbreviar quanto devo; dirò che la prima insegna regia è la corona d' oro, fu
anticamente ( come nel principio di tal materia si è parlato ) in testimonio di gloria così
interpretavano gli antichi, e ciò scrive nel libro suo della gloria del mondo Bartolomeo Cassaneo
gran Legista. La seconda è lo scettro, dinotando giustizia. La terza è la spada per defensione del
regno. La quarta l' anello che fede disegna. La quinta è l' armilla ch' al braccio si porta, significando
fortezza. La sesta è la veste di porpora rappresentando riverenzia. La settima e 'l Solio dinotando
maestà, le quali insegne appartenendo a' gradi d' altezza reale, niuno che non sia Re dee e può
usarle sotto grande supplicio. E perché la dignità regia è stata più commune e più antica, però parmi
molto a proposito se tratto delle insegne antiche notizia veramente degna di generosi e dotti spiriti.
Si legge in molti libri che la foggia del Diadema fu dalla nazione primamente asiatica, chiamata
FASCIA, per la quale gli egiziani rappresentavano il Principe, massimamente quando in publico
facevano comparire un cane fasciato. Parimente i Romani presero questa usanza che dalla fascia
conoscevano la reale dignità e ciò testifica Ammiano. Si lege similmente ch' i maledici notavano
Pompeo Magno d' huomo bramoso di regia dignità, impercioché portava fasciata una gamba
fingendo di coprirvi una piaga. Favonio per ciò, come testifica Valerio, motteggiando disse a
Pompeo:

<quote rend="block">“NON IMPORTA IN QUAL LUOGO SIA POSTO IL
DIADEMA”.</quote>

Onde ne nacque una sentenzia di Seneca. Cio è:

<quote rend="block">“SCIOGLI LA FASCIA PERCHE' MOLTO MALE SOTTO
QUELLA S' ASCONDE”.</quote>

Scrive ancora Plutarco che Tigrane Re d'Armenia gettò bruttamente la bianca fascia ch' era insegna
del suo regno, a' piedi di Pompeo. La quale fascia si vede in una medaglia dello stesso Tigrane con
parole greche, palesando il suo nome.Quivi si chiarisce in qual guisa in quei tempi diversamente la
corona del Re si figurava. Si trova medesimamente ch' i populi Frigi ornavano la stessa fascia con
testura di fiori e da ugelli, o vero per dipintura. La quale circondava a somiglianza di ghirlanda
intorno intorno al capo, pendendo a essa attaccati, o, vero d' un pezzo due bende dietro le spalle di
finissime gemme adorne. Li Re persiani portavano questa medesima insegna reale, chiamata da essi
CIDARIN con colore azzurro dal bianco distinto. Appiano scrive che la turba degli Adulatori
imposero alla imagine di Cesare una corona di Lauro con fascia bianca legata. Scrive similmente
Andronico nella vita d' Alessandro Magno, ch' essendo egli ferito, si levò di capo il Diadema e se
ne fasciò la ferita. Altri scrittori dicono che Alessandro avendo disconosciutamente ferito in fronte
Lisimaco, levossi il diadema di capo e fasciogli la piaga, e con questo atto gli pronosticò il regno.
Di questa, insegna, dicono molti, che Libero padre fu inventore la quale fu molto in uso presso gli
Asiatici e Egizziani, anzi la stessa insegna si vedeva nel simulacro d' Iside Dea e regina d' Egitto e
tutto ciò Pierio Valeriano conferma.</p>
<p>Queste tre dignità suppreme ciò è di Pontefice, d' Imperadore e di Re sono venerate temute e
ubidite da ciascuno. Altre dignità mediocri si trovano in un certo modo libere con mero e misto
imperio, altre non in tutto libere, non usitate ad havere insegne le quali rappresentino dignità e
autorità. Altre insegne solevano usarsi presso i Romani e altre nazioni, non dinotando autorità di
signorie, ma rendendo testimonianze de' meritati honori. Come corone, o, ghirlande di diverse
frondi, il che in parte poco di sopra si è detto. Plinio a longo ne scrive e particolarmente non di
fronde ma di gemme e d' oro, chiamandosi ghirlande gemmate e 'ndorate. Dopo quelle pur per
meriti d' honore e di laude, si donava la corona vallare a coloro c'havessero difesso lo steccato. La
murale a quei c' havessero difeso il muro, o vero a chi fusse stato il primo a salirlo. La rostrata si
concedeva a coloro c' havessero saputo placar l' essercito ammottinato. La civile ch' era di
gramigna ( secondo alcuni ) a qualunque havesse da' nemici liberato un cittadino. La trionfale, ch'
era di Lauro, a' quali si fusse c' havesse superato e vinto l' essercito nemico. La ovale a chi havesse
vinto una parte dello essercito contrario, molte altre insegne tali potrebbensi nominare. E chi
desidera di saperne appieno, vegga Aulo Gellio al quinto libro, Biondo al sesto di Roma trionfante
e il volterrano al vigesimo sesto. Con tutto ciò è ben da credere che quelle foglie, quelle frondi e
quelle herbe, fussero in quei tempi più che l' oro e che le gemme apprezzate perché
rappresentavano sommo spettacolo di perpetua e honorata fama. Queste narrate insegne sono state
usate e si possano usare per Imprese ma in quella maniera però che alla proprietà delle imprese
stesse si conviene, come ben s' intenderà nelle regole diligentemente ordinate e preposte. Per le
quali con agevolezza si comprenderà la differenzia fra le insegne e l' Imprese. Furono ancora in
molta e necessaria stima le insegne per conservazione dell' ordine e della dignità militare e civile,
per le quali distintamente si conoscevano e si conoscano i gradi e gli offizii di simiglianti essercizii,
primieramente sappiamo nell' arte di guerra essere state poste in uso molte e diverse insegne,
percioché in simigliante affare concorrono persone a cavallo e a piede, e queste due varie sorti di
armeggiare dividonsi e dividonsi in tante schiere e in tante ordinanze secondo i luoghi e tempi e
bisogni. Et è perciò cosa vera che tutta quella moltitudine in un corpo, disordinata saria se non
fussero all' aere sventolati gli stendardi che alla cavalleria servono e le bandiere alla fanteria che
con un sol vocabulo si chiamano insegne, le quali non ponno essere imprese, ma si ponno in esse
dipingere, tessere, e raccamare l' Imprese, come di quelle se ne veggono assai. Si usa per ciò e
mantiene meglior modo hoggi che gli antichi far non solevano rendendo a' nostri tempi maraviglia,
che Homero massimamente e altri scrittori greci e latini non habbiano più particolarmente de'
stendardi e de' bandiere e con più chiarezza parlato, necessarii alla conservazione d' arte sì nobile e
sì generosa; ancora che li romani scrittori n' habbiano fatto più diligente memoria. E pur è da
credere che senza queste insegne di qual si fusse foggia, non si potesse mantenere ordine veruno
negli esserciti di quei secoli. Per tanto stimaremo cosa certissima che fusse anco allhora l' uso degli
stendardi e delle bandiere, ma negligenzia fu che se non appieno, almanco in parte se ne fusse
ragionato e dettone il modo la materia e la foggia. Li Romani non mancarono, essendo stati soliti di
far dipingere le loro insegne che vessilli ( ciò è picciol velo ) nominavano, fatte, o di seta, o di tela
hor con l' Aquilanera hor col Dragone col minotauro col lupo col cavallo col cigniale, con le due
mani e con altre diverse figure che saria lungo a racontare. E si può credere che non senza qualche
buono auspicio così fatte figure usate fussero, le quali davano animo e regola a tutti i soldati amici
e forse le stesse figure servivano per imprese. Difettosi adunque e disaveduti furono quelli scrittori
che di ciò nulla ne scrissero. Dovevasi ( dico ) imaginar pure che quelle figure qualcosa di molto
diletto significassero. Usarono similmente i Romani una manciata di fieno legato in cima d' un'
hasta, ch' a paragone dell' altre insegne, pareva assai disdicevole; chiamandolo manipolo. Alcuni
però i quali diligentemente hanno considerato sopra l' istesso manipolo stimano ch' ei sia stato usato
in quei tempi in luogo d' insegna, quando apposta alcuni soldati a pericolo si mandavano o, per
iscorta, o per riconoscimento de' paesi e de' luochi particolari, per haver ( come si dice ) lengua, a'
quali occorendo disgrazie, poco, o nulla importava la perdita del manipolo, si come molto saria
importata la perdita d' una insegna ordinaria, quasi che gli stendardi e le bandiere fussero
meritatamente inarborate dentro il corpo dello esercito o marciasse, o combatesse. Già chiaramente
si legge che l' insegna dell' Aquila fusse la principale fra l' altre nella milizia romana. Osire Re d'
Egitto la tenne per insegna fu questa augella e è tenuta Regina da tutti gli altri Augelli. E perciò è
da credere che gli antichi Regi e Imperadori la portassero per insegna ( come ciò è perseverato fin a
tempi nostri ) per inferire che quanto l' Aquila è superiore a gli altri animali volatili, tanto essi
disegnassero di essere a tutti gli altri huomini preposti. Pierio valeriano sopranominato, scrive che
gli Egizziani sopra ciascuna altra nazione l' Aquila celebrarono e riverirono, volendo essi per questa
augella mirabile, dinotare Dio, o qualch' altra celeste altezza, o, qualch'eccellente creatura, o, vero
alcuna gloriosa vittoria. Parimenti volevano che la stessa Aquila fusse simulacro del Sole. Di questa
in più luoghi ne canta Homero, Pindaro altamente ne scrive Horazio non ne tace, Plinio
mirabilmente ne discorre. Si legge ancora essere stati certi, chiamati di questo nome Aquila,
essaltandosi per cotale nominanza. E ciò testificano Xenofonte e Tucidide, massimamente di Pirro
epirota, il qual da' suoi per merito di valore, fu detto Aquila. Fu parimenti sempre apprezzato il
naso aquilino, segno d' huomo magnanimo e reale. Si dipinge medesimamente il Sole in forma d'
aquila. Isidoro nel capitolo settimo del duodecimo libro delle sue “Ethimologie”,
copiosamente di questa augella ragiona, della quale si trattarà al suo luogo con proposito migliore.
Non fu per ciò senza prudente considerazione usata per principale insegna de' vittoriosi romani l'
Aquila. Ma poi per qual ragione da pochi anni in quà sia stata con due teste dipinta, varii sono i
pareri. Altri credono che dinotino l' uno e l' altro imperio occidentale e orientale, altri vogliono che
le due teste rappresentino l' obbligo che deono havere gl' Imperadori in conservare i due capi ciò è
spirituale e temporale. Fu però sempre l' aquila insegna degli Imperadori d' Oriente, benché quella
si vegga di rosso e chiaro colore e quella dell' occidente, non nera come si dice, ma fulva, ciò è di
color rosso oscuro. Né per ciò cotal differenzia importa, potendosi quella poca varietà giudicare sia
proceduta dal caso alcuni belli giudicii credono ch' el color rosso chiaro convenisse all' oriente dove
è più chiaro il Sole, e 'l rosso oscuro all' occidente per esser il sol men chiaro. Con ciò sia ritrovarsi
in tutte le historie essere la stella Aquila stata del sudetto color rosso oscuro, si potrebbe sopra di
ciò dir ancora che l' Aquila bianca sia stata insegna d' alcuni Imperadori, tuttavia lasciarò per hora
da banda questa cotal quistione, ritornando al proposito delle due teste, le quali per buona e fedele
openione d' alcuni si stima voglin significare che mancando di esse una, mancarebbe l' altra ciò è
mancando il Papa, mancarebbe l' Imperadore, e se pur fusse, sarebbe tiranno e questa legge si dee
comprendere e mantenere ad imitazione di quei Regi del populo di Dio leggendosi nelle sacre
scritture del Testamento Vecchio che li Re d' Israelle e di Giudea erano legitimi per la sua data
unzione da' sacerdoti e profeti di Dio, né gli stessi Re potevano far cosa veruna contra la openione
santa de' profeti e l' esempio di Saul e di Samuel costituisce e ammaestra ogniuno. E' da replicare
ancora che l' insegne, tanto ne' gradi di signorie suppreme quato di mediocri e tanto di milizia
quanto d' offizii civili, sono negli ordini necessarie, massimamente negli usi di guerra con ciò sia
cosa che per esse si rappresentino gradi di cavalleria e di fanteria conservandosi ogni essercito con
la regola delle schiere e delle ordinanze, le quali hanno l' occhio alle insegne e per esse sono
guidate come da timoni le navi, e hanno per le medesime le ordinanze, i luoghi loro come le
membra nel corpo e ciò ben descrive Vegezio nella regola di muovere e di fermare gli esserciti.
Hoggi similmente si veggono le insegne con diversi colori spiegate, e con varie figure ( come di
sopra si è detto ). Le bande dopo queste si usano ancora, o, attraverso alle spalle, o, in forma di
croce, e molti sogliono a guisa de' collana portarle al collo. Le quali di diversi colori credo io che si
portino, perché si conoschino gli amici con gli amici e inimici con li nemici, altrimenti sarebbe ne
gli esserciti una pericolosa confusione. Imperò le guerre ch' hebbero i Romani con i Sabini, con i
Sanniti e con i Toscani, non so come potessero passare, poi che vestivano quasi in una stessa foggia
e pure gli scrittori passano questa cosa con imprudente silenzio, non facendo memoria che segno
fusse tra loro, mentre che atrocemente guerreggiavano. Homero non parlò di simiglianti differenzie
perché i Greci da' Troiani distinguevansi per la gran differenzia del vestire come hoggi si fa fra i
Turchi, e i Cristiani. Però Homero chiamava i Greci ocreati, e i Troiani comati, quelli per l' usanza
di calzarsi i borzacchini, o, di coio, o di ferro, questi perché portavano lunga capigliatura. Nelle
guerre che in Asia facevano i cristiani con gl' infedeli; e quasi vestendo a un modo; solamente la
croce che portava ogni soldato cristiano, rendeva gli amici da' nemici differenti. Potrei dir molto
più delle insegne militari, ma conoscendo non essermi da bisogno, mi sforzarò di brevemente
procedere, tanto più c' havendo io fin qui a bastanza detto quali sieno le insegne di supprema, o, di
mediocre dignità e quali sieno quelle ch' agli ordini di guerra convengono; mi resta a ragionar di
quelle agli offizii civili necessariamente conferenti, con quelle ancora ch' a' negozii e governi
publici e privati s' appartengono. Primieramente dirò delle insegne che si concedevano agli
Ambasciadori, i quali con autorià e dignità erano e sono eletti da Principi e da Republiche. Fra'
Romani massimamente fu antica consuetudine di far portare a i loro Ambasciadori un' herba
chiamata VERBENA, la quale si coglieva in luoghi sacri e era adoperata ne i sacrifizii e ne nasceva
in Campidoglio. Dioscoride chiama Verbena dritta quella che nasce in luoghi acquastrini, e la
portavano in capo per principale insegna di quel grado, per la quale ne i viaggi erano da tutti i
populi rispettati. Portavano ancora gl' Ambasciadori romani per insegna di simigliante offizio una
verga con altre cose, indizio della dignità loro.</p>
<p>Li Greci medesimamente in cotale offizio portavano l' herba chiamata Crizia per quanto
conferma il Cassaneo se ben mi ricordo. Bartolo famoso legista, secondo la commune opinione,
afferma che gli Ambasciatori romani andando ne i paesi foristieri, portavano a guisa di Proconsoli,
sei fasce. La qual cosa si può vedere nella legge prima, al digesto dell' offizio del proconsule e dell'
Ambasciadore. Imperò hoggidì non si usano quei modi, perché altre insegne non si portano che
lettere di credenza e l'instruzione del Principe, sottoscritta e sigillata. Vero è che li Romani ritornati
dall' offizio, deponevano l' insegne della Ambasciaria. Era ancora consuetudine fra Romani che
qual si fusse offiziale portasse un' insegna che dinotava publica dignità, come il console, il Pretore,
il Questore, il Tribuno, il Currule edile, il Cavaliere e altri per le quali insegne gli stessi offiziali
erano conosciuti e riveriti a differenzia di ciascuno altro cittadino. La toga serviva in Roma per
insegna e serviva parimenti per habito comune fra la cittadinanza, come ciò conferma Plutarco, e
questa commune non era insegna. Egli è ben vero ( come scrive Lampridio ) essere alcune toghe di
più foggie per insegne tenute, come fu la toga palmata, ciò è dipinta a palme, o, tessuta, o
riccamata, di cui li Trionfatori per valor militare se ne vestivano. Altra toga era quella della quale, i
Magistrati, se n' adornavano. E la diversità de' Magistrati cagionava diversità di cotali insegne.
Giulio Capitolino narra che Alessandro Severo, o, Mammea, non volse mai vestirsi di segnalata
toga, se prima non fusse stato eletto consule, essendo cosa certissima ch' el consulato era di
riputazione singulare ne i publici offizii, per il che molti Imperadori usarono ogni industria per
ottenere il Consulato. La toga bianca similmente manifestava quei cittadini, i quali cercavano
suffragii per impetrar qualche dignità. La pretesta, secondo alcuni, era anco insegna. Altri la
tenevano per commune. Gl' Imperadori nell' atto di guerreggiare si vestivano di Latisclavio ch' era
vestimento breve, e di Paludamento ch' era lungo e rosso, e vogliono che di questo Tullo Ostilio ne
fusse stato inventore. Li cavalieri usavano per insegna l' anello e ciò scrive Livio nella rotta di
Canne. Soleano i cavalieri ne i tempi di guerra vestirsi di clamide, veste breve e simile a saioni
degli huomini d' armi de' nostri giorni. E chi vuole di questa materia farsi appieno capevole legga
Giulio polluce, poi che 'l mio suggetto a distendermi di ciò più inanzi, non richiede.</p>
<p>Il Cassaneo da me poco fà, citato, havendo intorno alla materia delle insegne molte bellissime
cose discoperte, vuole che la spada quando il re la tiene in mano, in atto di maestà sia insegna, ma
non è tale allhora che per ordinario la porta alla cintura. Vogliono bene alcuni che la spada portata
da coloro che sono cavalieri per privilegio e non per obligo di milizia, sia insegna di quel privilegio
e non istrumento di guerra. Molto si potrebbe dire delle insegne che diversemente s' usano nelle
guerre, tuttavia per quanto obligato mi sono, altro scriverne mi parrebbe soverchio.</p>
<p>Vengo hora a parlar delle insegne di civil professione le quali rappresentano i gradi del
dottorato. E furono primieramente ritrovate accioché non ogniuno si ponesse a' maneggi delle leggi
e de' governi, senza che fusse per prova e per esamine accettato dalle università de' Iureconsulti. La
prima insegna adunque è di due libri di legge, o, di Filosofia, o, di Teologia, ponendosi dinanzi a
quel che si ha d' addottorare, facendo aprire e serrare. La seconda è la beretta che se gli pone in
capo, interpretata da Luca di Penna, due volte retta volendo inserire che 'l dottor sia retto nell'
insegnare e nell' operare. La terza è l' annello in testimonio che sia fatto sposo della sapienzia. La
quarta, è la catedra, dovendo sedere per sentenziare. La quinta è il cintolo indorato, dinotando che 'l
dottore sia obligato di sottoporsi alle fatighe con fedeltà e sia di buoni costumi e questo manifesta
la Santa Madre Chiesa quando dice:

<quote rend="block">“Li nostri Lombi sieno accinti”,</quote>

ciò è apparecchiati a ben operare. La sesta è il bacio che dinota conciliazione e pace. La settima è la
benedizione con la quale i mali spiriti dal cuore si disgombrano, ancora che queste due ultime fra le
altre non s' accettino per insegne, le quali oltra che rappresentino la dignità del dottorato
prepongono dinanzi agli occhi del dottore la continenzia, la castità, la purità, la fede, la
longanimità, la tolleranzia, e la misericordia nella via della giustizia, il che non meno conviene al
Filosofo e al Legista che al Teologo. Essendo la verità secondo gli istituti antichi, non esser perfetto
dottor di legge se non è ancor Teologo e Filosofo, perché queste tre scienzie non possono l' una
senza l' altra perfettamente riuscire insegnando e giudicando. Con tutto ciò non voglio io rimanere
di recitare con accommodato proposito in qual maniera il divino Andrea Alciato in versi essametri
e pentametri descriva e chiarisca quante e quali e perché sono l' insegne, onde s' approvano e
testificano i meriti di questa dignità. Tutto ciò si legge nel suo “Parergon” al libro
ottavo.</p>
<p>La prima insegna diremo esser preposta a tutte le altre dottorali ( come ha posto Luca di Penna)
dui libri chiusi poscia aperti in testimonio che simil grado per manifesta dottrina si meriti, i quai
libri sono della divina e civile facultà. La seconda è l'annello che dinota, per quanto scrive Aulo
Gellio nel libro decimo al capitolo decimo, testimonianza del cuore, perché circonda il dito della
sinistra mano, posto fra il più longo e 'l più corto dito, onde un nervo sottilissimo si estende fin al
cuore. Tuttavia più piace allo immortale Alciato che sia segno di militare, o vero di cavaglieresca
dignità, la quale deve sempre essere con la legge congionta, che l' una e l' altra difendono il mondo
dalla ignoranzia e dalla tirannia, e che sia il vero, per gran parte i legislatori furono Governatori di
Reami come sappiamo essere stato Mosè Giuda macabeio e altri del popolo di Dio come fu
Romulo, Italo inanzi a lui. In Grecia Solone Ligurgo Dragone e altri, degli Imperadori romani
Iustiniano e altri prima che lui, e dopo lui. Vogliono similmente Alcuni che 'l dottor porti l' annello
ove sia intagliato il suo ordinario sigillo, con cui i consulti e le risposte de' sapienti si sigillano.
Altri lo interpretano per insegna di fedeltà. Et è pur vero che 'l Iureconsulto, avendo per molti anni
interpretato le leggi nei publici studii, si sia meritamente guadagnato il titolo di conte palatino e di
cavaliero. Né si può negare come in tutti i tempi si vede, che le armi difendono la giustizia, e le
leggi prepongono le cagioni legitime di muover guerra, senza le quali veramente le armi sono
ingiuste e violente, e per consequenza rovina dell' universo.</p>
<p>Li Romani per molti anni usarono l' annello di ferro , massimamente nel matrimonio, non già
per ornamento, ma per necessario indizio d' obligazione e di fede. Venne poi in costume che gli
annelli si facessero d' argento e d' oro, e Sergio nobil romano, cominciò a portarne due per dito, per
la qual cosa fu cognominato Orata, del cui nome ancora è chiamato un pesce di color d' oro che è
cibo di molto pregio. Era similmente conceduto l' annello all' huomo libero, ma che dentro fusse
scolpito qualche segno. Il Pierio sopra di ciò abbondantemente ne scrive nel quarantesimo libro de
suoi Hieroglifi. Noi però sappiamo l' annello essere una insegna d' allegrezza, e questo si legge nel
sacrosanto Evangelo, per ciò che al figliuol prodigo che 'l padre teneva per perduto, ritornato dal
suo infelicissimo viaggio, il piatoso padre per segno di vera e debita allegrezza, abbracciatolo,
comandò che gli fusse messo l' anello in dito. Veggasi come sia degna di considerazione la
portatura dell' annello. Marco Tullio a Quinto fratello disse:

<quote rend="block">“Il tuo annello non è ministro della tua volontà, ma sì bene dell' altrui
desiderio”.</quote>

A li testamenti ancora appresso gli antichi servivano per legitima insegna gli annelli, come sigilli di
sette testimoni, per i quali si conculcavano le fraudi, e sarebbe tal uso hoggi, di molta sicurezza
onde si leverebbero i puntigli e le dispute, dovendoli credere, ch' i testimoni fussero nobili di
sangue poi ch' altri non potevano usare i sigilli e portare gli annelli. Et hoggi ogni vil persona è
accettato per testimonio e in testamenti e in ogni sorte di contratti. Fu etiamdio usato tristamente l'
annello d' oro da' seguaci di Epicuro, nel quale era intagliata la imagine di quello scelerato Filosofo,
come che per cotale insegna volesse dar credito alla sua maladetta opinione. Venne finalmente la
portatura di così nobile insegna ( come dice Livio dalla “Città edificata” ) in tanto
frequente uso che i nobili di ornarsene grandemente se ne schifavano. Tullio nella sua quarta
Orazione, rinfaccia a Verre per haver egli donato l' annella d' oro a uomini plebei e dishonorati
essendo pur cosa certissima l' annello essere stato ritrovato per testimonio di nobiltà e di grado, e (
come si è detto ) d' obligo necessario ne i matrimonii, benché hoggi più che mai, i principi e i ricchi
primati, quelli stessi annelli c' hanno essi medesimi portati, e ancor le gentil donne, ne fanno alle
meretrici e a' ruffiani vituperoso dono. Nel qual atto mostrano la bruttura de i loro svergognati
costumi. La terza insegna è la berretta, molti dicono essere in cambio della corona di lauro e è da
credere. Altri affermano che sia il cappello che cuopre la testa come membro del corpo il più
necessario e 'l più nobile, degno sopra l' altri di esser difeso. La quarta è il bacio, onde San Paulo
sempre salutò i suoi col bacio della Pace. Né senza degna considerazione la nobilissima nazione
spagnuola ha posto in uso, il BACIARE LE MANI segno d' affinità nel volto, di riverenzia nelle
mani, di humiltà ne i piedi. Con questo, Giuda il perfido, si persuase di coprire il tradimento a
Giesù Cristo. E però è da credere che come il bacio è manifesto segno d' amore, così spesso è
occulta volontà di fraude. Per questo si usa spesso quel proverbio toscano, veramente venuto dal
cielo, e dice così:

<quote rend="block">“Tal mi bacia la mano che me la vorrebbe vedere,
mozza”.</quote>
Delle insegne del dottorato, dette di sopra, l' unico Alciato, come si è poco fà promesso, così
leggiadramente versifica, dicend' al dottore novello:

<quote rend="block">
<l>“La prima accetta il libro di legge ripieno</l>
<l>Qual chiuso apri anco quando bisogno sia</l>
<l>L'annello in dito d'oro a te poscia si pone</l>
<l>Onde tenuto sei degno d'equestre grado</l>
<l>Il crine ancor ti cinga un cappello d'honore</l>
<l>El capo conservi la dove l'alma giace</l>
<l>Fa che si bacia quelli di bianco togati</l>
<l>Di pace atto pio ch'al tuo cliente giova</l>
<l>Spera che 'l sommo Giove la tua voglia fecondi</l>
<l>E questo tuo grado stella beata guidi”.</l>
</quote>
</p>

<p>Giudico sia bene a non tacere la cagione perché io habbia tradotti, li soprascritti versi a
proposito di questa opera, e ridottili in questo inusitato numero, fuori non solamente della
consuetudine della nostra materna lingua, ma ancora del gusto di molti. Non è però dubbio veruno
che quando cominciò ad esser messa in publico la traduzione dal latino in parlar toscano, si sentì
una certa comune schifezza tanto in prosa, quanto in verso e un certo dispiacimento all' orecchie
che veramente stomacava ciascuno, ma conosciutosi dopo alcun tempo, il beneficio ch' ognun ne
sentiva, avezzandosi l' udito a così dilettevole e nuovo concento, posta più diligenzia nella lingua e
nel modo di tradurre, è passato questo uso in compiacimento tale, che pochi libri di stima e in ogni
sorte di scienzie si trovano che non sieno con ogni curiosità in questa nostra materna lingua tradotti.
E quanto prima per difetto delle orecchie questa suavità si schifava, tanto più hoggi da ogni dotto e
giudizioso spirito s' apprezza. E ben si vede come in questi la maggior parte de migliori posseditori
di dottrine e di lingue, volentieri leggono questa nostra italiana favella e volentieri si mettono a
riempirla degli altri concetti di qual si voglia usitata scienzia, e ben si possono molti sodisfare, anzi
ogniuno, delle profittevoli fatighe dell' Illustre e dottissimo Alessandro Piccolomini, il quale e
grecamente e latinamente havrebbe potuto con ogni piena eleganzia scoprire e manifestar la sua
dottrina, e pure gli è piaciuto di scrivere in questa toscana lingua con utile e maraviglia d' ogniuno.
Anzi posso io dire e veracemente confermare havere io molti e molti anni sono conosciute persone
dottissime alle quali grandemente dispiaceva la traduzione de' versi di Vergilio in numero sciolto, il
perché uso di questi; huomo di dottrina e d' eloquenzia; gustata bene la lingua e la dolcezza del suo
numero, ne divenne tanto vago e tanto partigiano che molte opere compose in cotal numero,
massimamente la poetica di Horazio, e furono messe per suo ordine in publica stampa. Onde si
vede e si sa quanto a diletto e a giovamento commune hoggi tal fatiga desiderata sia, con tutto
questo che diremo del verso di sei e di cinque piedi? Regolato dall' Illustre sapientissimo e
dottissimo Monsignor Claudio Tolomei? Chi ardisce di biasmare le cose buone e ragionevolmente
per imitazione tradotte con pieno sentimento, se non coloro che mancano di dottrina e di giudizio?
Chi niega che la perfetta imitazione sia degna di laude? E se 'l medesimo senso del greco del latino
e dell' hebreo è della lingua italiana materna a pieno ricevuto e agevolmente espresso con la vera
imitazione del numero, perché si schifa? Perché s' abborrisce? Dicono alcuni c' hanno più bisogno
di latte che di biscotto, e più bisogno di masticare che di mordere, non havere suono lo Essametro e
'l Pentametro in questa toscana loquella. Attribuiscano di grazia tanto difetto alle loro orecchie e
non alla vera armonia usata da bene organizzato artefizio. Incolpino ( dico ), il gusto loro infermo e
non il buon sapore. E se pur sopra ciò sentenziar vogliono s' accompagnino con Mida. Replico che
le invenzioni giudiziose, fondate nelle perfetta imitazione, e le materie ben tradotte da una lingua in
un' altra con numero e con misura, e i sensi trasportati da un luogo in un altro commodamente
ricevuti, sono degni di laude e di maraviglia. E che più? L' inventore e imitatore di cotale artefizio,
essendo huomo di dottrina e di credito, si deve non che lodarlo assai, ma dovergli molto, come so
che fanno i veramente dotti e i nobilmente giudiziosi. Di questo modo di far versi di sei e di cinque
piedi a imitazione d' Ovidio, di Catullo, e de altri che potrei dire, fu Monsignor Claudio Tolomei,
nato in Siena da sangue Illustre, dottor di legge fra i migliori, Presidente del Duca di Parma e di
Piacenza il Signor Pierluigi Farnese, eletto nel presidentato da Papa Paulo terzo divina memoria. Fu
perfetto Filosofo, nelle matematiche fra primi, Oratori fra i suoi pari unico. Poeta singulare in ogni
lingua, Eccellente posseditore della hebrea, caldea, greca e latina favella. Egli osò più volte all'
imprevista con stupore di molti personaggi. Fu spregiatore di fortuna, consumò sessanta anni negli
studi di tutte le discipline. Fu grato e utile in conversazione, piacevole in opere e in parole, liberale
e refugio di virtuosi, fu di vita civile e cristiana. Onde fatto Vescovo, fu chiarissimo essempio di
quella dignità, oltra la gravità, la bellezza e la molta grazia del suo aspetto. E perché alcune
gentarelle più presto dottori che dotti, a guisa de cani affamati vanno abbaiando contra di lui, e
dicendo questa invenzione esser morta col suo inventore per certo ella è morta nelle cameruccie
loro, non già in Roma, non in Napoli, non in Fiorenza, non in Siena, non in Bologna città ch'
insegna. Ascoltino costoro chi ha in questo medesimo stile scritto, notin bene chi fu il Flaminio, il
Molza, il Cesano, il Caro, il Vescovo di Fossombrone, l' Agostini, il Cavalier Gandolfo, il Ranieri,
Monsignor della Casa, il Petrucci, il Benvoglienti, il Figliucci e altri famosi spiriti ch' io non
nomino, quasi tutti dell' Accademia della Virtù in Roma. Niuno però di questi fu dottore, eccetto il
Petrucci, e pure furono in tutte le scienzie dottissimi, confesso per ciò non havere io tutto questo
per mia scusa scritto, della quale non credo esserne bisognevole, sì perché le persone dotte e gentili
conosceranno esser da me ben fatto, sì ancora perch' io seguito tanti principali scrittori de' nostri
tempi, e di più mi contento di maggiormente riscaldare gli animi di cotai maledici accioché non
cessino di vomitare i veleni nelle proprie loro vivande a sé medesimi e non ad altri nocevoli.
Imperò lasciando da parte così degna querela, dirò per compiacere agli spiriti studiosi di saper cose
non trite, come al tempo di Carlo Magno comparvero tre Monaci alla riva del mar gallico, partiti d'
Hibernia i quali andavano latinamente cantando queste sole parole:

<quote rend="block">“CHI E' DESIOSO DI SAPIENZIA VENGA A NOI CHE LA
GUADAGNARA'”.</quote>

Questi in tutte le scienzie sperimentati e conosciuti di santa vita, furono dati in notizia a Carlo
Magno principe di molta sapienzia e dottrina, il qual comandò che inanzi a lui fussero condotti, e
dimandatili di che mercede si contentassero, risposero di modesta provisione, così da costoro fu
dato principio alle Università degli studi publici in Europa. Il Cassaneo così gli nomina ciò è
Alcuino, Glaudio e Nestoro. Il Sabellico ne nomina quattro ciò è Rabano, Alcuino, detto per nome
proprio Albuino, il qual vogliono che fusse stato precettore di Carlo Magno, Claudio, e Giovanni
Scoto. Il che conferma Roberto Guagnino nel suo libro de' fatti de' Francesi, nella vita dello stesso
Carlo Magno, i quali dissero esser venuti di Scozia. Claudio per nome proprio fu chiamato
CLEMENTE Giovanni ( come si è detto ) cognominato Scoto, per la qual cosa Carlo ordinò ch'
Alcuino, il quale diede Principio alla università di Parigi insieme con Claudio, rimanesse, e
Giovanni Scoto andasse a Pavia, quivi giunto, fece residenza in S.Pietro in Celavro, altri dicono in
S. Augustino ch' è tutta una chiesa, e quivi finì il corso della sua vita, altri vogliono ch' Alcuino
venisse in Pavia, con questo felice principio instituiti molti studi, si fece di tempo in tempo e di
luogo in luogo grandissimo Profitto. E perché coloro i quali alla diversità delle scienzie
attendevano, senz' altra autorità e approbazione publicamente leggevano, interpretavano e
sentenziavano, fu provisto che simigliante essercizio, senza confusione con più decoro, e con più
sicura dottrina procedesse e che le università degli studi ordinassero le insegne dottorali, le quali
sono le simili per tutto, ancora che e più e meno in molti luoghi si trovano usate. Tutto ciò si legge
negli ordini dello studio e della università di Parigi.</p>
<p>Per ritornare al nostro concetto, il Cassaneo pone che li Marchi di Mercatanti sieno insegne, ma
secondo il mio parere, non è da crederlo, impercioché se bene ogni Insegna è segno, non ne dee
seguire, ch' ogni segno sia insegna, essendo la verità che gli essercizii meccanici per distinguersi l'
un dall' altro, ne i luoghi loro e nelle lor botteghe, o, taverne, tengono fuori diversi segni per dar
commodità a' compratori, nondimeno quelle figure, o, dipinte, o,di rilievo, non si deono chiamare
insegne le quali vengono dalla voce latina, ciò è “insignis” e
“insigne”, che significa nobile e illustre onde l' uso buono ha voluto che le insegne
rappresentino gradi e dignità, e non essercizii vili e e abietti. Li segni adunque è profanità
massimamente in nostra lingua materna, che altro rappresentino che cose mercantili e meccaniche.
E però se gli huomini di giudizio sono dimandati dove stia un buono Orafo, risponderanno:
“Al segno del sole”, “Dove è una buona hosteria?” “Al segno
del Falcone”, e non “All' insegna”. E se pur quei sono impropriamente dette
insegne, tutto procede dagli huomini ignoranti.</p>
<p>Mi soviene che di sopra io dissi la veste di porpora essere stata usata per insegna di supprema e
mediocre dignità, e accioché io non sia notato di trascuraggine, dico che di questo colore se ne
fanno insegne che dinotano habiti del Re e dei duchi, quando si pongono in atto di Maestà, ma
qualhora altre persone private se ne vestono non è insegna e anticamente si prohibiva. Leggiamo
per ciò che li Romani non comportavano che di tal colore veruno se ne vestisse escetto i Tribuni
della Plebe quando risedevano dinante alla porta del Senato chiamandosi quel vestimento insegna
tribunizia.</p>
<p>E quantunche sia vero che le dignità per successione, o, per elezione sieno giuste, non si
admettono però se non si manifesta quel grado col ricevimento delle insegne in testimonio legittimo
ordinate, oltra che ne i consigli, nelle diete, nelle congregazioni publiche, le insegne fanno
spettacolo di Maestà, di riverenzia, di decoro e di terrore, e fanno discernere i superiori da gli
inferiori. E ben si sa come li Papi e gl' Imperadori, se ben sono per voci e per iscrutinio eletti, o, per
altro ordine, non sono legittimi, principi se non ricevono le deputate insegne, così intendere si dee
de' Re e de' Principi mediocri, anzi i suppremi, sin gli infedeli questo costume osservano, e per
principal cosa concorre che da' sacerdoti sieno unti d' oglio sacro che di ciò si è fatta menzione.
Possiamo ancor dire che come i corpi celesti con le stelle fisse, col Sole e con la Luna e con l' altre
stelle erranti (e ciò s' è detto ) sono convenevoli insegne di Dio e lo rendono ne i nostri pensieri,
maraviglioso reverendo e omnipotente, così le corone, le Mitre e le altre insegne sudette,
rappresentano le dignità de suppremi e di mediocri personaggi, con obligo di riverenzia con
prontezza d' ubidienzia, con stabilità de fede e conservazione di benevolenzia e con regola di
timore. Dovendosi per tanto confermare niuna di queste cotali invenzioni, essere stata messa in uso
se non per necessaria riverenzia, utilità e decoro. E che ciò sia vero, già si vede ch' el Dottore non
portando la toga, per legge debba esser censurato e escluso dal collegio, parimenti i sacerdoti
secolari e claustrali senza il loro convenevole habito sono da' superiori castigati.</p>
<p>E perché la copia de' concetti intorno a questa materia, mi potrebbe di soverchio trattenere, per
ciò quanto posso voglio restringermi, massimamente havendo io a bastanza detto e decritto che
sieno le insegne e distintele, crederò nondimeno che sia di utilità mostrare come di esse insegne
militari alcuni scrittori ne habbin fatta memoria, e primamente Virgilio nel secondo dell' Eneida
così dice:

<quote rend="block">
<l>“Ogniun s'armi pur hor dell'insegne nimiche”.</l>
</quote>

ciò disse il Poeta quando Corebo con i suoi compagni cercò di salvarsi la notte ch' i Greci entrarono
in Troia, havendo affrontato essi Androgeo e ammazzatolo con tutti quei ch' erano seco in quella
zuffa. Onde li Troiani, prima che conosciuti fussero, ne uccisero combattendo molti, Cornelio
Tacito scrive che molte insegne militari servivano per ornamento e per testimonio di colui che
guerreggiando, valorosamente si portava. Per ornamento ancora si usavano le celate messe a oro
con piume e altre generose apparenze, non necessarie, ma atte a dare ardimento agli amici e terrore
a' nemici. Quinci i giudiziosi possono vedere come non sia fuor di proposito usare nell' essercizio di
guerra le insegne necessarie all' ordine della milizia e non necessarie agli ornamenti che dilettano.
Là onde scrive Tullio ad Appio l' insegne essere ( come si sieno ) indizio di virtù, ne farà chi nieghi
esser più caro al buon soldato l' acquisto d' una insegna nemica che la ricca preda di robbe e di
danari. Con ciò sia che l'insegne si ponghino in publico per honorato e immortale spettacolo, nelle
piazze publiche e ne  i riveriti templi. Accusò Tullio alcuni che in simili casi gli altrui honori s'
attribuivano, dicendo:

<quote rend="block">“Molti sono stati e sono al presente che s' adornano senza
merito”,</quote>

scrive egli ancora nelle “Filippice”, o, vero nelle Marcantoniane che cosa sia
insegna, dicendo:

<quote rend="block">“Sarebbe da servire a lui quando egli havesse voluto prendere l'
insegna di Re”.</quote>

Potrei citare molti altri a fortificamento di quanto si è detto delle insegne, ma voglio, per ciò mi
basta, haverne scritto. Tuttavia l' autorità de' scrittori italiani mi essorta ch' io citi il Tetrarca il quale
nel sonetto che comincia: “O PASSI SPARSI” disse:

<quote rend="block">
<l>“O sola insegna al gemino valre”.</l>
</quote>

dinotando la corona di lauro esser testimonianza chiarissima per meriti soldateschi e de scienzie,
parimenti il detto Poeta nel primo capitolo del “Trionfo della Morte” così canta:


<quote rend="block">
<l>“Era la lor vittoriosa insegna”.</l>
</quote>

Mostrando per essa la purità di Laura, la schiettezza e 'l valor de' suoi castissimi pensieri, con
animo di mantenersi ella tale fino all' ultimo giorno di sua vita, ma credo si possa dire che fusse più
tosto impresa ch' insegna essendo uno Armellino col collare d' oro e di topazio, significando la
intenzione di così pudica e bella donna, havendo ornato quel puro animaletto di due preziose cose
cantate da Davide Re nel salmo 118:


<quote rend="block">“O Signore i tuoi precetti sono sopra l' oro e' l topazio”,
</quote>

né facendo questa comparazione con altre gioie, possiamo credere che la valuta dell' oro e del
topazio sia sopratutti gli altri ricchissimi metalli e gemme, nel medesimo capitolo segue il Poeta e
dice:

<quote rend="block">
<l>“Quando vidi una figura oscura e trista”.</l>
</quote>

La quale può ancora servire per impresa, essendo fatta in foggia che rappresenta il fine di questa
vita mortale, e con tutto ciò che l' un nome si prenda per l' altro, è tutto nondimeno cagionato dal
mal' uso come all' ultimo potrà conoscersi nel trattato della vera proprietà dell' Imprese, canta
medesimamente il Petrarca nel capitolo della divinità in questa guisa.

<quote rend="block">
<l>“Vidi l'insegne di quell'altra Vita”.</l>
</quote>

La quale similmente scuopre la certezza della vita eterna, e è la croce benedetta nello stendardo, in
atto della santissima resurrezzione. Scrive pure il Petrarca in questo medesimo sentimento parlando
ad Amore nella canzone:

<quote rend="block">
<l>“Amor se voi ch'io torni al giogo antico</l>
<l>E ripon le tue insegne nel bel volto”,</l>
</quote>

significando che quanto vittoriosamente Amore s' acquista, era per la pudica e vera bellezza di
Laura. Questo per fin qui basti, conchiudendo essere l' insegne invenzione atta a dimostrar gradi,
dignità e offizii delle quali a proposito si è ragionato perché si vegga quanto dalle imprese sieno
dissimili, da questa prima invenzione vengo ( secondo l' ordine ) alla seconda, dove si ha da vedere
che cosa sia ARME delle famiglie, o casate nobili, la quale impropriamente hora e chiamata
insegna e hora impresa. E di questa invenzione trattandosi, scopriransi molte cose non volgari e non
scritte, con diletto e con giovamento dell' altrui nobiltà.</p>
<trailer>IL FINE DELLE INSEGNE</trailer>
</div2>

<div2>
<head>DELL'ARMI DELLE FAMIGLIE</head>
<p>COSA veramente di molto difetto parmi che questa invenzione nulla, o, poco si trovi scritto,
poi che simiglianti figure hanno servito e servono per honorato testimonio della vera nobiltà delle
casate. Però l' arme che fanno testimonanza della detta nobiltà per quanto ci mostra la
consuetudine, sono differenti da quelle che s' usano per instrumenti di guerra, e solamente
conferiscono nel nome e non già nella materia né meno nella forma. Sono però queste armi da'
Latini chiamate insegne, ciò si può dire, o, che sia difetto della lingua latina, o, che sia invenzione (
com' è ) nuova, sì che alle stesse figure le quali dinotano nobiltà non si pote trovare un nome più
conferente. E questo ci può far credere il Budeo il quale afferma ne i tempi dopo i Romani alcuni
secoli, tale invenzione essersi posta in consuetudine come nota di gentilità, e è simil figura di molto
pregio, e degna ch' appieno se ne ragioni, e si farà con giudizio vedere che non fuor di proposito è
stato allo stesso segno applicato il nome ARMA. Conciò sia che questa  ( se ben non si sa di chi
ella sia ) porga riputazione al luogo ove ella è scolpita, o, dipinta, e fa che i riguardanti si rendano
bramosi di sapere di chi sia quel luogo, e chi lo habita e possiede, quai furono i suoi passati e quali i
presenti. Perciò dicono alcuni scrittori che Alessandro Magno era solito sempre di fissar la vista a
simiglianti spettacoli, e se egli sapeva, overo s' imaginava che fusse uno spettacolo di virtù gli
faceva honore, e ben si legge quanto lo commovesse il sepolcro d' Achille. Egli per ciò messe in
uso che colui il quale valorosamente si portava nella guerra, andasse ornato di qualche segno,
publico indizio della sua virtù, tuttavia quel dono o quel segno non giovava a' posteri né si teneva
per testimonio di nobiltà come hoggi fanno le armi delle casate.</p>
<p>Pietro Ancarana nobil legista, nella Clementina unica, al Paragrafo “COSI' NOI”
nel fine delle reliquie, e venerazioni de' santi, attesta le nominate armi esser poste in diversi luoghi,
per ispettacolo di gentilità. Per la qual cosa comprendo essermi lecito a lungo parlarne, dicendo
primieramente, come habbia hauto origine, quando e dove usata fusse e quanto stimare e apprezzar
si debba e perché si chiama arme. Là onde mi do a credere che sì nobile e sì raro sugetto sia
grandemente per sodisfare alle persone di bellissimo ingegno. Massimamente a quelle che dell'
Arme di lor casa che sia e donde venga non hanno veruna notizia. Per il che s' accrescerà in essi il
desiderio d' imitar quel primo suo antenato il quale con le sue virtù nobilitò non solamente sé
medesimo, ma tutti i suoi discendenti. E ben deono havere sfregiata la coscienza coloro che
riguardando all' honorato oggetto dei suoi maggiori, in ozio marciti, bruttamente tralignano. Et a
fine che sopra di ciò io pervenga a qualche distinta lucidezza, mi sia di mistieri raccontare le usanze
antiche, massimamente de' Romani e qualche poco de' Greci e ancora dell' altre nazioni, tanto più
che noi veggiamo esser la verità che le famiglie dimostrano senza cotale arme manifesta ignobiltà.
E se però molti usano simil segno e non sono nobili, a lungo andare senza verun merito, sono per
nobili giudicati. Qui si conosce quanto importi questo spettacolo posto in publico per lunghi anni. E
questo appare nella definizione che Marco Tullio attribuisce alla vera nobiltà. La qual vuole che sia
manifestata per publicate imagini che furono presso Romani riverito testimonio dell' altrui meritate
laudi. Svetonio similmente scrive nella vita di Vespasiano Imperadore in questa maniera, cioè:

<quote rend="block">“La gente Flavia è oscura per essere senza l' imagini de' suoi
antenati”.</quote>

Quindi si vede essere stato costume de' Romani in havere le imagini per pruova de nobiltà in qual si
voglia conosciuta e civil famiglia. Essendo cosa certissima che quelle rappresentavano il gran
merito di coloro, ch' in guerra, o, vero in altri necessari maneggi, havevano al Principe giovato, a
gli amici compiaciuto, data sicurezza alla Republica, gloria alla patria e obedienza alla Religione. E
si può ancor credere le istesse imagini essere state figure di materie diverse, manifestando, o, in
stucco, o, in marmo, o, in bronzo, o, vero in pittura l' acquistate vittorie de' città de' paesi, de'
personaggi, de' navi, de' spoglie come ciò nell'ordine di trionfare in Campidoglio soleva farsi l'
imagini delle quai cose si appendevano in luoghi publici, e questo uso era un premio a' meriti di
virtù militare conceduto. Altre openioni si leggano le quali sono che li costumi de' Romani erano
solamente di publicare le nominate imagini che altro non demostravano, escetto l' effigie e 'l nome
di quei tali che simil pompa, o, per merito d' armi, o, di governo si richiedeva a loro. Tullio per
tanto nella “Legge agraria” volse palesare di essere huomo nuovo e non lodevole per
nobiltà di sangue, con tutto ciò creato consule, così disse al populo:

<quote rend="block">“Quando vi ho richiesti e pregati, o, Romani, sapevo di non havere
antenati del mio parentado che mi lodassero, pertanto se io errarò nulle saranno le imagini che per
me vi preghino”.</quote>

Il medesimo contro Pisone disse:

<quote rend="block">“Ti gabbasti, o, Pisone , negli honori, per la laude delle tue fumose
imagini, delle quali non hai cosa a te più simile che 'l colore”.</quote>

Questo hoggi, si può attribuire a molti i quali fanno tanto il superbo per i meriti de i loro maggiori,
quanto per non volere, o per non sapere imitarli si mostrano sotterati nell' ozio, pieni de vizii e di
viltà, onde il testimonio, de' lor passati e a essi manifestissimo vituperio. Et a questo proposito tacer
non deggio le parole di due gentilhuomini c' hebbero per controversia insieme. Uno di questi nato
illustre, disse all' altro: “Taci, che non sei par mio”. Rispose quello:
“Veramente mi vergognarei di esser par tuo, poi che non sai fare quanto fecero i tuoi
parenti”. Giudico per questo essere stata gran ventura in gran parte a' Romani che non
usassero l' imagini come armi di successione, sì che i posteri con le brutte opere non imbrattassero
gli honorati spettacoli de' lor antichi. E per la verità molte armi de' nostri giorni per quei che
tralignano, miseramente si vergognano. Quanto per ciò se le stesse armi havessero senso,
lacrimarebbero? Dico che le dette imagini de' Romani non trascendevano a' successori. E per
discendere dalle imagini a' cognomi attribuiti altrui per opere d' honore, confessaremo che non tutti
i Manlii famiglia nobilissima romana, furono chiamati TORQUATI, né tutti i Cornelii sono stati
nominati AFFRICANI né tutti i Valerii furon detti CORVINI impercioché simiglianti cognomi
erano voce d' immortalità alle opere d' un particolare MANLIO d' un particolare SCIPIONE, e d' un
particolare VALERIO,de' quai cognomi più a pieno si ragionarà. L' arme adunque, indizii moderni
di nobiltà, e non l' imagini, trascendono a' successori in infinito, e questa consuetudine non è fuor di
proposito perché simigliante testimonio è acuto sperone in cercar d' imitare i passati alla posterità
dirò bene che una osservata convenienza è fra l' antiche imagini e le moderne armi, la qual non è di
bassa considerazione, con ciò sia che l' imagini, come per decreti publici non si potevano levar da'
luoghi né scancellarle, così in alcuni luoghi non si radano le armi né si cassano senza legittimo
castigo. Il Budeo ciò conferma nella legge finale nel digesto dell' origine del giusto.</p>
<p>Qui si ha da esplicare che differenzia esser possa fra le imagini e le armi cioè che quelle non
andavano, come si è detto, per successione, queste sì. Devesi per tutto ciò considerare che stima far
si debba delle stesse armi mentre che fanno della nobiltà perpetuo testimonio, per ciò, ben è da
sapere se queste si possono alienare, o, no. Bartolo tiene nel “Trattato delle insegne e dell'
armi” che si possono alienare e concedersi agli adottivi e legitimati, o vero arrogati e ancora
a coloro che per benefizii fatti, o, per intrisica benevolenzia degni ne sono. La differenzia in questo
caso fra l' insegne e le armi, si vede perché l' insegne ( s' intendono le militari ) un capitano può
alienare e concedere a chi vuole pur ch' in esse non sia dipinta l' arme del principe.</p>
<p>E' egli ancor vero che l' insegna inarborata nello essercito d' un Principe, non si dee inarborare
in servigio d' un altro, escetto se vi fusse dipinta l' arme sola del capitano, o, qualche sua propria
impresa, perché mutandosi la persona, può ancor mutarsi ciò che depende da lei. Le insegne però di
supprema autorità, delle quali si è ragionato a bastanza, non si possono per alcun modo alienare.
Essendo vero che un Re può privarsi della dignità reale, come fece Lodovico Re di Francia, postosi
a' servigi di Dio, o, per qualche notabil difetto, ma non può vendere, impegnare e donare le insegne
reali le quali si concedono a' legitimi successori. Imperò le armi della casata del Re non ponno
esser prohibite a quei del proprio sangue dello stesso Re benché non sieno di quella reale dignità.
Ecco in qual guisa si comprende la differenzia fra l' insegne di dignità e le armi de' parentadi, mi
occorre però dire ( benché questa parte dovesse esser contenuta nel trattato delle insegne ) se li
Duchi, Principi, Marchesi e Conti, come molti in Italia se ne conoscono, i quali non essendo ornati
delle insegne convenevoli a' gradi loro, sieno legitimamente degni di cotai titoli? Io di ciò non ho
mai sentito ragionare, con ciò sia che in Italia ( escetto nel Regno di Napoli ) massimamente e
Marchesi e conti, non si veggono che essi usino simiglianti insegne, come dire un cerchio sopra l'
armi delle casate, secondo che ciò si vede in Napoli e in Spagna e ancora in Francia. Il qual cerchio
a guisa di corona, portano alla sepoltura col manto secondo la diversità delle usanze. Per tal cagione
puossi giuridicamente credere ch' in essi sieno legitimi i titoli? Alcuni di giudizio perfetto dicono
che senza tali insegne i Marchesi e i conti sono veri signori e di titolo ragionevole, con ciò sia che
essi non conoscessero veruna superiorità de Imperadori e di Re in quei tempi che somiglianti gradi
s' acquistorono. Dipoi essendo venuti gli stati in mano de' Principi grandi, se a essi è stato levato il
mezo e misto imperio non perciò è stato tolto il titolo, come questo ben si sa che hoggi pure da i
loro superiori sono chiamati Conti e Marchesi. Né l' insegne a quei tempi si usavano in testimonio
di dignità e di decoro bastandoli il nome e l' usufrutto con la successione appieno mi è parso delle
insegne dir questo di più, accioché più chiaramente si conosca la differenzia c' hanno con le
armi.</p>
<p>Ritorno a dire che le armi delle famiglie sono state invenzioni degne di molta laude poi ch'
inqual si voglia modo, rappresentano nobiltà. Egli è ben vero che già un tempo se ne tenne più
conto, e che ciò sia la verità, è stata commune prohibizione che i bastardi non potessero portar le
armi de' padri loro se non con qualche inusitato segno. In Francia però e in Napoli si concedono a'
bastardi il poterle portare con una traversa di color giallo, se ben mi ricordo, o rosso, dall' alto alla
parte destra calando al basso angolo della sinistra. Ma a' legitimati è in dubio, pure alcuni vogliono
che sia lecito. Tuttavia si trovano certe ragioni in contrario dicendosi che se sono esclusi i legitimati
dalla successione de' beni sotto il fidecommisso, conseguentemente si può a essi vietare l' armi
schiette. La qual cosa attesta il Panormitano ( così lo cita il Cassaneo ) nella lege  LUCIO al
paragrafo LUCIO al digesto de' Legati secondo. Così portare l' arme è honore poi che le leggi ne
danno i precetti. Di più dicono che i legitimati non si comprendono ne i beni emfiteotici, cioè
sterili, nella fertilità ridotti, così suona la voce greca Emfiteusi, secondo la composizione del titolo
al paragrafo HORA ALCUNI al versicolo settantesimo settimo. Il perché si vede non dovere i
legitimati usare l' armi come i legitimi. E queste ragioni militando in uno, militano nell' altro alla
lege QUELLO nel paragrafo primo QUIVI e le stesse ragioni con più concordanze sono allegate
nella Glosa. nella parola ESSERE Stimato. Nel Digesto alla lege AQUILIA questi fondamenti ha
posto Baldo nella legge GENERALMENTE al paragrafo CONCIO' SIA nel “Codice delle
istituzioni e substituzioni”. E dopo Baldo Guglielmo di Benedetto nella repetizione
del.c.Ranuzio, nella parola Ranuzio di Clera.</p>
<p>L' opposito però è ch' i legitimati possino portare l' arme paterna schietta e senza alcun segnale.
La ragione è che la esistenza dell' herede ha luogo nei legitimati. Baldo nella legge ESSA la quale
alla colonna seconda e Iasone nella lege ESSI se del padre, nella terza e quarta colonna al codice
Onde i liberi, nella legge de' costumi alla colonna quinta, al digesto, DELLA VOLGARE. Imperò
per abbreviare queste controversie, par che si conchiuda non doversi al legitimato negar l' armi, né
anco la successione de' detti beni, intervenendoci la semplice legitimazione. E ciò conferma Baldo
nella sopracitata legge alla nona colonna nel fine. Tuttavia non essendo io di tal professione, mi
rimetto a' dotti e famosi professori di questa scienzia. Ho io messo mano in questa dottrina vedendo
quanto a proposito facesse tante degne autorità confermare il pregio e la stima fatta delle armi delle
famiglie. E' ancora consuetudine far dipingere e scolpire la sudette armi in tutti i luoghi pertinenti
alli parenti d' un medesimo ceppo discesi. Le stesse armi possono essere scancellate, o, inbrattate
senza grave pena. Si vede questo nella legge Equissimo al paragrafo ma de gli Edifici l' usufrutto
lasciato sia. Onde con quel segno dell' armi fassi più sicura la possessione degli edifizii e degli altri
beni. E' ancora openione che l' arme non si possa variare né mutare se non con honorata occasione,
perché se è prohibito il mutar nome è ancor prohibito il mutar arme, alla legge ESSI al paragrafo
CHI PER SOLDATO. Quivi Baldo al digesto de' FALSI dice che come la mutazione del nome non
si richiede a verun Principe seculare, così ad ogni altro non si conviene, conseguentemente non si
deono scambiare le armi. E' ancora prohibito agli huomini come sono dottori e notari, mutar segno,
o sigillo. D' un luogo ancora abbandonato non sapendosi chi sia il padrone, s' intende che sia del
publicho o del primo occupante, ma cavandosi, o, per far fondamenti, o per cavar pietre,
ritrovandocisi qualche arme intagliata e conosciuta, per questa si cede il detto luogo al padrone dell'
arme, non si può similmente ( come si è detto ) radere o scancellare escetto se quel luogo non fusse
stato alienato iuridicamente dal proprio padron dell' arme questo conferma Bartolo nella legge CHI
PER LIBERALITA' al paragrafo, NE' PER NOME di ESSO. Per quel testo al digesto de OPERE
PUBLICHE. Si vede finalmente quanto le leggi habbiano conservata la dignità di questo segno
delle casate nobili, e si vede la differenzia quanto sia grande fra l' insegne e le armi e come per
diverse occasioni sieno in uso fra gli huomini ben nati. Accade anco sovente in casi enormi che chi
tradisce il Principe, la patria, o, la Religione, essendo di nobil famiglia, per più suo vituperoso
dispregio, la sua Arme per tutto si cassa e si scancella, dal qual atto comprendiamo quanta stima si
dee fare di questo spettacolo di gentilità. Quando similmente un nobil muore, e non habbia alcun
altro del suo ceppo, si usa di sotterar con lui l' arme nella propria sepoltura.</p>
<p>Non deggio però tralasciare sì che io non dica, se non in tutto almeno in parte, la varietà delle
figure le quali servono per simigliante segnale, primieramente se ne veggono in somiglianza di
Stelle, di Luna, ma raro e forse non mai di Sole benché si truovi per cimiero. La luna nuova è arme
degli Ottomani, sono alcuni che stimano sia un Focile, cosa veramente da farsene beffe. Tre lune d'
oro arme della famiglia de' Tolomei in Siena, cinque de' Piccolomini nella medesima Città, tre della
famiglia de' Lunati in Pavia, e tre degli Othoni della stessa Città le quali Armi di questa foggia sono
diverse di colori e di campi. Altre armi di questa medesima figura in Italia e fuor d' Italia vedere si
possono, e in Spagna dove la stessa arme dà cognome a due casate Illustrissime di diverse
Provincie e di diversi colori, portando ciascuna delle nominate famiglie una LUNA in tutto piena,
una delle quali è usata dalla Illustrissima famiglia di Don Emanuel hoggi uno de' primi e di più
antichi cavalieri del Re Catolico, l' altra non piena usata similmente per arme da don Giovanni di
Luna che fu castellano di Milano. Parimenti delle stelle che servono per ispettacolo di nobiltà, più e
men numero, servando, alcune per cognome delle casate. Due stelle hanno gli Scotti casa
Illustrissima in Piacenza con una traversa in meno, e sono color d' oro. Tre stelle d' oro della
honoratissima famiglia Arcimbolda in Milano le quali sono fra due linee tirate attraverso, il capo è
tutto d' oro escetto lo spacio delle due linee che è rosso e sopra vi sono pure attraverso le due linee
le tre stelle. Tre in toscana pur di color d' oro in campo azurro che fu arme della antica famiglia
Aldobrandina. Tre d' oro in campo azurro del parentado degli Isibardi, né perciò voglio estendermi
c' havrei che dirne pur troppo, si vede per ciò ch' ancor per queste armi si sono presi i corpi celesti
luminosi.</p>
<p>Ancora è ben a intendere in che guisa servirono per tal segno massimamente in Francia, le
membra humane e ciò dice il Cassaneo il qual cita Lucio Tingre, primamente si vede un' arme che è
la man destra con le dita distese significando libertà. Altri hanno la sinistra che dinota tenacità. Si
vede ancora un occhio humano per arme che vuole inferire conservamento di giustizia. Diodoro
dice che l' occhio rappresentava Osire Re d' Egitto perché fu servatore di giustizia. Si truovano
massimamente in Pavia, due occhi che danno il cognome alla medesima casata.</p>
<p>Sono state ancora usate membra d' animali bruti come mezo Leone, il capo solo di esso
animale, altri hanno usati tre capi di esso Leone che furono armi del valorosissimo Bartolomeo da
Bergomo pigliando il cognome dall' arme cio è “Colleone” e perché veniva quel
cognome a esser prononziato ridicolosamente, o, vero manco c' honestamente, il generoso
Cavaliero accorgendosi di non poter levar via quella publica prononzia, perché l' arme,
correspondesse al proferimento con i capi de' Leoni, fece ancor dipingere tre testicoli, così la
generosità di quel grande huomo, non curò quella voce e non si schifò di quella vista. Benché sono
stato avertito dal dottissimo Iureconsulto Gianiacomo Turresino huomo singulare in ogni altra
dottrina, che li tre testicoli è stata vera e antica arme dello stesso gran capitano Bartolomeo e degli
antenati suoi, come veder si puote. Si sono ancora vedute le armi di branchi d' orso, e la nobil
famiglia Brivia in Milano ha due gambe d' orso, altri dicono di Leone per sua arme antica. Ma non
voglio estendermi a longo, perché direi d' infinite membra d' orsi e d' altri animali alpestri de' quali
la Germania più ch' altra provincia d' Europa si è prevalsa in publicarli per arme e segno delle
nobiltà loro, havendo io con ogni curiosità posto mente che delle membra di essi animali se ne
veggono molti per armi e degli interi pochi. Mette Lucio Tingre, come di ciò scrive il Cassaneo,
che le figure di animali quadrupedi, o, di color naturale, o non naturale, rendono testimonio di
maggiore nobiltà che non fanno tutti gli animali volatili e altri che sieno prese per simil segno come
ancora i pesci l' altre figure inanimate. Vuole parimente il Cassaneo ch' alcuni armi usate in
Francia, siano di bassa e di vile significazione, con ciò sia c' habbiano disconvenienza de' luoghi
come dire un' Aquila che si ponga in un gambo d' herba, un corvo che peschi nell' acque, un falcone
che mangi pomi, un nibbio predare i granchi, figure e segni non di nobiltà, ma di dishonore, un Bue
in aere ch' esca d' una nuvola. Imperò queste armi non havendo del naturale, dice il Tingre che non
rappresentano nobiltà ma sono fantasticarie degli huomini. Qui si comprende che con queste
chimeriche se ne veggono ancora delle sconce, le quali pensar si puote che non sieno degne di far
testimonianza de' meriti vertuosi. Io per ciò non admetto tutto quel che dice Lucio Tingre, o, il
Cassaneo, conciò sia che le figure, o, proprie, o, vero improprie possono dinotare e rappresentar
merito di laude, mentre che vengano da quella honorata e Illustre consuetudine della quale pur hora
si ragionarà. E' cosa veramente manifesta che le armi delle famiglie non si usavano anticamente né
appresso Romani né appresso i Greci, né appresso d' altre nazioni per quanto con ogni fatigoso
studio ho ricercato. E se pure, come ho detto, i Romani per memoria di meritato honore usarono le
imagini non per questo tal segno trascendeva a' posteri in infinito. Truovo adunque che da'
Lombardi e da Carlo Magno in quà, sono state messe in usanza le nominate armi. La causa di ciò,
era che l' Italia principalmente essendo stata ripiena di esserciti tramontani come di Vandali, Gothi,
Ongari, Saracini, Lombardi e d' altre nazioni forestiere, le quali fra loro sopra questa grassa e
infelice preda, venute in contrasto, vi nacquero le parzialità e le fazioni, e la Italia medesima si
divise in più parti. Li Principi però e li capitani di quelle diverse nazioni a gara favorivano le
fazzioni che facevano per loro, dando a' principali italiani, portatisì valorosamente, qualche segno,
secondo le occasioni, a perpetua memoria de' fatti militari. E questa simigliante dimostrazione i
cuori degli Italiani infiammava a seguitare le parzialità che tennero fin a questi tempi questa antica
e nobilissima provincia, usurpata, ruinata e infinite volte sopra tutte le altre ridotta in esterminio
miserabile. Ritornando alle armi, è da rifiutare la openione del Tingre, perché si ha da credere che
questi segnali di nobiltà e de merito si concedevano secondo il parere di quei principi, i quali in
simil atto volevano compiacere anco a sé stessi, come per essempio ci faremo meglio intendere.
Già si veggano molte armi come dire un leon nero, un can giallo, un lupo azurro; per questo
negaremo che fussero armi disconvenevoli? Non già, perché quella improprietà era nella intenzione
di coloro che la donavano, o, vero erano date a caso, il che non credo già mai. Crederemo per tanto
che i gigli d' oro non essendo naturalmente di quel colore, sieno stati usati, e mantenuti in quel
segno reale e suppremo, senza considerazione e senza proposito? Non lo penso. Similmente l'
Aquila con due teste insegna de gli Imperadori, essendo stravagante e di natura impropria, chi dirà
per ciò che non dinoti sentimento degno de' principi suppremi? Io per questo concorro con la
commune openione che i colori nelle figure non naturali, e altre improprie, sieno state ritrovate
veramente con qualche proposito dalle parzialità. E bene fin a nostri giorni veggiamo quante
diverse e contrarie usanze hanno poste i Guelfi e i Ghibellini in tutta Europa, mostrando la
contrarietà de gli animi loro nel color rosso e biancho. E ciò si vide nella sanguinosa fazzione
fiorentina fra i bianchi e i neri cittadini, così per questo hanno voluto e vogliono ch' ogni arme fuor
del natural colore sia guelfa e col naturale sia ghibellina, le liste ancora di qual si voglia colore,
stando per traverso, sono stimate per guelfe, se per longo, ghibelline. Quinci è da tener per cosa
vera ch' a quei tempi li principi donassero a gli amici della loro fazzione cotali figure in testimonio
di parzialità, per merito di valor militare, non guardando a mostruosità, né a disconvenienza alcuna.
Possiamo ancor pensare ch' i principi in quei tempi si dilettassero di figure stravaganti e di qualche
particolar colore. E per essempio dirò ch' un Re di Francia, volendo riconoscere un suo
gentilhuomo di merito, gli donò per arme un lupo di colore azurro il qual colore il Re detto, era
solito di portare, e ne i vestimenti e negli stendardi, così hoggi il lupo azurro è arme de' Marchesi di
Soragna, famiglia antica illustre e guelfa. Si fa per ciò commune conclusione quella arme
rappresentare vera nobiltà, quando sia stata donata da gran Principe per merito di cavalleria, e
perché è dificile a provare che per tal conto sia una famiglia nobile, però confessaremo ch' ogni
sorte d' arme, o, eletta, o, donata, fa testimonianza di nobiltà purché sia, o, tanto, o, quanto antica. E
potrassi ancor dire che molte armi siano state prese per qualche caso, o, a qualche compiacimento,
sopra della qual materia molto dir si potrebbe, ma se supplisce il dirne poco, ricusiamo il troppo per
fuggire il fastidio.</p>
<p>Poi che si è detto quanto l' arme dee esser tenuta in pregio e quando si pensa c' habbia avuto
origine, e che la donata da' Principi per merito di milizia sia veramente la nobile e che è possibile
molte e molte essere state publicate non per merito d' arme né d' altro, ma per elezione e a
compiacimento e forse a caso, come è accaduto de' cognomi. Però confermisi ch' in ogni modo
simiglianti figure arguiscano nobiltà con quelle condizioni già dette e più si diranno. Essendo
questa materia degna di longo discorso non parerà lungo a giudiziosi e nobili intelletti, poscia che
di ciò molte cose dilettevoli si dicono, necessarie molte alle consuetudini moderne. Dirò
primamente ch' i Legisti indifferentemente hanno usato questa voce INSIGNIA per insegne e per
arme, e pure, come si è inteso, non hanno conferenza né di nome né di uso tenuti siamo per questa a
credere che 'l Budeo, affermando le armi ch' oggi portano le famiglie nobili non essere state usate
dagli antichi, per quanto si è mostrato in questa moderna maniera, che può conchiudere che i
Romani ( come si legge ) anco le altre nazioni, non usando questi spettacoli in testimonio di
nobiltà, si prevalessero ( come è vero ) de' cognomi i quali hoggi si usano, ancor che l' arme
bastasse, imperò i cognomi sodisfanno all' orecchie vicine e lontane, e le figure alle viste presenti.
Li cognomi che scoprivano e manifestavano le nobiltà delle casate, erano in uso, o per natura,o per
caso, o per costumi, o per arte erano ancora per operazioni militari, per luoghi, o publici, o privati,
per elezione e per occasione. Per natura furono chiamati i Planci per uno di quella casa c' haveva
larghi i piedi, Crasso dalla grassezza, Cincinnato per capei ricci per caso, Valerio Corvino per il
corvo, per costumi, Metello Celere perché caminava in fretta, per arte, Fabio Pittore, Serano per l'
agricoltura. Per operazione Fabio Massimo, per luoghi Scipione Affricano e Marco Coriolano, per
occasione, i Frondisii i Lattucini, e altri cognomi quasi infiniti, i Fabii dalle fave i quali furono
amatori della patria onde in un sol giorno ne restorno ammazzati trecento. Ovidio nel secondo de'
Fasti così ne scrive:

<quote rend="block">
<l>“Un giorno andando i Fabii contra li nimici</l>
<l>Tutti in quel giorno tolse la morte rea”.</l>
</quote>

Vogliono molti per ciò, che cotai cognomi cioè Fabii, Pisoni, Melii e altri in quei primi anni,
fussero posti da' legumi che ricoglievano ne i loro poderi come ch' in quei tempi l' Agricoltura non
fusse ignobile e ciò si verifica per la molta laude che M.Tullio dà a sì necessario essercizio. I
Frondisii, come si è poco sopra detto, furono così chiamati tutti coloro che discesero da un soldato
romano che passando a nuoto il fiume Volturno, a caso haveva una fronde in capo. Furono molti e
molti cognomi fra' Romani che derivavano da diverse herbe e da' pesci, come fu Lucio Murena,
molti da diversi animali ciò è gli Equizii i Tauri, i Porzii, Scrofii e per questi simili cognomi si
distinguevano e si conoscevano le casate de' nobili romani, e ben sopra di ciò si comprende che per
le opere degne s' acquistavano le cognominanze honorate. Li Greci antichi similmente non usarono
le armi per segno di nobiltà e distinzione di famiglie, ma sì bene i cognomi per quanto si giudica
nella lettura delle historie loro imperò usarono i patronimici per la maggior parte, ciò è da nomi de'
padri e degli avi famosi. E per essempio diremo che Agamenone e Menelao erano detti Atridi ciò è
figliuoli d' Atreo. Pelide, Achille figliuolo di Peleo, fu detto parimenti Ecacide perché fu nipote d'
Eaco. Fu inteso similmente Aiace, essendo stato Eaco suo avo. Achilleide, Tantalidi e infiniti altri
che di soverchio saria il contarli. Molti gran Greci ancora si cogniominarono da' luoghi e dalle
patrie, per essempio, Alessandro Magno fu detto macedone, Pirro epirota, Temistocle ateniese,
Epaminunda Tebano, Leonida spartano, Annibale cartaginese, Orfeo traciano e se volessi me n'
andarei per contarli tutti, in infinito. Gli Hebrei mostrorno la loro nobiltà negli ordini delle dodici
Tribù e fuor di quelle stimavano ogni altra nazione vile e abietta. Gli Affricani havevano per
publica e honorata nominanza il sangue de' Re loro e de' sacerdoti, tutto il rimanente era tenuto di
bassa condizione. Ancora che in molto pregio tenessero le fazzioni, massimamente la Barchina,
della qual fu capo l' avo, e 'l padre d' Annibale. Con tutto ciò non si truova c' havessero segno
alcuno di nobiltà. Nell' Asia non si legge che nobiltà si ritruovi e fra loro si conosca, escetto ne i
capi di consiglio, di milizia, di sacerdozio, e di governo ancora che fussero nati bassamente tenendo
ogniuno per persona d' honore e di nobiltà col mezo dell' opere virtuose e non per altro si conchiuda
finalmente essere questa notizia di nobiltà sola in Europa stimata e confermata, col mezo delle
sudette armi e cognomi, e principiata da Carlo Magno, il quale col mezo delle virtù militari, volse
che s' illustrassero le famiglie, e è questo lodevolissimo costume fin a nostri giorni frequentato. Di
questi spettacoli, se furono al tempo della guerra Troiana grandissimo errore fecero gli scrittori
greci a non haverne fatta memoria anzi si vede che Homero, Hesiodo, Pindaro nulla ne accennano.
Conciò sia che gli stessi segnali sieno nella milizia in tutte le occasioni grandemente bisognevoli,
dovendosi credere ch' ogni cavaliero e capitano di conto usasse e per decoro e per distinzione, o
arme, o insegna, overo impresa. E lo stesso Homero nella ordinanza navale de' Greci poco e nulla
ne scrive, come poco a dietro si è dimostrato. Virgilio unico Poeta, come si legge nel nono fin al
duodecimo della Eneida, in buona parte fa de' segnali militari piacevole ricordanza. Essendo la
verità che le tante diversità de figure colorite, le bellissime invenzioni de' cavalieri manifestava e
manifesta la dignità e la riputazione della cavalleria, le quali figure, o, sieno armi di famiglie, o,
imprese, accrescano ne i soldati ardimento e deliberazione di vincere, e perciò se i Greci e i Romani
usarono simiglianti segnali, grandissimo errore stimo io che sia stato a non farne menzione, non
dico in parte, ma in tutto. Bello adunque e dilettoso udire fanno i romanzi de' nostri tempi quando
trattano del comparimento de gli esserciti, come di Artù di Tristano, di Giron Cortese d' Amadigi e
d' altri ch' in lingua Spagnuola e Francese, tradotte in italiana, con gran diletto ne i giorni nostri si
leggono. E benché i romanzi sieno materie le quali difficilmente si possono chiamare metafore e
allegorie, nientedimeno piacciano a ciascuno massimamente quando contengono mescolanze di
historie e che si nominano personaggi ch' in parte furono veri, e di questo modo il Tasso riempì l'
Amadigi, ma molto più l' Ariosto, il quale, se ben ha tolta l' origine de' romanzi dal dottissimo
Boiardo, nientedimeno sì altamente e leggiadramente ha scritto che si è lasciato ogni altro Poeta nel
suo genere a dietro. E' egli vero che secondo il parere d' alcuni giudiziosi e dotti non habbia egli
seguito la regola della favola, leggasi con quanta diligenzia habbia ancora scritto il sapientissimo
Giraldi Cinzio academico affidato, nel suo “Hercole”, e vedrassi quanto diletto
questa cotal poesia arrechi agli animi de' Lettori. Similmente si può leggere la regola de' romanzi
pur data in luce dallo stesso honoratissimo Giraldi, dove ogni buon giudizio agevolmente la felicità
di simil poesia con ogni sua sodisfazione discerne e collauda. E perché in quanto all' uso vago di
cavalleria, ho voluto veder quasi tutte le historie antiche greche e latine, non ho per questo ritrovato
chi scriva cosa veruna quasi del sudetto comparimento di cavalleria, né anco i moderni historici
nella loro prosa punto ne accennano, e perché gli scrittori italiani moderni non hanno scritto degli
ornamenti che si videro nell' essercito numeroso di Carlo Ottavo, e tante imprese di quei Baroni e
di quei Principi, perché ancora degli ornamenti di tanti esserciti venuti in Italia al tempo di Luigi e
di Francesco Primo, dove non fu privato huomo d' arme non che capitano, il qual non portasse la
sua impresa? Io stimo grandissimo errore che anco in prosa non si facesse memoria di così
necessarie convenevoli ornamenti militari. Et avenga che le diverse foggie e i vari ornamenti di
professione tanto signorile non sieno di essenza necessaria in tutto all' essercizio della guerra,
nientedimeno lo historico non dee in verun modo tacerli, e s' imitarebbe la natura la quale non
tralascia i capegli di capi humani, non le barbe, non le ciglia sopra gli occhi, non quelle delle
palpebre, non i peli in diverse parti de' corpi viventi né l' unge delle dita, che se non sono così della
essenza dell' huomo, però sono concedute e produtte dalla natura e per ornamento e ancor per
necessità in alcuni bisogni che ben si sa come la natura e Dio non operano indarno. E se l' huomo e
infiniti altri animali mancassero di quanto si è detto, sariano per la maggior parte monstruosi e
schifi, così confermaremo gli ornamenti militari esser a soldati in un certo modo necessarii e di
decoro e di reputazione. Ritorno a dire le armi havere hauto più chiara origine ne i tempi di Carlo
Magno e all' hora cominciorno con più frequenzia a esser posti in usanza, come hoggi veggiamo. E
sono per la verità di molto commodo e di molto rispetto e d' una certa necessità sì che i nobili dagli
ignobili si conoscono. Perché veramente più commodi sono questi segnali nella distinzione delle
casate che l' uso de' cognomi, de' quali si prevalgono ancora le genti rustiche e plebee.</p>
<p>L'origine adunque di simile costume fu d' intorno a settecento anni in quà la onde lecito è ch' io
dica Carlo Magno essere stato figliuolo di Pipino di nazione todesco e di patria franconica e per
merito e per valor d' arme Re di Francia e primo Imperador germano, degno forse di più chiara
laude ch' altro sia stato e prima e poi. E fu questo il primo che la Germania tutta sottoponesse all'
imperio, o più tosto alla volontaria obedienza la riducesse, con ciò sia ch' agli altri Imperadori non
rendesse homaggio altro paese che quello il quale si richiude fra il Reno e 'l Danubio. Vengo
pertanto a dir risolutamente essere state le vere armi donate e concedute da Imperadori, da Re e da
altri Principi liberi, a coloro i quali valorosamente nello esercizio di guerra si sono portati. Né si
trova ch' altri di diversa professione; benché honorata e vertuosa; usassero queste somiglianti figure
donate per altro merito che di milizia, e ciò si comprende nella voce ARME. Perchè la fama e l'
honore con simil instrumento s' acquista, per la qual cosa è pur la verità che la figura è detta
ARME, instrumento con cui eterna gloria in questa vita si guadagna. Adunque ARME deve esser
nominato quel segno che rappresenta nobiltà per merito d' uno partecipandone i discendenti delle
casate e ciò per certo si trova cotal testimonio essere stato conceduto più manifestamente dallo
stesso Carlo Magno; il quale più ch' ogni altro Imperadore germano combattè per la fede e per
accrescimento dello Imperio. E come sotto di lui si ritrovassero i migliori cavalieri del mondo, così
cominciò da lui questo testimonio segnalato. E ben che sia openione che inanzi a questo invitto
Principe havesse simil guiderdone d' honore il suo principio, non però fu così destinto e chiaro
alcuni vogliono e con ragionevole fondamento che l' arme delle famiglie sia stata invenzione prima
ch' in altri paesi fra i cavalieri di Spagna e principiò al tempo di Damaso Papa, essendo Imperadore
Giuliano Apostata; combattendo quei primi christiani con i Mori, contra i quali di tempo in tempo
hanno fatto lunghe e crudelissime guerre e delle quali si veggono i vittoriosi Trofei d' intorno alle
armi di molte e molte Illustri casate antiche principalissime di Spagna, vedendosi d' intorno alle
stesse armi tante bandiere quante gloriose vittorie s' aquistorno, e qual si sia figura è stata da' Re
presentata a' meriti di cavalleria fra li quali ho veduta l' arme Mendozza, la Manrich, la Corduba, la
Toleda, l' Alburquech, la londogna, l' Avala, e di molte molte altre potrei dire se le havessi vedute,
e in somma tali sono vero testimonio di antichissima nobiltà militare, concludiamo finalmente che 'l
merito della milizia e la parzialità de' principe habbiano cagionato questo segno, quasi immortale
guiderdone di nobiltà, e concludiamo, tale uso non ritrovarsi altrove ch' in Europa, come ciò per
isperienzia si può credere e tener per certissimo, essendo la verità che niuna sorte d' huomini in
Asia e in Africa hanno titoli di nobiltà, salvo quelli c' hanno suppremo dominio, o, quelle che nelle
armi sono de notabil valore, ( come disopra si è scritto ) ma però sono schiavi. E che ciò sia vero
simil premio esser solamente conceduto a meriti di guerra, non si trova che fussi mai dato a meriti
d' altra professione, però non fuor di proposito è stato tal segnale chiamato ARMI. Diremo pertanto
due cose, una esser vero che convenga a tale spettacolo esser detto ARMI dinotando che con l'
istrumento di milizia s' acquista immortal fama, l' altra che non convenga a quali si sia altra
professione benchè sia honorata. Potrebbero dire alcuni ch' i Toscani prima ( secondo certi antichi
scrittori) e poi i Romani, portarono l' Aquila, gli Scithi in Asia il fulmine, i Frigi il Porco, i Corallii
due ruote, i Persiani l' arco di Turcasso, i Traciani Marte, il Cristianesmo la Croce, gli Egizziani il
Bue, e quasi ogni altra provincia a ragione haveva qualch' altro publico segnale. Si dubita se
fussero arme di nobiltà, o, no, perché se fussero state armi, sarebbe vero ch' avante a Carlo Magno
fussero state in uso, si dee però credere essere state insegne publiche e non armi, poi che queste
furono ritrovate per segnale di private nobiltà e per merito militare concedute a tutte i posteri d' una
medesima famiglia, e quelle erano per certo perpetue, ma insegne di publiche autorità. Si potrebbe
dire ancora che furono molti huomini famosi, tenuti dalle genti per Iddii, a' quali s' attribuivano
diversi segnali come a Saturno la Falce, a Giove il Fulmine, a Marte la Spada detta Framea, a Febo
l' arco e la faretra, a Nettuno il Tridente, a Bacco, il Tirso, a Hercole la Mazza, a Minerva la Lancia
ma s' ha da tenere che fussero istrumenti da combattere, e non armi da casate né insegne di autorità
e di dignità, perché furono tutti personaggi bellicosi. Imperò che voliamo dire che fussero altro cose
a questi medesimi personaggi attribuite, a Giove la quercia, a Nettuno il Pino, a Marte il Cipresso a
Hercole il Pioppo, a Bacco l' edra, a Febo il Lauro, queste però saranno stimate insegne, o vero
armi? Né insegne, né armi per le sudette ragioni, adunque imprese? Sarebbe da creder che sì,
perché queste cose non si veggono in tutto contrarie alla proprietà delle imprese ben che non ci si
veggano, o, leggano i motti e forse per l' antichità non se ne trova memoria. Confermisi che non al
trove, eccetto in Europa, suole usarsi lo spettacolo delle private nobiltà. Le quali sono in Italia di
più numero ch' in altre provincie, e questo è avenuto per le più frequenti mutazioni degli stati e per
le parzialità le quali fin nelle ville multiplicavano. E che ciò sia la verità, vadasi in qual si voglia
città di Spagna di Germania di Fiandra d' Inghilterra di Boemia di Polonia d' Ungaria, non si
vedranno in tutto cento armi, e nella minima città o castello in Italia se ne vederanno le migliaia.
Anzi pochissimi cittadini in Germania e nell' altre nominate provincie portano simile testimonianza
di nobiltà, e solamente quelli la portano i quali hanno comprato o qualche feudo, o, per havere
hauto qualche grado di soldato, né altrimenti gli altri ardirebbero di publicar tal segnale senza la
grazia, o privilegio del principe. Veggo che mi s' appresenta più materia la qual non sarebbe forse
agli animi nobili discara. Tutta via voglio per quanto posso restringermi e trattar con brevità il
modo diversamente osservato intorno alla diversità delle armi, le quali hora sono publiche per
publica e supprema autorità, hora private con dignità e hora private senza dignità. Le publiche con
supprema autorità, o dignità diremo essere le chiavi del Papa una d' oro l' altra d' argento concedute
a Pietro da CRISTO nostro Signore e successivamente a tutti gli altri suoi Vicarii dalla chiesa
approvati, per segnale veramente di grado unico in terra, e suppremo nella dignità spirituale. L'
Aquila è data per segno ancora di supprema autorità temporale agli Imperadori Cesari augusti. La
Luna a' Tiranni Otomani. Con tutto questo non diremo che così publiche e suppreme sieno quelle
dei Re i quali giuridicamente devono essere in qualche modo inferiori a dui principi suppremi cioè
Papa e Imperadore.Vero è considerandosi la possanza di tutti i Re del mondo, Filippo d' Austria Re
catolico, assolutamente esser dee di supprema autorità, in quanto alle forze temporali in quanto a'
meriti del suo alto valore, sapendosi il numero di tanti regni e provincie ch' egli possiede, e l'
incomparabil merito delle sue immortali e cristiane operazioni, può meritamente esser tenuto per
Monarca, massimamente guardandosi agli immensi benefizii ch' in tutti i tempi la santa apostolica
romana chiesa ha ricevuti e riceve. Né si trova in scritto, né in pensamento humano chi mai più sia
stato Re e Monarca del nuovo mondo il qual da molti è stato tenuto che non fusse, e hoggi si vede
ridotto dalla gran Maestà di Carlo V Imperadore e dalla incomparabil possanza del Re Filippo suo
figliuolo, sotto lo stendardo della santa croce e fatto obediente a' precetti evangelici dove è
verificato il detto della chiesa sposa di Dio, ciò è:

<quote rend="block">“Per tutta la terra è sparso il suono de' santi discepoli di
Cristo”.</quote>

Questo è adunque meritevole di supprema autorità, e di Monarchia. Et in questi presenti tempi chi
si trova ne i bisogni della fede cristiana per difesa e sostegno, se non Filippo? Chi aiuta e assicura
questa nostra sacrosanta religione se non Filippo? Chi con le proprie facultà e proprii subditi, e
regni a gl' infidelie agli heretici continuamente resiste e repugna se non Filippo? Ne seguita
adunque che per potenzia e per merito sieno le sue armi di publica e di supprema autorità. Essendo
egli però inferiore e figliuolo al Papa, vicario di Dio per obligo di religiosa obedienzia, e inferiore a
Cesare augusto per ordinaria precedenza. I Gigli d' oro, arme del Cristianissimo Re di Francia,
arme è di publica e di supprema autorità. Medesimamente quelle del Re di Portogallo, di Polonia,
d'Inghilterra, d' Ungaria, di Boemia, di Scotia, di Danimarche, e d' altre se più in Europa se ne
trovano, sono manco publiche e manco suppreme per aver manca possanza e manca autorità ne i
titoli, oltra la contumacia d' alcuni di detti Re per disubidienza a verso il Papa, e verso l'Imperadore.
Con tutto ciò le armi de' nominati principi non sono riconosciute per armi delle casate loro, ma si
bene delle dignità e papali, e imperiali, e reali, e si estendono a coloro che succedono al Papato, all'
Imperio, e al Regno questo sono che vanno per successione di dignità e sono antichissime. Le armi
poi private con dignità publica sono quelle de Duchi, Principi, Conti, Baroni, i quali non hanno
assoluto dominio, né sono armi di dignità ordinaria, e pertinenti alla dignità, ma si bene alla casata
e al sangue loro, e queste diremo che trascendono a' posteri in infinito, delle quali altre hanno sopra
le armi il cerchio ornato di gioie, altre non l' hanno, e sono dette di privata dignità. Tuttavia fra i
Principi italiani moderni Francesco Sforza huomo di real merito lasciò la sua arme della propria
famiglia e prese la Biscia de' Visconti. E' egli ben vero che le armi di publica e supprema dignità,
possono ( secondo alcuni ) servire per insegne, come si è detto di quelle soprannominate provincie,
potendosi confermare che se sono armi, sieno così dette, perché convengono a' gradi publici e non
alle famiglie private, stando noi saldi che le nobiltà vere delle casate, procedino dal valor delle armi
onde tal segnale ( come si è detto ) ne rende testimonianza. Per tanto si deve conchiudere che per
cagione del significato di questa voce ARMI, sia stata conceduta da' Principi agli huomini valorosi
nello essercizio di guerra, i quali hanno saputo maneggiare gli stromenti di cotal nominanza. Né
lasciarò di dire che l' Aquila rappresentando supprema dignità, non per cio è il medesimo con l'
arme d' Austria. Né le chiavi con l' arme Ghisleria, né quelle di tanti regni dinotano la casata del Re
Filippo, né i Gigli la stirpe valesia. Le statue sole però solevano esser usate e hoggi si usano le quali
rappresentano uno che meritò e non gli altri del suo ceppo. Si legge ancora che simiglianti imagini,
o, di marmo, o di metallo furono dedicate a huomini valorosi nella milizia, e non ad altri professori
come Filosofi Poeti, e oratori famosi. La ragione è che chiamandosi queste, armi, non conviene che
sieno segno d' honore alle scienzie.Adunque solamente tali spettacoli si concedevano al valor
militare, di Tullio punto dalla ambizione volse tentare poi che per dottrina tai testimoni d' honore
non si concedevano, di essere Imperadore nella guerra del monte Amano, il quale è nella
Cappadocia e è parte del monte Tauro. Per lo qual carico Tullio volse mostrare di meritare l'
imagini e le statue. Si truova però ch' i Greci a' professori di dottrina indrizzorno le statue e i
colossi, come a Demostene a Pittagora e a Beroso eressero una statua indorata altri dicono la lingua
d' oro, Aristotile consacrò a Platone suo maestro dopo morte, un altare. Quinci si confermi a' soldati
di merito essersi convenuta e convenirsi l' arme in certezza d' honore e di nobiltà. Si truova ancora
che da Carlo Quarto Imperadore fin hoggidì si cominciò questo segnale d' honore a conceder a'
professori di dottrina e a coloro che perseveravano di ben servire a' Principi in altri necessarii
maneggi ch' in quei di guerra. Similmente è venuto in consuetudine che le armi dagli stessi Principi
per favore, molte volte, e non per merito, si sono concesse e si concedono, così ancora le voci senza
dignità, come di Marchese senza marchesato, di Conte senza contado, di Cavaliere senza merito di
milizia, e solamente le loro signorie, o sono usanze, o privilegi.</p>
<p>E per veder che le armi non si deono concedere ad altri ch' alle virtù di milizia, leggasi come a
Carlo Quarto piacque di donare a Bartolo famoso legista e suo consegliero, un leon rosso con due
code in campo d' oro il qual segnale di nobiltà passò a' suoi posteri e passarà per merito d' un solo.
E benchè Bartolo fusse fra' professori di legge il primo, niente di meno conoscendo esser cosa
insolita che l' arme si concedesse ad altri che a' meriti di cavalleria, si ritirò, quasi cosa a lui non
conveniente, pure l' accettò, dicendo nel suo “Trattato delle insegne e delle armi”
non esser lecito di ricusare quanto viene dalla mano del Principe, della cui autorità è sacrilegio
dubbitare, o vero disputare, alla legge seconda nel C. del biasmo del sacrilegio. Di qui viene che
molti hanno col segno dell' armi nobilitato le case loro, non con virtù cavalleresca ma con dottrina e
con altri honorati maneggi. Né di ciò voglio scoprirne ( come potrei ) molte famiglie, dovendosi
tener per cosa ragionevole e giusta quell' arme esser vero testimonio di nobiltà quando sia venuta
per testimonio di merito, o nelle opere di vittoriosa milizia, o in quelle delle eccellentissime
scienzie, o vero per altri negozii, o per famosi e pacifichi governi di città e di provincie. Et è stato
bene che i veri Principi ( come fece Carlo Quarto Imperadore ) habbian voluto riconoscere ogni
sorte di vertuose persone con questi simiglianti doni, né per ciò è stato, se non uso honestissimo,
non essendo di minor merito coloro che sono stati eccellenti in dottrina e in altri servigi d'
importanza per i principi, che quelli della milizia.</p>
<p>Veggasi per ciò s' alcuni che questi tali spettacoli senza alcun merito s' attribuiscano, debbeno
esser comportati e admessi per nobili, veramente no. Perché appresso i Romani se qual si voglia
senza merito e senza consenso de' superiori fusse stato tanto ardito di publicarsi le imagini, non
solamente sarebbe rimaso vilipeso ma ancora, acerbamente castigato con la pena del falso. E ciò
ben si conforma col detto del Signor nostro Giesucristo, quando scacciò colui dal convito non
havendo la veste nuzziale.</p>
<p>Imperò la stima che di tal segnale si tiene, lo demostra Bartolo nel medesimo trattato che di
sopra si è inteso, affermando ciascun poter vetare che la sua arme non possa né debba esser usata
da chi non è della medesima famiglia escetto se fussero di patria diversa, e do questo essempio.
Ritrovandosi un Todesco a Roma, vide un Romano portare la medesima arme che la sua, e di
questo fattane querela denanzi al Giudice competente, gli fu dato torto, essendo di diverse
provincie. L' altro essempio con più certezza spiegar posso, ciò è ch' essendo io nel 1544 andato ne
i servigi del Marchese del Vasto alla dieta di Vormacia, m' abbattei ch' un signor todesco era
entrato in gran collera per haver viste a un balcone le covertine di Fabrizio Colonna, dove era
intessuta l' arme de' Colonnesi che è ( come si sa ) una colonna con la corona in cima, né voleva ch'
altri si usurpasse il suo segnale informatosi poi, con molta piacevolezza visitò Fabrizio e con lungo
ragionamento rimasero insieme amici e parenti,e si usorono l' un l' altro honorate e gentilissime
cortesie, fra essi concludendo di haver hauta, o in Germania, o vero in Italia una medesima
origine.</p>
<p>Diciamo essere pure questa usanza di tanti diversi oggetti di nobiltà molto confusa perché non è
possibile di poter discernere quali armi sieno per merito publicate, non potendosi ben sapere quali
sieno le donate per merito di cavalleria e di dottrina, quali prese a compiacimento, quali a caso e
quali per persuasione. Imperò ha da presupponersi ( come si è detto ) che tutte dinotino nobiltà.
Questa tanta confusione è bene che non ci faccia perder tempo, attendendo noi alla varietà delle
figure per quanto brevemente ne parlaremo, la qual cosa credo che sarà di sodisfazzione a ciascuno,
anzi trattandosi parte, si potrà haver facilmente notizia del tutto. Egli è ben vero che molte e molte
armi si veggono, rappresentando animali terrestri domestici, salvatici e quasi di tutte le spezie, e di
essi ( come si è in parte narrato ) le teste, gli artigli le branche dal mezo in suso col capo solo
sbarati, interi con le zampe dritte dinanzi, a giaccere, in quattro piedi e in altre diverse foggie.
Parimenti volatili e aquatici e reptili, hora secondo la loro naturalità, hora con qualche improprietà
di natura, replicando che donate per merito, o, no, dinotano nobiltà. E chi volesse considerar tante
diversità e interpretarle, sarebbe come volere in un sorso beversi il mare Oceano, e poi se ben fusse
di giovamento e di piacere, verrebbe in un fastidio incomportabile. E' però openione d' alcuni
bellissimi ingegni che le armi de gli animali intieri sieno stati più pregiati guiderdoni che quelle
armi de figure inanimate del che poco adietro a dir cominciossi, come diremo li tre Leopardi, arme
reale d' Inghilterra, e arme di casa di Truxe, Illustre in Germania, come il Leon bianco, arme
anticha de' Gonzaghi, l' Orso de gli Orsini, il Leone col Codogno di casa Sforzesca, il Leon bianco
di Conti di Santo Secondo, il lupo azurro de' Marchesi di Soragna, il Liocorno di Pizzinardi e altri
infiniti che contarli tedio darei. Né perciò questa openione che tali animali denotino maggior
nobiltà è in tutto fuor di proposito, poi che se non altro, almeno fanno bella e generosa vista.
Tuttavia ritrovandosi quasi infinite figure inanimate che sono armi de' Principi suppremi e
mediocri, non diremo che possino dinotare menor nobiltà dell' altre, di molte famiglie illustri
ancora si veggono l' armi d' arbori, de' fiori, di qualche sorte di frutti, camice, Bandiere, Stendardi,
Pietre, Vasi di ferro, di legno, di marmo, Castelli, Torri, Bottigelle, Piastre d' oro, tre gigli e tre
rose, Archi da frezze, Archi da muraglie, onde marine, diversità de' colori in liste, per lungo, per
traverso, per largo, schaccheggianti, monti di più numero, e altre figure stravaganti ritrovate dall'
arte. E sieno finalmente come si voglia ch' altre nobili, altre illustri sono per notizia e per coniettura
apprezzate. E' ancor da sapere ch' ad ogni arme si richiede con proposito il suo campo, o, giallo, o,
azurro, o, biancho, non mai verde, non nero e rare volte rosso oscuro, la ragione è detta dal
Cassaneo la quale è ch' i campi non deono essere oscuri, con ciò sia che par quella oscurità le figure
non fanno lieta mostra e in quella oscurità gli altri colori languidamente compariscono, degno
spettacolo adunque è quel dell' arme e che ciò sia vero è un segnale che spesso mantiene la ragion
di quanto è stato contra ragione occupato. E per essempio veggiamo la lunga e fiera controversia
fra il Re di Francia e quello d' Inghilterra, con ciò sia che ciascuno di essi pretenda di esser padron
della Francia, onde il Re d' Inghilterra mostra portando li tre gigli d' oro, di conservar le sue ragioni
se per ciò non s' inganna. Ma che diremo in qual leggiadra maniera Lodovico Ariosto tratta il
duello fra Mandricardo e Rugiero, pretendendo ciascuno di essi haver ragione di portare l' Aquila
bianca? Molti altri essempi addurre io potrei per la stima che in molti paesi si fa di simigliante
testimonio di gentilità. Paris del Pozzo nella legge prima al Codice della MUTAZIONE del NOME
dice che si può usare un' arme dal proprio padrone donata e conceduta, alla legge PER QUESTA
RAGIONE, al paragrafo finale al digesto delle donazioni, perché se si può concedere il nome della
dignità, si può ancor concedere l' arme. E ciò si nota nella legge FATTA al paragrafo
SOTTOCONDIZIONE al digesto Trebelliano. Baldo nel C. secondo, FUORI DELLA FEDE degli
ISTROMENTI, nell' ultima colonna, dove dice CHE IN ALCUNE COSE IL SIGILLO all' ARME
s' agguaglia.Quinci tuttavia più troviamo l' armi esser degne che se ne tenga conto e custodia.
Nasce con tutto questo un dubio cioè se due casate d' un medesimo cognome e d' armi diverse,
possono tenersi di essere uscite d' un ceppo, si dice e confermasi di no. Con ciò sia che l'arme
usandosi per segnale di nobiltà a quella più ch' a cognomi si debbe dar fede, sapendosi
massimamente che quasi ogni plebeo meccanico e villano, usano i cognomi, ma l' arme non già
mai. E ciò si è un' altra volta detto. Adunque dove è la conferenza de' cognomi non si può dire che
senza l' arme sieno le persone d' una medesima stirpe. Gli essempi di ciò sono questi, ritrovandosi
in Siena la nobil casata de' Mandoli e de' Carli, la differenzia de' cognomi, portando l' una e l' altra
la medesima arme, che è di cinque lune in campo d' oro, o vero in campo azurro, non sa che non
sieno d' una stessa progenie, detta de' Piccolomini. Si vede per ciò senza addurre altri essempi ( ch'
infiniti sarebbero ) quanto veramente le Armi sieno di maggiore stima ch' i cognomi. Vogliono
ancora alcuni che la mutazione de' cognomi di nulla disdica, ma mutar arme, se non è per lecita e
importante occasione il mutarla, è disohonor manifesto, le cagioni però ch' i cognomi si mutino,
hora sono degne e hora indegne. Fu degna la mutazione de' Manli in Torquati ( il che ad altro
proposito si è detto ) de' Corneli in affricani, ma fu indegna quella di Metello, mutato in Celere, il
qual mostrando a M. Tullio la sepoltura fatta al suo maestro di scuola, havendovi sopra fatto
dipingere un Corvo, dimandò a Tullio quello che gli pareva, gli rispose: “Tu hai fatto (
Metello ) molto bene in far dipingere tale augello, il qual è testimonio che 'l tuo maestro t' insegnò
più tosto a volare che a sapere”, tassatolo di liggiero, massimamente che solito era di
caminar sempre con passi frettolosi. Di questi cognomi per cagione indegna proceduti, molti altri
essempi addurre si potrebbero ma perché io non ho da stare nella materia de' cognomi, stimo però
convenirmisi di seguitare con ogni brevità la materia dell' armi, tanto più sovenendomi l' uso di
Germania, di Fiandria, di Polonia, di Francia e d' altri paesi d' Europa, dove le armi delle famiglie
non sono stimate veramente nobili senza cimiero, e soglion dir quei paesani che i cimieri fanno più
sicura testimonianza di nobiltà, anzi si persuadono che le armi con gli stessi cimieri sieno state
donate da' Principi per solo merito di milizia. Il cimiero di pregio vogliono che sia un elmo d'
huomo d' arme e quando è aperto di visiera, dicono significar grado di milizia, quando è chiuso non
dimostra grado di segnalata dignità, ma si bene particolar valore in qualche fazzione di guerra. Il
qual costume pare a me che chiarisca le difficultà delle armi nobili e men nobili e che confermi il
vero spettacolo di nobiltà consistere nell' uso della milizia. Io per ciò posso dire che nel 1555, in
Augusta, facendosi quivi la dieta presente il Re de' Romani vidi che un gran ricco todesco haveva
comprato un feudo e usò ogni diligenzia per impetrare che sopra le sue armi potesse ponere il
cimiero, e per quanto mi fu accertato non poté col mezo d' infiniti favori ottenere dal Re sì
desiderata grazia. E questo successe per non havere il supplicante potuto verificare ch' alcun de'
suoi havesse fatto esercizio di guerra. Con tutto questo in Spagna e più in Italia molte armi di casate
illustri si veggono senza i cimieri.</p>
<p>Affermisi adunque che simile usanza sarebbe degna di esser sempre osservata per tutto.
Nascemi ancora un altro dubio necessariamente degno di considerazione il quale è, qual' arme
arguisca più certa nobiltà. O quella che non ha con l 'arme conferente il cognome, o quella che lo ha
conferente come dire Colonesi dalla Colonna, Orsini dall'Orso, Vitelli dal Vitello che è cimiero e l'
arme fatta a scacchi, Castiglioni dal castello, Crivelli dal crivello, Roveri dalla rovera, Moroni dal
morone, Carretti dalla caretta, Gambari dal gambaro, Torriani dalla Torre, Malespini dalla spina, e
infiniti altri ch' io tralascio, quelle però che non conferiscono col cognome sono come è l' arme de'
Medici, de' Farnesi, de gli Este, de' Gonzaghi, de' Visconti, de' Sanseverini, de' Sforzeschi, de'
Davali, Cibò, Savelli, Doria, Grimaldi, Trivulci, Spinoli, Rangoni, Pallavicini, Beccharii, Borromei,
Baglioni, Rossi,Scotti, Pepoli, Malvezzi, e infinite altre. Veramente è nodo questo impossibile a
scioglierlo e difficilissimo a tagliarlo, niente di meno la conferenza dell' arme  con li cognomi da
stimar presso a molti ch' arguisca più certa nobiltà. Io però non so ritrovarci ragione, vedendosi e
conoscendosi da ogni parte certezza d' antichissima e di Illustre nobiltà. Et è da pensare e da
giudicare che fra queste nominate famiglie sia possibile che una sia più antica dell' altra e alcune
più graduate ma forse meno antiche delle non graduate. In somma sarebbe impossibile e odioso il
giudizio che se ne facesse, e però io me ne rimetto, né so differenzia veruna da un' arme che sia di
perfetta e natural figura animata, da quella che sia imperfetta animata e ancora da tutte quelle che
sono inanimate, e quasi di bassa e di meccanica vista.</p>
<p>Mettono ancora molti di bellissimo ingegno, questo altro dubbio in campo, se 'l Duca di Savoia,
di Sassonia, di Baviera, Arciducchi d'Austria, e molti altri c' hanno titoli dalle proprie provincie,
portino le armi delle proprie provincie, o vero delle loro particolari casate o vero famiglie, come
fanno li Re per quanto si è abastanza narrato poco a dietro. Alcuni credono che sieno armi delle
provincie quando elle da sé medesime si governavano, alle quali parendo forse più quieto governo
lo elegere un capo e un signore, piacque che lo eletto usasse per armi la publica, e non la privata
arme. E con tutto ciò si vede che l' altezza del Duca di Savoia ha la croce biancha che non è arme
delle provincie che egli giuridicamente possiede ma quella che è stata, e sarà immortale
testimonianza del Principe Amadeo il quale liberò Rodi dalla tirania degli infedeli e a perpetua e
gloriosa memoria di quel serenissimo signore. Volsero tutti i Principi cristiani ch' egli usasse di sua
famiglia quel medesimo segnale che usa la religione cavalieresca di Santo Giovanni. E si può
credere che questi poco inferiori ai Re, conservino il medesimo costume che gli stessi Re, come per
essempio diremo del Re di Spagna il quale usa tutte le armi de' suoi regni e sue provincie.</p>
<p>In questa diversità si può ancor dubitare quale arme arguisca maggior nobiltà, o, quella che
vien dalle provincie col titolo delle provincie, o quella che viene dalle famiglie private col titolo
delle città? Come dire, Duca di Milano con l' arme di famiglia privata, Duca di Fiorenza con l' arme
usata da private persone. Duca Ottavio di Parma e di Piacenza con l' arme Farnese, Duca di Ferrara,
di Urbino, di Mantua. In Spagna, Duca d' Alva, Duca dell' Infantasmo, di Sessa, di Medina, e tanti
che ne sono nel Regno di Napoli con titolo di luogo e con arme usate da' loro Parenti, chi però
diremo possa e debba precedere data la parità del nome e de' gradi? Vogliono alcuni che 'l titolo e l'
arme delle provincie sieno di maggior dignità e di più debbita precedenza. Tuttavia io non credo
che 'l titolo di provincia e l' arme, sia più nobil del Titolo delle città e delle terre e dell' arme delle
famiglie, perché attribuiremo tutto ciò all' uso e non ad altro buon fondamento di ragione. Crederò
non dimeno che l' Titolo più antico e la Signoria per più longa antica successione possa precedere
al manco antico, se però la maggior possanza e i regii titoli di più regni di più paesi e di più vassalli
graduati non importassero assai più che l' antichità non importa. Concludo, per non allongarmi
troppo, l' armi delle provincie non haver le medesime condizioni che le armi delle famiglie, delle
quali è stato mio principale obligo di ragionare.</p>
<p>E perché veggio quanto questa materia mi vada nell' animo soprabbondando, voglio per ridurmi
alla conclusione, prevalermi de' casi a questo proposito da Paris del Pozzo ordinatamente narrati. Il
primo è che l' armi delle casate a chi commette offesa contra il suo Principe, enorme e scelerata per
maggior vituperio del malfattore, si scancellano, alla legge di ESSE, al digesto DELLE PENE.</p>
<p>Il secondo, è che quando due persone portassero una arme medesima e non fussero del
medesimo sangue, ma sì bene d' una stessa patria e fussero in discordia non volendo l' un che l'
altro la portasse, né potendo l' un più che l' altro mostrar altra ragione, si dee rimettere all' arbitrio
del Principe, ma se uno de' litiganti potesse mostrar che i suoi maggiori per essercizio militare l'
havessero in dono riceuta dal Principe, a questo sarebbe confermata, all' altro prohibita, il che
conferma Bartolo nel sudetto trattato. Il terzo caso è, che se le armi sono simili e i cognomi
dissimili, non inducono controversia perché la diversità del nome non induce sempre diversità della
cosa. La legge DEL MEDESIMO al codice de' CODICILLI imperò se due casate di diversi
cognomi, e di parentado diverse portassero il Leon bianco in campo giallo, e che una di quelle
casate havesse il cognome dall' arme e l' altra no, potrebbe quella casata che ha il cognome dall'
arme, rimanerne padrona, e l' altra esclusa, secondo alcuni.</p>
<p>Il quarto caso è che se due arme sono d' una stessa figura come dire dui cervi uno biancho l'
altro rosso, non menano controversia. Anzi quando fussero amendui bianchi e stessero in una
medesima attitudine, havendo i campi diversi, sono anco le armi diverse.</p>
<p>Il quinto è che quando due famiglie habbiano il medesimo cognome e la medesima arme, pur
con qualche differenzia; arguisce si possino esser d' un sangue, massimamente essendo fra le dette
famiglie conferenzia di cognome e non troppa differenzia nell' arme, come sarebbe se la figura
fusse d' uno stesso colore, ma nel campo diverso, overo se fusse il campo il medesimo e la figura di
color diverso, o vero se 'l campo e la figura fussero d' un colore ma l' attitudine della figura diversa,
queste e altre differenzie fanno le armi dissimili. Altri casi pone Paris, ma in materia dellle insegne
ch' a proposito nostro non fanno, le figure sopra i cimieri cioè elmetti o Cane, o Leone, o Elefanti, o
Camozze, o homini salvatichi, o qual altri, ch' io non dico, tengo che la diversità delle stesse figure
non rendino le armi d' una famiglia differenti, come si vede quanti diversi cimieri ha usati la casa
Sanseverina, la Pallavicina, la Trivulzia e altre assai.</p>
<p>Restami di far qualche replica, affermando esser cosa certissima che molti antichi e moderni
possino haver presi segni di nobiltà forse a caso, altri apposta, altri per concessione de' Principi e
queste si stimano le vere, altri per favore, o per corruzzione, altri per persuasione, altri per diletto,
altri per honesta occasione. Là onde ne succede che passando qualche secolo, tutte sono tenute per
testimoni di nobiltà la quale hora è per dependenza, hora per vertuose operazioni, hora per
openioni. Vero è ch' alcuni savi dicono che saria cosa assai convenevole che chi fusse ignobile e
per dependenza e per virtù, trovandosi dotato de beni di fortuna e dall' ambizione stimulato;
desideroso di eleggersi un segnale di nobiltà, dovrebbe eleggersi una figura alla sua condizione
conforme. Il che fece Gordio bifolco, il quale con astuzia acquistatosi il regno di Frigia, hauto un
figliuolo chiamato Mida, edificò una città dal suo nome detta Gordia, situata tra l' Asia minore e la
maggiore, dove ancora edificò un tempio a Giove consacrato, né volendo celar la bassezza del suo
legnaggio, prese per armi l'Aratro, o vero per insegna e delle funi ch' i buoi all' aratro legavano;
fece un nodo di stupendo intricamento, non potendosi scorgere li capi in parte alcuna. E per eterna
memoria consacrollo al tempio fin tanto che si ritrovasse qualcuno che lo sapesse disciolgliere.
Riputando quel grand' huomo cosa vile e vituperosa a chi negasse la sua vera e naturale origine,
dicendo ch' ad un gran figliuolo è tanto honore confessar la bassezza di suo padre, quanto di
manifesto vituperio il negarla. Questo recita Guglielmo di Benedetto iureconsulto da me altre volte
citato, nella sua repetizione al capitolo RANUZIO nella parola RANUZIO di CLERA al numero
vintesimo quinto de' TESTAMENTI e qui si vede quanto vergognar si deono coloro i quali più
tosto vogliono esser tenuti bastardi che confessare d' esser figliuoli d' abbietto padre.</p>
<p>Si è fin qui finalmente veduto la differenzia manifesta fra le insegne e le armi. Intendendo noi
quelle armi che vanno per successione in infinito, essendosi mostrato per quanto si è potuto, non
essere state in uso presso le altre nazioni fuori dell' Europa, e havere hauto origine da Carlo Magno
per quello ch' in parte le historie, in parte le conietture credere e istimar ci fanno. Devo però metter
qui la openione del dottissimo e del gentilissimo Turresino sudetto, la quale è che le Armi delle
famiglie habbiano hauto origine da quattrocento anni in quà e fu al tempo di Federigo Barbarossa e
per quanto la coniettura ci mostra che potrebbe esser la verità, essere stato ello un guiderdone
conceduto da' principi per merito di milizia e esser chiamato armi per inferire che sieno spettacolo
di nobiltà ne i soli meriti di guerra, avenga ( come si è detto ) sieno state donate e concedute ad
ogni altra honorata professione che sia stata e soglia essere utile e grata a' principi e a' publichi
bisogni necessaria e per ciò Bartolo nella recitata legge Di TUTTI al codice de' TESTAMENTI
dice che la stessa arme donata si dee conservare e custodire, né lasciarla prohibire, alla legge
seconda al codice del GIURAMENTO al digesto de' MINORI di XV anni e alla legge MA IL
MINOR MAGISTRATO nel principio, al digesto secondo al testo BENFA. Concludo finalmente le
Armi essere un testimonio di nobiltà e gentilità, in qualunche modo publicate e di qual figura si
voglia, e essere quasi una necessaria distinzione di famiglie dalle insegne ( il che si è con ragion
dimostrato ) dissimili, e non esser punto conferenti alla proprietà delle imprese avenga che alcuni si
sieno delle stesse armi prevalsi in luogo d' imprese.</p>
</div2>

<div2>
<head>DELLE DIVISE E DE' COLORI</head>
<p>Non men necessaria e dilettevole materia sarà questa delle Divise, che l' altre sopranarrate,
perché questa invenzione è molto antica, e se ne è in tutti i tempi e da tutte le nazioni tenuto gran
conto. Imperò questa voce è stata presa con diversi significati i quali per ciò sono in un certo modo
fra le conferenti. Viene primieramente DIVISA dal verbo DIVIDO che significa
“distinguere e separare”. Molti anzi infiniti stimano che derivi da DIVISO, che
significa “discorso”, molto in uso nella Lombardia. E significa ancora MI PARE
cioè: “Mi è diviso che sia così”, usano ancora, VOLIAMO DI VISARE ciò è:
“Discorrere sopra quanto ha da essere, e ha da farsi”, parimenti
“DIVISIAMO sopra questa guerra” ciò è: “Discorriamo”, niente
dimeno non è in tutto fuori del natural significato del sudetto verbo DIVIDO d' onde più
propriamente viene questa voce DIVISA la quale è un' opera, e una figura fatta e composta di
diversi vaghi colori, antichissimamente usata, o per habiti, o per pitture, e quei colori a ciò fare
erano scelti che più all' occhio e all' animo e è openione che 'l piacer di essi colori fusse in molte
persone per la sola vista, e in molte con qualche diletto del giudizio. E perché la letizia che ha
origin di fuori, per gli oggetti amabili e vaghi, però naturalmente tutti gli huomini si rendono lieti
per l' aspetto degli oggetti coloriti vaghi e soavi, de' quali poi l' intelletto ne cava qualche bene
speculata similitudine onde l' anima ne gioisce, per queste due principali letizie e allegrezze
cominciavano le genti antiche imitando la natura a vestirsi di coloriti panni col mezo dell' arte. Non
deve per ciò chiunche sia credere che li colori sempre fussero, perché la terra nel suo principio fu
arida, ma poi per virtù del sole e delle humettazzioni, divenne a suoi tempi verdeggiante, fiorita e
fruttifera, non già sempre, con ciò sia che per la metà dell' anno mancando le forze al sole, si vegga
horrida, spogliata e nuda. Ma l' arte in tutte le stagioni fiorisce, la quale è valsa tanto che si è fatta
sorella della natura, e ciò verificò Iacob quando nella greggia di Labano suo suocero, fece con l'
arte naturali i colori, conciò sia che Iacob havendo, patteggiato col suocero il qual per mercede
delle sue tante fatighe, volesse dargli tutti li parti che dalle pecore di varii colori, nascessero, il
suocero contentossi. Alhora Iacob conosciuto il tempo che la greggia fusse mossa al coito,
composte alcune verdi verghe di pioppo di amandolo, e di platano in parte scortecciate in parte no,
onde compartiva il bianco e 'l color delle scorze, e postele inanzi a gli occhi delle peccorelle e delle
capre nell' atto del coito, tutte quelle che guardavano le verghe partorirono gli agnelli e le agnelle e
i capretti macchiati, onde per il patto giurato, Labano concedé al gienero la copiosa e colorita
greggia, l' essempio ancora si può recitare di quella cittadina romana la quale in atto carnale col
marito, guardando a una testa d' un Moro in quella stanza dipinto, concepì un figliuolo di nero
colore e nato, diede maraviglia a ciascuna persona. Leggesi ancora in Heliodoro che dalla moglie e
'l marito neri, havendo veduto un bel giovine di bianco colore con la imagine conceputo, ne nacque
una bellissima e candida fanciulla, e messe tal cosa in quel paese, incredibile stupore. Non è per ciò
maraviglia se l' huomo sempre si mostra vago de' coloriti oggetti poi che la natura ancora concorre
a copularsi con gli artifiziosi colori, de' quali ogni sorte d' huomini, e più personaggi, volentieri se
adornavano, e hora in questi nostri tempi se n' adornano più che mai. Gli antichi Patriarchi sempre
andavano ornati di stole variate in colori, e le tinture furono artifiziosamente frequentate etiamdio
quasi ne i primi secoli. E li Sacerdoti di più sete variamente tinte e di tele coloritamente tessute si
vestivano. Josef figlio di Jacob portò la veste polimita ciò è di più licci di colori diversi tessuta.
Aron portava la veste longa con le fimbrie di vista pomposa e veneranda e diversamente colorita,
come ad altri simigliante portatura non convenisse. David e Salomone Re d' Israelle si vestivano di
porpora e di bisso, che dirà Polidoro Virgilio il quale attribuisce l' invenzion de' colori a certi che
dopo i nominati patriarchi, nacquero per più di cinquecentoanni? Per tutto ciò certificati rimaniamo
la divisa essere stata vestimento usato in tutti i secoli. Né debbo a questo proposito tralasciare il dir
che cosa sieno i colori acciò che per questa notizia possa l' huomo d' honore ne' suoi vertuosi
concetti prevalersene, primamente Aristotile nel “Libro del senso e del sensato”, dice
che sono tre principii da considerare per cavar di questa materia securo conoscimento. Il primo è il
colore, il secondo è dove si forma la definizione dello stesso colore. Il terzo è dove si tratta della
spezie di essi colori, tanto degli estremi, quanto de' mezzani. Li principii però che concorrono alla
produzzione de' colori, dui sono, uno è il lume veramente principio formale, l' altro la trasparenza
che è principio materiale. Ma accioché bene questo suggetto s' intenda, fa di mistieri che noi
sappiamo ciò che sia lume. Aristotile in due modi lo difinisce, nel secondo dell'
“Anima” dice il lume esser atto della cosa trasparente, nel trattato però del senso e
del sensato vuole che 'l lume sia colore accidentalmente del corpo diafano, o trasparente. E questa
definizione non par che discordi da quel la prima, la quale s' intende che secondo il senso convenga
alla seconda per similitudine e non per essenzialità, perché non è vero che 'l lume sia colore
essenzialmente, ma si bene per una certa similitudine, con ciò sia cosa che 'l colore faccia
attualmente il colorato, e 'l lume attualmente nei corpi faccia la trasparenza, essendo la verità che 'l
corpo trasparente non possa trasparere, se dal lume non è percosso. E' parimente d' avertire che
quando si dice esser colore per accidente, è tale perché se 'l colore proprio è nella cosa colorata,
viene visibile per la cagione estrinseca che è il Sole, o altro lume. Similmente il lume trasparente
vien da cagione estrinseca che è lo stesso Sole, o altro lume. Quinci si conosce come l' uno e l' altro
per cagioni che procedono. Quello adunque, che sia il lume in questa materia a bastanza si è narrato
e brevemente con autorità dimostro, e questo è quanto si può dire del primo principio del
colore.</p>
<p>Nel secondo principio consiste questa definizione del colore il quale è estremità di corpo
trasparente determinato, e per dichiararla secondo le parti, diremo che quella voce ESTREMITA' è
in luogo del genere, essendo il colore accidente e in astratto si definisce. Come poi il colore sia
estremità è da considerar bene, accioché difficultà veruna non confonda gl' intelletti, e per trovare
che cosa sia estremità, conviene sapere come alcuni corpi sono secondo se terminati, perché dalla
propria figura e proprii termini sono abbracciati. E per essempio dirò essere una pietra, un legno, un
huomo, un cavallo. Alcuni corpi sono secondo sé medesimi non terminati perché non hanno figura
veruna, a guisa dell' acqua che piove di quella de' fiumi che corre e altri corpi simili, i quali se pur
sono terminati, tutto procede dall' esser contenuti da altri corpi che fanno la figura, come l' acqua
dentro un vaso, dentro un pozzo, dentro una peschiera, o, quadra, o, longa, o, tonda, e così tali
acque ricevono le figure da quei corpi che le circondano, e serrano, e in questi si comprendono le
estremità. Alcuni corpi ancora sono trasparenti, ma non hanno da sé stessi lume veruno, imperò
sono atti a riceverlo terminatamente ciò è senza figura come è l' acqua e l' aere. Altri corpi si
trovano pur trasparenti terminati ciò è con figura i quali hanno il lume non per tutto, ma nella
superficie come un pezzo di marmo, o, di legno, o, di ferro, e come una pianura, una valle, una
montagna, una spiaggia e simili altre cose. E per ciò replico che quando Aristotile dice che il colore
è estremità, vuole inferire che è nello estremo della cosa, o, vero nella superficie di qual si voglia
corpo terminato e sodo, e questo colore nella superficie è oggetto della vista. Aristotile similmente,
col testimonio de' Pitagorici, i quali dicevano i colori essere Epifania ciò è apparizione, conferma il
color essere incorporeo nelle superficie contenuto.</p>
<p>Nel terzo principio si considerano le spezie del colore e in due modi ne trattaremo.
Primieramente onde si piglia la diversità specifica del colore, secondariamente come li colori
estremi e mezani si generano. In quanto al primo è d' avertire che concorrendo il lume nella
estremità del corpo trasparente, concorre parimente la terminazione dello stesso corpo dalla quale è
ricevuto il colore. E la diversità nelle spezie del colore, s' apprende per la diversa proporzione del
lume, adombrato nella superficie per la oscurezza della terra. Là onde dove è minore adombrazione
è manco nobile il colore, massimamente in quei colori di porpora, d' azurro, e di verde. In quanto al
secondo modo si deve avertitamente considerare in che maniera per la varia mistione de' quattro
elementi, ne procedano varie complessioni di essi elementi, secondo il caldo, il freddo, l' humido e
'l secco. Là onde dalla varia proporzione del fuoco luminoso, dell' aria trasparente e dell' acqua e
della oscurezza della terra, ne risorgono diversi colori ne i corpi elementari. Essendo in tutto vero
che dove è grandissimo il concorso del lume del fuoco, e minimo lo scuro della terra, ricevuto nel
trasparente dell' acqua e dell' aere, quivi però ne sorge e apparisce la bianchezza. Ma se si dà l'
opposito cio è che grandissimo sia il concorso dell' oscuro terrestre, ne procede la negrezza e questi
dui sono gli estremi colori.</p>
<p>Li mezani ancora, con la proporzione de' nominati elementi si riducono in diverse meravigliose
spezie, con ciò sia che concorrendo gli estremi con minor quantità, cagionano diversi colori con la
proporzione dell' acqua e dell' aere. Finalmente Aristotile conferma la cagione del colore essere la
luce del sole, il fuoco, l' aere, l' acqua, dalla terra ricevuti e con essa incorporati, e con scambievole
mescolanza insieme uniti. Marsilio Ficino nel libro intitolato “La VITA D'ACQUISTARSI
celestemente”, vuole, secondo Platone, che tre sieno i colori universali, ciò è VER DE,
GIALLO, CILESTRO e il color così è da Gorgia definito nel Menone, ciò è che sia un certo
spargimento delle cose soprabbondevoli, da' corpi alla vista conferenti. Platone similmente nel
Timeo dice il colore essere una fiammicina, o, picciolo lampeggiamento, rappresentato alla vista
sensibile da' corpi particolari, e vuole che 'l bianco disgreghi la vista, e 'l nero la indebolisca, e la
restringa, e per questo alcuni oppongono alla impresa de' colori del Marchese del Vasto, felice
memoria, nondimeno in questo medesimo trattato potremo vedere come manifestatamente s'
ingannino ancora che io non la chiami propriamente Impresa, ma divisa, o, Livrea. Imperò come il
bianco disgreghi la vista, per essempio s' intende nella guerra che Marcantonio fece a' Parti, l'
essercito del quale tornando adietro per lungo viaggio coperto d' altissime nevi, vide accecare molti
de' suoi soldati. Alcuni ancora per molti anni posti in oscurissime prigioni, sono ciechi divenuti.
Voglio pure seguitar di dire con brevità la natura de' colori e l' uso di essi, essendo materia di
giovamento a coloro i quali se ne volessero prevalere in farne Imprese e servirsene in significato
delle loro intenzioni, sì come se ne veggono molte e antiche e moderne. Piacemi la openione d'
alcuni dotti de' nostri tempi i quali tengono che 'l bianco e 'l nero, sieno naturale origine de tutti gli
altri colori non punto alla vista giovevoli e grati; de' quali più a basso appieno ne parlaremo,
importando molto di replicare sopra la estremità, o, superficie de' corpi elementari e quelli dico che
veramente coloriti sono, a differenzia de' corpi celesti che non sono certamente coloriti, ma paiono,
con ciò sia cosa che li corpi trasparenti non possino haver colore, come diremo i cieli corpi celesti
luminosi. La ragione che questi tal corpi non sieno coloriti, è chiaramente questa, ciò è procedendo
i colori dal caldo, humido, freddo e secco che sono qualità de' quattro elementi, e i corpi celesti
nulla di queste qualità partecipando, necessariamente non hanno colori perché sarebbero generabili
e corrotibili. Li tre elementi però per esser corpi semplici, non sono veramente coloriti. La terra,
ancora che sia corpo solido, e habbia la sua estremità e superficie nientedimeno, secondo alcuni
dotti de' nostri tempi, non è colorita, avenga che il Rullio con altri, dica la terra esser bianca, o,
livida per dir meglio; come è la cenere, la quale per non contenere in sé le quattro qualità con
proporzione, nulla produce. E la terra di sua propria natura, nulla produrrebbe se non fussero che
gli altri elementi co 'l calor del Sole e con l' altre influenzie de' corpi superiori la disponessero a
produrre. E' finalmente da confermare che soli i corpi composti contenghino naturalmente i colori.
E' egli ben vero che da gli elementi sono produtti alcuni corpi i quali sono trasparenti, come è il
cristallo, il vetro, il Diamante, il carbonchio, né per ciò sono coloriti, ancora che essi habbino la
superficie. Solo adunque ne i corpi solidi non trasparenti si comprendono veri colori. Il Fuoco
ancora non ha colore benché paia e si tenga che sia di color rosso. Replicarassi finalmente ogni
vero colore essere una qualità nelle superficie de' corpi sodi e terminati. Quei colori poi che per
imitazione dell' arte si veggono molto simili a quei della natura, manifestamente sono certi e veri,
come in cose tessute, delle quali si vestono gli huomini, e come quelli parimenti che la pittura fa
vedere in assi, in muraglie, in tele e in carte. E delle cose tessute di diversi colori ha comportato
quasi ogni età che gli huomini se ne vestissero e vestono e di tal portatura si dilettavano e si
dilettano chiamati vestimenti alla divisa.</p>
<p>E perché si stima che 'l Sole con i suoi raggi e le stelle sieno di color d' oro, diremo che paiano
e non sono. Imperò per cotale somiglianza molti antichi e moderni Principi, di simili coloriti
vestimenti di andar addobbati si compiacquero, e hoggi più che mai si compiacciono. Alcuni di
bianco dilettati si sono, per haver questo colore con la Luna somiglianza. Et è stato openione di
molti che 'l color giallo e 'l bianco sieno fra gli altri i più perfetti colori. Isidoro nel libro decimo
sesto delle sue Etimologie, pone l' oro fra i corpi naturali inanimati, essere incorrottibil quasi e in
vero è fra tutti gli altri metalli il più precioso, parimente mette il Giallo superiore al bianco, tanto,
quanto è superiore il Sole alla Luna. E tutto ciò per manifesta isperienzia si conosce. Referisce
Celio nel libro delle sue antiche lezzioni essere l' oro preso per la sapienzia con la quale si
speculano le cose divine. E l' argento si prende per la scienzia onde si ha notizia delle cose naturali,
essendo ciascuno di questi preziosi metalli grato, non tanto per il valore che è oggetto d' avarizia,
ma quanto alla maraviglia della similitudine che ha con il Sole e con la Luna, e per essere
interpretati per sapienzia e per scienzia. Bartolo, del color bianco dice nel trattato delle armi alla
quinta colonna, che si converte in tutti gli altri colori e niuno si converte in bianco. E questo si vede
alla legge3nel Codice de' vestimenti al libro XI e dinota vittoria, per la qual cosa i Romani ne i
trionfi di bianco si vestivano, e ancora l' habito bianco significa purità, sincerità, e candidezza d'
animo, oltra di ciò si piglia per la eloquenzia, onde si suol dire stil candido e puro. E questo colore
in parte assomigliato alle Perle e agli Acati, e per dirne più altamente leggiamo nelle sante scritture
del redentor nostro CHRISTO che si trasfigurò sopra il monte Tabor con le vestimenta più candide
che neve. Similmente nella sua resurrezzione di bianco vestito, uscì del Sepolcro trionfante. Pietro
Apostolo nella prigione, fu visitato dall' Angelo di bianco vestito. Giovanni Evangelista nell'
Apocalissi previde i santi martiri vestiti di stola candida nello spargimento del sangue loro. Altre
cose dir si potrebbero per più chiarezza della felicità di questo colore inteso e ordinato per così
misteriosi affari.</p>
<p>Dell'oro si è detto che per la sapienzia s' interpreta. Leggasi Platone nel “Secondo
Alcibiade” commentato dal Ficino dove il divin filosofo pregava lo Dio Pan e gli altri dei
silvestri che gli concedessero tanto tesoro, quanto un huomo modesto può comportare, intendendo
la sapienzia per quel metallo. Nello “Eutidemo” fa ancor dire a Ocisippo che gli
Scithi sono felicissimi populi perché nell' ossa de' capi de' morti portano l' oro, quasi che nel luogo
dell' intelletto meritamente fusse collocato sì mirabil metallo. Aristotile nel secondo della
“Politica” al terzo capo, chiama l' oro cosa divina.</p>
<p>Davide Re e profeta nomina la sapienzia oro infocato. Si legge ancora presso a Giovanni
predetto nella Apocalissi questo medesimo. E' ancora da piatosamente credere che quando il povero
stropiato dimandò la limosina a Pietro Apostolo alla porta del tempio in Hierusalemme, rispose
Pietro:

<quote rend="block">“Oro e argento non ho per il bisogno tuo, ma quello ch' io ho ti
do”,</quote>

e spendé il dono della sapienzia in risanarle. Basta che ben si discerne, esser vero per quanto alcuni
vogliono, che 'l bianco e 'l giallo sieno de gli altri i più perfetti e i più pregiati colori, de' quai si
veggono hoggi molte imprese .E le divise forse per questo hanno servito e servono per imprese.
Essendo la verità che commodamente ne i colori, sono ascose le simiglianze degli animi vertuosi e
si scuoprono con leggiadria e giudizio agli occhi de' riguardanti e alle orecchie delle persone
intendenti. Stimo per ciò che ben sia di dire sopra questa materia qualch' altra cosa, massimamente
de i dui primi colori ciò è bianco e nero, facendosi tra essi qualche comparazione. Diciamo adunque
se 'l bianco è più nobile del nero, o, no, molti, anzi infiniti vogliono che 'l bianco sia più nobile,
perché partecipa di luce e 'l nero di oscurità, di più che per traslazione il bianco si piglia per buono
augurio e 'l nero per tristo, per la qual cosa gli antichi solevano ciò ch' era di buono segnar con
gesso, e di cattivo notar con carbone, per ciò bene scrive Giovenale.</p>

<quote rend="block">“Il negro in bianco si volga”.</quote>

<p>Persio disse anch' egli in questo proposito:

<quote rend="block">“Ciò che saper si dee col bianco il muro si pinga”.</quote>
</p>

<p>Essendosi del bianco detto a bastanza lecita cosa parmi che si ragioni delle laudi del color
nero, primamente il nero mantiene sempre il suo stato e tira a sé il bianco e se ne impadronisce là
onde il bianco essendo più convertibile in altri e più vario conseguentemente è men nobile in esser
facile a tramutarsi, a corrompersi a macchiarsi e a svanirsi. Similmente di tante sorti d 'Aquile, la
più oscura, è la più mirabile e la più degna, con ciò sia che fissi gli occhi al Sole, si rinovi, e sia de
tutti gli altri augelli Regina. Veggiamo ancora il color nero assomigliarsi al diamante ( come vuole
il Cassaneo ) gemma più d' ogni altra, per oppenione di molti, preciosissima. Virgilio prepone il
nero al bianco, quello è vivace e questo caduco, e 'l detto Poeta lo spiega in questo verso tritissimo
ciò è:

<quote rend="block">
<l>“Bianchi ligustri cadon, colgonsi  negre viole”.</l>
</quote>

e benché il vaccinio non sia nero, secondo Plinio, ma rosso nondimeno è un rosso c' ha dello
oscuro, a guisa dell' Aquila, anzi i colori rossi che sono di molte sorti, quanto più hanno dello
oscuro tanto più sono fini , così il Paonazzo e 'l verde. Adunque per questo si vede il nero non esser
men nobile del bianco.</p>
<p>Diremo ancora fra le bellezze delle donne la principale essere l' occhio nero con le ciglia nere,
con ciò sia che dalla vista di due begli occhi neri esca serenità e splendore di tanta forza che
grandemente commuove i cuori de' riguardanti, infiammandosi di quello splendore in guisa che si
converte nella imagine di tanta bellezza dove quasi miracolosamente vive e muore, e l' anima
innamorata ha per messaggieri i due begli occhi. Né mi accade di ampliar questa sola ragione la
quale assai basta in dimostrar la nobiltà del color nero. Et ancor non manca a questo colore ogni
laude nel concorso di natura humana e divina. Impercioché si legge nel primo capitolo de' Cantici
che la gloriosa vergine Maria è stata; oltra la incomparabile bontà sua; esaltata ancora sopra ogni
altra donna che fusse mai di singular bellezza, nel citato luogo così, leggendosi “NERA
SONO MA FORMOSA”, oltra di questo nello stesso libro al capitolo V “LI SUOI
CAPELLI, NERI SONO COME CORVO” e benché questo celeste essempio chiarisca la
nobiltà del color nero, nientedimeno non tacerò di addurre l' autorità del Petrarca nel secondo
capitolo del “Trionfo d' Amore” dicendo:


<quote rend="block">
<l>“Terseo era l' uno, e volle sapere come</l>
<l>Andromeda gli piacque in Etiopia</l>
<l>Vergine bruna i begli occhi e le chiome .”</l>
</quote>

Seguito parimente di dire che dal bianco e dal nero procedono tutti gli altri colori, o, per ordine di
natura, o, per regola d' artifizio. Per la qual cosa fra gli stessi colori che si chiamano misti replico
volere alcuni dire che 'l glauco colore, azurro, chiaro, e 'l purpureo oscuro e 'l verde oscuro sieno i
principali, e è d' avertire alla notizia de' colori quando altri se ne volessero prevalere per imprese,
con ciò sia che molti colori mostrano la finezza per haver dello oscuro, molti la mostrano per haver
del chiaro, e per essempio diremo che del color rosso sono molte le varietà ( come credo si sia detto
) e si concluda che la porpora sia: fuggendo la chiarezza, il più fino che portar si possa. E di questa
materia Bartolomeo Anglico nel libro decimo nono, pienamente ne scrive, chiamando i colori tutti
varii, escetto il nero e 'l bianco che l' uno per eccesso e l' altro per difetto, alla vista sono nocevoli.
Il verde in Toscana è chiamato in due modi, ciò è verde oscuro e verde giallo. L' oscuro è più fino
perché ha manca luce, e 'l giallo è men fino perché ha manco dello oscuro. Io non mi vorrei
trattenere troppo d' intorno a questo suggetto, tutta via lo intenderne qualche cosa di più, sarà molto
a proposito. Essendo perciò vero che li significati de' colori sono di molta commodità nella
confacevolezza con i nostri pensieri. Dico primamente che molti gran personaggi antichissimi
usorono per compiacimento i colori secondo la varietà del lor giusto. Si legge che Nino inventor
della guerra, usò il bianco e 'l giallo colore, tutti li Re de' giudei parimenti, e Salomone usò per
simbolo molti fiori e ancora ne i suoi proverbii ne scrisse. Gli Affricani furono e sono hoggi vaghi
di vestirsi con diversità de colori.</p>
<p>Però è bene che veggiamo se 'l color bianco ha purità da sé stesso, alcuni vogliono esser
differenzia dal bianco della neve, o, del gesso ben purgato, al bianco del latte e a quel della perla, e
a quel delle carni di bianca donna e a quel dell' avorio e del marmo fino. Perché quel della neve e
del gesso disgrega, e dispiace alla vista, ma quel del Latte, della Perla e dell' altre cose dette non
disgrega, anzi in un certo compariscente lustramento rende vaghezza e diletto, e tutto ciò viene
perché tal bianchezza ha quasi occulta mescolanza a sanguigna, non adombrando ma illustrando
quel colore il qual giocondo e vivace si fa caro e amabile oggetto a tutti gli occhi, sopra questa poca
diversità del color bianco si domanda se il detto colore prendendosi in significato di fedeltà, habbia
da esser di quella bianchezza della neve, o, più tosto di quella del latte, vogliono molti che per
significato di fede sia più a proposito la bianchezza del Latte, appoggiandosi alla autorità d'
Aristotile nel suo libro de' colori, dicendo che 'l bianco misto d' un poco di rosso naturale, è il vero
e non l'estremo, e dà il filosofo l' essempio d' un fanciullo il qual mostra buona e sincera la sua
volontà nelle fiammelle ch' appariscono nelle sue candide guancie. Imperò questa disputa si
concluda secondo il migliore e commune giudizio. Il nero estremo ancora è da non prenderlo per
significato di stabilità e di fermezza, ma quello che non è estremo perché il proverbio dice:

<quote rend="block">“OGNI ESTREMO E' VIZIOSO”</quote>

pure sia a beneplacito di chi non si cura d' interponere queste cotali differenzie. Recita Pietro
Crinito che 'l Tamburlano; e ciò si legge nel primo capitolo del suo primo libro; usò tre colori il
bianco, il rosso e 'l nero. Là ove quando moveva l' essercito per insignorirsi delle provincie d' altri,
assediando qual si fusse città, primamente faceva stendere un Padiglione di color bianco, per
dinotare agli assediati che rendendosi a lui, non riceverebbero alcuna ingiuria, passato il primo
giorno senza conclusione, stendeva un altro padiglione di color rosso, volendo inferire che se in
quel dì non s' arrendevano, sarebbe grandissimo spargimento di sangue, venuto il terzo,
commetteva che si spiegasse un altro Padiglione di color nero, minacciando di condurre ogni
persona a morte e ad ultima desolazione della città. Imperò di differente significato è stato preso il
color nero, e particolarmente dal Marchese del Vasto, portando il bianco e 'l nero, uno in significato
della sua fede l' altro in significato della sua fermezza e stabilità, né volse il buon Principe che 'l
nero fusse interpretato per morte.</p>
<p>Il rosso parimente è colore del valoroso Vespasiano Gonzaga, e nondimeno quel saggio
cavaliero non lo porta per inferir crudeltà e spargimento di sangue, ma per significato d' uno
infiammato amore verso il suo Principe e d' una accesa benevolenzia verso ogni persona che meriti
per valor d' arme e di dottrina. Né restarò di dire che i colori d' una medesima spezie non essendo li
medesimi in vista per cagion del più e del meno, non deono ancora havere il medesimo significato.
Plinio mette  e espone più varietà del color rosso, e fa ch' in un certo modo sieno differenti il fulvo
dal rubino, il feniceo dal rutilo, il rutilo dallo spadico e altri di questa stessa spezie, per il che si dee
haver di ciò minuta notizia, potendosene l' huomo prevalere in similitudine de' suoi concetti, o, vero
delle sue passioni, dovendo egli considerare che quel colore il qual non è per quanto dovrebbe
essere fino e perfetto, non poter perfettamente haver similitudine con la perfetta intenzione, salvo
però se l' intenzione non fusse disregolata, come per essempio troviamo che 'l mirabile Ludovico
Ariosto nel suo poema prende il color della rosa secca per disperazione e voglia di morire. E si
concluda che la elezzione de' colori convenga alla intenzione, e converrà sempre, se sarà perfetta la
notizia delle cose, e è in somma vero ch' i felici e vertuosi disegni devono trovarsi per simiglianza
nella perfetta natura delle sudette cose, altrimenti non converrebbero con la virtù e con la
felicità.</p>
<p>Veggiamo in particolare la natura della porpora, la quale vuole Isidoro nel libro decimo sesto
delle sue Etimologie, che sia detta dalla purità e che risplenda e per questo ben si può assicurare
ogniuno che si diletti di publicare Imprese nella elezzione de' colori ben conosciuti. Vuole ancora
Isidoro che la porpora sia animal di mare e della medesima spezie che è la conca, della quale Sigeo
e Leto promontorii d' Ida, molto abbondano. Il gran Iason Maino mostra nel trattato de' colori di
che pregio sia la Porpora. Luca di penna nella legge NEGOZIANTI afferma la porpora esser colore
prezioso, spezioso e venerabile, usato per insegna e vestimento da' personaggi di dignità. San
Girolamo nel sesto suo sermone, trattando della annonziazione della Vergine MARIA dice che
quando dall' Angiolo fu salutata, il bellissimo suo volto divenne come lana tinta di sangue
purpureo. Cassiodoro ancora di questo, nelle sue pìstole a longo ragiona. Tullio nel libro della sua
academia vuole che 'l mar roseggi a guisa di porpora da' remi percosso. E' chiamato ancora il mare
di color ceruleo, dal qual colore fu Glauco, dio maritimo chiamato, e Nettuno havere gli occhi
cerulei, ciò è celulei che si prendono per cilestri, la qual cosa non par che la ragione admetta,
escetto se non volessemo dire che color glauco detto in lingua Italiana gazuolo, fusse col cilestro il
medesimo, confermando per quanto ci fa giudicar la vista, che 'l cilestro ha più dello oscuro e 'l
gazuolo ha più del chiaro.</p>
<p>Non voglio in questa materia più a longo stendermi, seguitando in questo lo aduertimento ch'
altrui dà Celio Calcagnino sopra il primo trattato che fa Aristotile de' colori, affermando esser cosa
difficilissima parlare e risolvere la natura e la varietà de' colori, e se pure si trova chi habbia voglia
e di scriverne e di ragionarne, gli fa di mistiero darsi tutto a questo studio e al fine ne restarà
confuso, con tutto ciò non voglio lasciar adietro si ch' io non ragioni alquanto d' alcuni colori
mezani e che significati habbiano secondo l' uso italiano. Dirò primamente dell' azurro il quale è
inteso per lo amore, il giallo per la contentezza, il rosso per la eccessiva benevolenzia e ancor per la
letizia, il verde per la speranza. Il tane per il travaglio, il bertino per la ingratitudine, altri stimano
significar viltà. Il bianco non semplice ma rosseggiante quasi invisibile per la fede e per la sincerità,
il nero come si è detto per fermezza. Tuttavia sono presi per altri significati in alcuni paesi,
massimamente in Spagna, dove del vestir garbato e colorito si fa più sentenziosa professione,
finalmente non dee un animo gentile e prudente, volendo far impresa ( come si è detto ) de' colori e
per vaghezza e per significato, restare di far sopra di ciò diligentissimo studio, acciò che poi non
fusse ripreso d' ignoranzia, e se molti hanno di ciò scritto, fra tutti essorto ciascuno a veder con
quanta leggiadria ne habbia dato notizia il gentilissimo Filosofo Simon Porzio napolitano. Che
diranno adunque coloro i quali vogliono che Cleofane corinthio, fusse stato l' inventore de' colori?
Il quale molti anni, fu dopo il Re degli Hebrei. Finalmente non penso di haver dato fastidio a chi sia
di bellissimo ingegno se ho trattato tanto a longo de' colori, i quali hanno presso molti, non
solamente servito per imprese come fra l' altre si vede quella del magnanimo Duca di Sessa,
academico Affidato, la quale è di tre colori in tre bandieruole, ciò è bianco, verde e rosso, ma
ancora sono usati per armi di famiglie nobili, illustri e principali.</p>
<p>Veggo hoggi mai, che, cessando io dal ragionamento delle divise con più colori, il necessario
giudizio mi tragge a ragionar più appieno de' corpi trasparenti e per consequenza ( con
adempimento di questo necessario proposito ) trattare ancora delle gemme, perché agevolmente in
questa guisa si potrà la invenzione della proprietà delle imprese abondevolmente arricchire.</p>
<p>Per tanto replico li corpi celesti e li tre elementi fuoco, aere, acqua essere trasparenti e non con
tenere essenzialità de' colori. Parimenti veggiamo di quà giù il cielo delle stelle fisse, ciò è l' ottava
sfera, e quelli de' pianeti, non già che veramente si veggano, ma col mezo delle stelle si
comprendono. Perciò stimo necessario che parliamo de' gradi della trasparenza, i primi però sono
nelli corpi celesti, de' quali i più alti hanno più trasparenzia, descendendosi allo elemento del fuoco,
si dirà che per ragione e non per vista sia trasparente perché tanto manco de' corpi celesti traspare,
quanto è di quelli meno alto e quanto di quelli è di gran lunga men perfetto e per non far
comparazione da un cielo all' altro, stimandoli tutti d' una medesima trasparenza senza
comprendere il più alto, o 'l, più basso; diremo che 'l secondo grado di perspicuità sia il fuoco per la
sua rarità e purità. Il terzo grado è nell' aere il quale per essere atto a ricevere, i vapori e le
essalazioni di due più inferiori elementi, viene a esser assai meno trasparente del fuoco. Il quarto
grado è quello dell' acqua la quale tanto manco traspare dell' aere, quanto più partecipa de' vapori
grossi e terrestri.</p>
<p>Il quinto grado è in quelle misture nelle quali la natura dell' acqua e dell' aere predomina, come
è il Cristallo, il Diamante, il Vetro che vien dall' arte, e molte gemme delle quali ragioneremo
brevemente con più accomodato proposito. Fra questi corpicini misti e trasparenti si annovera
ancora lo Alabastro il quale per la pienezza della materia poco traspare. La terra però non ha
trasparenza per la sua estrema grossezza e sodezza, la quale riceve nella superficie il lume e in essa
nascono e veggonsi i veri colori. Di questi cotai corpi perspicui, ho fatto replica distinta accioché
sia ben considerato come de i medesimi corpi si possano fare perfette imprese, impercioché
pigliandosi di qual si sia di essi, s' habbia per guida la notizia vera c' haver se ne dee, e di già si
vede ricevuto nell'Academia degli Affidati uno specchio ch' ha proprietà d' Impresa.</p>
<p>Hora perch' ho detto di voler trattar con proposito delle gemme le quali rappresentano varietà
de' colori, non debbo mancare, e primamente dico dello Smeraldo gioia di molto diletto e di molto
pregio, ma non trasparente, il quale rende giocondità all' animo e a gli occhi, contenendo in sé
essistenza di maravigliosa verdura, il cui colore fu il primiero ornamento della terra nel principio
del mondo. e hoggi è stupendo il Catino della Illustrissima e felicissima Republica di Genova, il
quale ancor che si dica esser quel vaso ove cenò GIESU' CRISTO, lasciando però questo da banda,
è veramente preciosissima Gioia e d' inestimabile giocondità a' riguardanti. Plinio nel quinto capo
del trentesimo settimo libro afferma che gli Orafi intagliando lo Smeraldo, stanchi per altri affari,
divengono gagliardi e la lor vista col riguardarlo si ricrea, e gli animi da malenconia oppressi, si
restaurano. Ho detto questa degna pietra non esser trasparente con ciò sia cosa ch' ella grandemente
partecipi della terra. Un' altra gemma si trova di verde colore simile allo Smeraldo, e è fra le
preciose secondo Plinio all' ottavo capo del 37 libro chiamata iaspide, non è pero il suo colore così
fino, e da questa pietra ne procedono alcune altre, per quanto lo stesso Plinio ne scrive, E fu in
Roma questa pietra publicata per impresa sensuale. Impercioché essendo un gentilhuomo inamorato
di bella donna e avendo un rivale di maggior stima e di maggior fortuna di lui, il quale suo rivale
havendo per impresa uno Smeraldo finissimo con motto SPERANZA VERA, e egli dipinse la
IASPIDE, con un motto che inferiva MINORE SPERANZA E MAGGIOR AMORE e fu stimata
esser fatta con molto giudizio. In Elide ne nascono in quantità, e concludo poter cavarsi gran
costrutto in simiglianti gioie per prevalersene nelle imprese.</p>
<p>Parimente la gemma turchina, ciò è azurra, o, cilestre è ancora in pregio e è di virtù
maravigliosa, servando e liberando dalle cadute di cavallo i cavalcatori, come di ciò se ne veggono
giorno per giorno manifestissime isperienzie, e non è pietra trasparente, dovendosi avertire ( come
si è detto ) che i colori veri sono contenuti ne i corpi misti e solidi, si trova ancora questa gioia
turchina essere stata usata per impresa sensuale, dinotando esser caduto dalla fortuna, ma non
oppresso dopo ciò che si dirà del Diamante gemma trasparente? Il cui lampeggiamento è a guisa d'
una picciola fiamma che d' accesa lucerna esca la notte, e ha forza dolcemente di abarbagliare gli
occhi de' riguardanti. Di questa gioia che con maraviglia traspare, quattro sono le spezie ( dice
Plinio ) ciò è indica, arabica, macedonica, e cipria, e ce n'è una spezie di color di ferro, e con tutto
ciò intrinsecamente riceve il chiaro. Vogliono alcuni che 'l Diamante indico sia il più prezioso il
quale è di tanta forza che posto a lato della calamita non la lascia tirare il ferro. Questo medesimo
dicono non potersi rompere non liquefare non forare, e benché Plinio dica che si spezza col sangue
del Becco, fattosene più volte isperienzia, non si verifica. E' detto Adamante ciò è
“indomabile”. Tuttavia hoggi dì, se ne veggono lavorare intagliare e forare a
beneplacito dello artefice, dell' altre tre sorti se ne trova che non sono di molto valore.</p>
<p>Il Diamante del qual parla Platone nel suo “Timeo”, per detto di tanto Filosofo è
quello che per qual si sia percossa non si rompe né si ammacca, e le sorti tutte di questa preziosa
gemma si vede che nascono da humore tenerissimo e liquido resultato da ben disposti vapori della
terra, con tutto ciò a gli scrittori antichi e moderni io mi rimetto, basta che tener si dee esser corpo
trasparente tenendo più allo scuro che al lume con una chiara lucidezza da altro lume all' oscuro
percossa, con ciò sia che al sole poco, o, nulla risplenda. Questa tal gioia è usata per annello da
ogni suppremo e mediocre personaggio, e è stato ricevuto per impresa dall' inclita e generosa
famiglia de' Medici in Fiorenza; la quale è uno annello con un diamante e tre penne di colori diversi
fu ancora impresa d' una gentil donna giovene e bella la quale con fede di matrimonio havendo a un
suo inamorato ceduto, e egli poi partitosi come mancator della data fede, ridottosi nella corte di
Francia, la bella e saggia giovene gli mandò un diamante che parea fino, legato in annello, e era lo
stesso diamante falso, con una parola intorno all' annello cioè “di amante”, fu
presentato l' annello, non sapendo l' amante il vero significato, mostratolo a molti e finalmente
venuto nelle mani del Re. Subito trovò il vero senso delle imprese nella parola DIAMANTE
compresa la falsità della pietra, cio è: “ANNELLO DI AMANTE FALSO e mancator di
fede”. Del cristallo potremo dire esser più trasparente assai del Diamante. Imperò il cristallo
ancora è generato da humore aqueo, come dalla neve la quale in luoghi freddissimi e dove mai non
percuote il Sole per anni e centinaia d' anni fatta durissima, vien convertita in cristallo, e quanto più
longo tempo è stato al freddo, tanto più si è indurito, e tenuto più perfetto del quale se ne fanno vasi
tenuti cari a paragon quasi dell' oro, e sarebbero veramente di pregio maggiore se non fussero così
fragili e si è usato ancora per figura d' Imprese come si è poco adietro detto dello specchio.</p>
<p>Del vetro si potrebbe anco ragionare il quale ben lavorato sembra spesse volte cristallo, e rende
maraviglia in mano dell' artefice con ciò sia che a indurirlo s' adopri il caldo, e la natura in generare
il cristallo adopri il freddo.</p>
<p>Hor mi conviene di ragionar del Iacinto il quale è di rosso colore non troppo acceso, altri
voglion che tiri al ceruleo, e è per vista lontano dal rosso, ha virtù di defendere l' huomo dal folgore
quando non sia stato da altri portato, legato in annello da mano micidiale. Arnaldo scrive la
proprietà di questa pietra, e dice che difende altrui da tutte le morsicature e è durissima da
intagliare, e dir posso di haver veduto e toccato con mano uno Annello ornato in legatura di detto
Iacinto, intagliato con gran maestria e difficultà e rappresenta la testa dello Illustrissimo e generoso
Cardinale gran vela, e è di color rosso alquanto sbianchito cio è non acceso e questo fu a me dal
detto magnanimo Cardinale mandato in dono, non è però materia trasparente, considerata di questo
Iacinto la natura agevolmente potrebbe servire per Impresa.</p>
<p>Il Carbonchio, il Rubino e 'l Piropo stimano alcuni che sieno tutti uno, massimamente c' hanno
lo stesso significato per diversità de' nomi. Il Carbonchio è detto dal carbone acceso, il rubino dal
color proprio, il Piropo dal fuoco, il Rubino dicono che difende chi lo porta dalle imbriacanze. Et è
vero che ciascuno di essi accesamente rosseggia di notte assai più che di giorno e se variano di
colore e di quantità, variano di pregio, e sono trasparenti per la qual cosa a tutti i tempi come il
diamante, splendono, de' robini non si truova quella quantità che 'l diamante e servirebbero per
figure d' imprese. Il corallo perfetto è accesamente rossegiante, molti dicono che sia pietra, perchè
si riduce in polvere, molti voglion che non sia pietra perché nasce nell' acque marine, simile ad
alcuni herbe che fanno i rami piccioli a guisa di virgulti e cresce come la pianta fin alla altezza di
due palmi, o, poco meno, non produce frondi né mai si secca se non si sbarba. Imperò Plinio lo
chiama pietra rossa e dice esser portamento religioso nasce in diversi paesi, massimamente nel Mar
Gallico nell' Isole Steccade all' incontro di Marsilia: è però il detto corallo nel principio verde et ha
tenere le bacche, nientedimeno cavate dall' acqua fuori, subito s' induriscono e s' arrossiscono e a
guisa di corna spuntano fuor del tronco loro, nasce ancor questa pietra rossa nel mar siciliano
presso Trapani.</p>
<p>Dioscoride scrive ch' a Siracusa nel promontorio detto Pachino nasce il corallo in gran copia.
Con tutto questo è opinione ch' i migliori sieno quelli che produce il mar settentrionale. Teofrasto
afferma che fra tutte le gemme il corallo è il più ameno e per ciò molti usano di portarlo per
difendersi dal mal caduco, alcuni per ischifar la malenconia, altri li usano per evitare le cose
spaventose e tutto ciò ho inteso da molte persone, ma non ne ho visto scrittura già mai, è però pietra
benchè finalmente rossa, non punto trasparente. Là ove considerata la natura dello stesso corallo
potrebbe servire per impresa.</p>
<p>La perla, o, margarita vien produta dall' ostriche, e è di color bianco con palidezza mescolato, (
come di ciò poco a dietro s' è fatto cenno ) Plinio però vuole che questa gioia contenga il pregio e la
valuta nel candore con un certo vago lustro a somiglianza di bianche e vivaci carni ch' in molte
belle donne si vedono. Oltra di ciò vuol Plinio nel capo trentesimo quinto del nono libro, non
bastare alla perla il descritto colore, se non è parimente grande, tonda, polita e di peso. Da' Romani
fu chiamata “unione”, la quale gioia molto usata dalle donne, vagamente e
amorosamente ( qual fiore in prato ) sopra una bianca gola e un candido petto comparisce, e la
rende più dell' ordinario lasciva. E' la sua polvere agl' infermi grandemente cordiale e vigorosa, con
qualche liquor conferente beuta, e dà maraviglioso nodrimento al natural calore. Recita similmente
Plinio nel luogo allegato che Cleopatra Reina d' Egitto ne portava due pendenti d' ambe l' orecchie
di grandezza straordinaria e di pregio incomparabile, e per mostrare che nella competenza de'
conviti poteva superare Marco Antonio di gran lunga, invitatolo ad un sontuoso pranzo, oltra la
sontuosità di tutti i cibi che più in quelle parti usar non si poteva, per aggiogner maggiore
splendidezza Cleopatra, in uno intengolo con aceto fece liquefare una di quelle perle che valeva
cento sesterzii, onde Marcantonio si chiamò vinto. Io direi la valuta del sesterzio se bene il Budeo
sa che sieno due, ma non voglio entrar in materia che per hora al mio proposito non convenga.
Delle perle si può ancora far qualche impresa havendo simbolo e convenienza con le humane
intenzioni e di già se ne vede una nella Academia degli Affidati.</p>
<p>Del color della perla vogliono alcuni che sia quella gioia nominata Acate, ma non già con quel
lustro e con quella finezza, e pur l' Acate anticamente fu tenuta in molto pregio quantunche non
habbia sferica rotondità. Plinio nel primo capo del trentesimo settimo libro narra che Pirro Re degli
Epiroti ( il quale guerreggiò contra i Romani ) portava legata in annello un' Acate nella quale si
vedevano le nove muse e Apollo che teneva la cetra in mano non fatte dall' arte, ma così
naturalmente impresse, il che a' riguardanti rendeva maraviglioso il giudizio. Potrebbe ancora
essere che esso Pirro havesse eletta tal gioia per sua Impresa, stimando alcuni che la medesima
Pietra habbia virtù d' indurre fede e sincerità negli animi di coloro che la portano, o, vero c' habbia
virtù e forza di fare ciascun che conversa e pratica con chi la porta, amorevole e fedele, e ogniun
può sapere quanto maravigliose sieno le virtù delle parole delle pietre e dell' herbe. E' openione
similmente di molte giudiziose persone che l' Acate d'Enea fusse tal pietra e non qualche huomo e
compagno, con ciò sia che Virgilio non mai dica di lui opere di combattimento, o, d' altro affare in
tanti casi, o, bisogni d' Enea. Escetto una volta nel decimo libro. E se pure fu vero huomo e
compagno d' Enea, per la sua gran fedeltà e sincerità fu forse cognominato ACATE, per le celesti
qualità della sudetta gioia, e non è, come non è la Perla, trasparente.</p>
<p>Il Saffiro che è di colore azurro, o cilestro, o, pavonazzo, che con tai diversi nomi è chiamato e
inteso; affermano alcuni scrittori e particolarmente Arnaldo, esser gemma di virtù stupenda più che
di valuta. Questa, per quanto ne scrive il Cassaneo, s' assomiglia alla apparenza de' corpi celesti,
però è detto cilestro colore e anco al collo del Pavone onde è detto pavonazzo. La voce AZURRO,
non si sa donde derivi per quanto habbia io diligentemente ricercato. Credo però che l' autorità d'
alcuni lo faccia differente dal cilestro, dicendo essi che l' ottavo cielo di colore azurro, in cilestro è
mutato. Quinci, secondo tali, la differenzia si comprende, Dante ancora disse:

<quote rend="block">“In una borsa gialla vidi azurro”.</quote>

Questa gemma è veramente preziosa per le mirabili qualità ch' attribuite le sono. San Gregorio nel
decimo ottavo libro de' suoi morali celebra grandemente il saffiro. Helindo scrittore approvato,
citato dal Cassaneo, conferma questa tal gioia per esser del color del cielo, non sopportare di sua
natura esser tocca da chi non vive cristianamente. Per tanto si legge nel libro della natura delle
cose, simil pietra commovere gli animi di purità a portarla. E' dura, allegra e chiara. Il medesimo
Arnaldo attesta esser gioia splendente, rendendo l' huomo piacevole, benigno e pudico, e è
chiamata gemma santa, disponendo gli huomini a santamente vivere, e a divotamente operare. Per
la qual cosa li santi Pontefici la usano nel regno e in altre habiti, e di poi, che se ne adornano le dita,
ad imitazione di Aron sacerdote di Dio, come ben se ne ragiona nell' Essodo a' capitoli ventiquattro,
dove è scritto che Mosè, Aron, Nadab, Abiù con settanta altri de' più vecchi di Israelle, videro Dio,
sotto il quale era un' opera quasi come di pietra Saffirina e quasi come è il Cielo quando è sereno.
Ezechiello ancora al decimo capitolo dice, la bellezza di Dio e la sua gloria, essere sopra li
Cherubini, quasi Saffiro. Ho voluto brevemente de questa gioia parlare, perché agevolmente si
comprenda la mirabil natura de' colori i quali sono veri e non apparenti in questi corpi ma non
perspicui. Né d' altre gemme scrivere più oltre mi fa di bisogno. Essendo certa verità che li colori,
gli odori e i sapori chiaramente annonziano le virtù nascoste nelle composizioni naturali.
Nientedimeno è ben vero che sia le cose naturali di pregio, come le nominate gemme e l' oro, sono
senza odore e senza sapore, con tutto questo vagliono, nodriscono, e vivificano, come si è detto
della perla, la quale senza odore e senza sapore dà forza e sostanzia alla indebolita natura, e
similmente l' oro potabile senza le due qualità restituisce l' huomo quasi di morto vivo.</p>
<p>Ritorno a dire per la gioconda diversità de' colori essere state le vestimenta alla divisa. Il dotto
e curioso Lampridio scrive che Alessandro Severo Imperadore si dilettò di vestirsi di giallo e di
bianco, e usò gli scudi di guerra dipinti di questi dui colori, i quali dinotavano il suo animo esser
pronto a dar lume a' suoi populi notte e giorno, come fanno al mondo il Sole e la Luna, similmente
volle quel saggio Giovene (che di dodici anni fu creato Cesare) essere stimato e riputato huomo
sapiente e sciente, dalla natura dell' oro e dell' argento e da quella del Sole e della Luna, i quali
dinotano sapienzia e scienzia, il medesimo far volse il Re Davidde il quale edificò una torre, dove
ordinò che molti scudi variamente dipinti come trofeo memorabile fussero spettacolo, altri dicono
che quelli furono da Davide tolti a' nemici, altri che fussero quelli con i quali acquistò egli tante
vittorie, questo si legge nella cantica al 4 capitolo. Ma veggasi ancora come per significati de'
colori, dinoti l' oro non solamente sapienzia, ma parimente fanciullezza, di cui appieno Guglielmo
di Benedetto ne tratta nel soprallegato suo libro. Si legge similmente nel trattato della gloria del
mondo, essere il colore dell' oro attribuito al giorno della Domenica, havendo questa vertuosa
qualità la qual non si corrompe e non ha fetore né altro odore, segno che niuna qualità predomini a
esso.</p>
<p>Il color dell' argento, oltra a quanto si è narrato, dinota infanzia, e nella complessione significa
integrità d' animo, il suo giorno è il Lunedì, il color rosso dinota audacia virilità, carità, e 'l suo
giorno è il Martedì, il colore azurrino significa bellezza d' animo, humiltà e castità il suo giorno è il
Giovedì.</p>
<p>Il color nero è posto per la vecchiaia e è colore del Venerdì e del sabbato, dinota fra le virtù
fermezza come altrove si è inteso.</p>
<p>Il colore verde significa giovinezza, e chi finalmente desidera in tutto di sapere con più longa
lezzione tutti i significati de' colori, legga il citato Cassaneo. Parmi di non seguir più oltra in questo
suggetto, bastando quello che si è narrato e de' colori e de' corpi coloriti trasparenti e de' non
trasparenti, concludendosi che le vestimenta fatte alla divisa usate e anticamente e modernamente,
servivano e servono per uso di coprirsi con vaghezza e non per convenienza di virtuosi disegni
come si richiede alle imprese, e se pur le stesse divise erano e sono spesso chiamate imprese,
imperò propriamente non sono, come nel particolar trattato di esse imprese potrà chiaramente
conoscersi.</p>
</div2>

<div2>
<head>DELLA LIVREA</head>
<p>QUESTA quarta invenzione chiamata LIVREA, ancor che sia vestimento tessuto cucito,
raccamato e intagliato con diversità di cose colorite e con misure e con garbi, nondimeno è venuta
in uso più per pompa e per sottile artificio con ambiziosa distinzione e superfluità che per ritrovarsi
in essa significato conveniente a vertuoso e illustre disegno, anzi è cosa ritrovata per gara, essendo
costume di vestirne e adornarne paggi e staffieri, i quali per quello habito fanno conoscere
distintamente a chi servino, e i colori in confuso poco o nulla significano. Imperò questa voce
LIVREA alcuni hanno stimato che venga da due parole latine, cioè “LIBER ERAM”
volendo essi inferire che quel signore per cotal voce sia prigion d' amore, e che senza amore, libero
era. Veramente interpretazione assai lontana dal buon giudizio perché si vede esser fatta tanta spesa
in segno d' allegrezza e non di mestizia. Io però credo che tal nome, livrea, venga dal verbo
LIVRARE, voce usata in Lombardia, benché il Petrarca la usasse in quel sonetto:


<quote rend="block">
<l>“Io son sì stanco sotto il fascio antico”</l>
</quote>
</p>

<p>Se però ben si pensa questa voce LIVRARE, è con sincopa, cioè LIBERARE, convertendosi il
“b” in “u” come ciò hanno usato in molte voci gli Hebrei e Greci,
onde si dice in Lombardia LIVRALA, cioè “spediscila, finiscila, affrettala”. E mi
persuado che sia vocabolo in ogni altra provincia d' Italia inusitato. In quanto che cotale invenzione
sia detta LIVREA è openione d' alcuni che sia voce forestiera, cioè Francese, dice il gentilissimo e
giudizioso Turresino che in Francia è una sorte di veste foderata di pelle detta Livrea quasi
leporaria, come cane Livrero cioè “canis leporarius”, e li fregi e ornamenti di simil
veste, hanno preso, il detto il nome di Livrea, e in vero tal habito pomposo, secondo me, è dalla
DIVISA differente, ancora che divisa, e Livrea si confondino nella prononzia, una intendendosi per
l'altra, con tutto ciò sono differenti, vedendosi manifestamente che l' una consiste nella purità de'
colori senza molta spesa, onde è communemente usata, l' altra s' aspetta solamente a' signori grandi
per le ragioni sopra dette. Tuttavia questo habito è chiamato dal volgo Impresa perché non conosce
le differenzie tra cose e cose né mi si richiede sopra ciò dir altro per hora.</p>
</div2>

<div2>
<head>DELLA FOGGIA</head>
<p>Questa quinta invenzione chiamata foggia, o forgia, secondo il proferimento d' alcune patrie in
Toscana, è commune in un certo modo alle sopradette invenzioni, per ciò che si suol dire:
“Che foggia d' insegna?” quando non sia secondo l' uso ordinario. “Che
foggia d' arme? Che foggia di divisa? Che foggia di livrea?” con tutto questo, Foggia è una
invenzione che non si può chiamare altrimenti. Alcuni vogliono che derivi da
“forma”. Imperò sono io d' opinione ch' i vocaboli si lascino stare secondo la
commune intelligenzia senza stiracchiarli, poco o nulla importando di farli derivare, massimamente
quando per forza con poca conformità e non necessaria si gli da l' origine lontana mille miglia e cio
si dirà nel trattato della vera impresa e motto. Essendo vero ciò farsi più presto per iscropulosità che
per bisogno, e dove non è bisogno soverchia è la fatiga. Per tanto affermaremo la FOGGIA dinotare
habito, o vestimento, o vero qual si voglia altra cosa venuta dall' arte, come dir cappa alla
spagnuola, saio e scarpe alla Francese, scimitarra alla Turchesca, invenzioni ritrovate in Spagna, in
Francia, in Turchia, e venute in uso in Italia. Parimenti le Foggie ritrovate in Italia, vanno ancor
fuori, si che questa invenzione ha la sua proprietà. Niente di meno se ben si considera, suol dirsi:
“Questa è una foggia di vestire, questa un' altra, quella è vaga e lasciva, questa è goffa e
sgarbata, quella ha del leggiero, questa del grave”, e ben sopra di ciò scrive il Boccaccio nel
suo “Laberinto”. Primieramente le donne alle foggie nuove non consuete, alle
lascivie e alle pompe disdicevoli si danno.</p>
<p>Per la qual cosa chi usa foggia nuova e soverchia né convenevole, tanto per una inusitata novità
quanto per ispendio eccessivo, è chiamato huomo sfoggiatore, vano e scialacquatore, cotal voce,
Foggia, s' applica ancora a' costumi dell' huomo, come dire: “Questo vive in una Foggia e
quello in un' altra”.</p>
<p>Si suol dir similmente, ma non con pertinenza: “Che foggia di ridere ? Che foggia di
praticare?” E ciò s' intende per modo metaforico, cioè per similitudine. Là onde chiaramente
si vede come per una malehabituata usanza, si dice foggia, maniera e guisa di differenti prononzie
con un solo significato. Odasi il Petrarca:

<quote rend="block">
<l>“Poi fiammeggiava a guisa di Piropo”</l>
</quote>
</p>

<p>Si sarebbe ancor potuto dire, in foggia di Piropo e in maniera di Piropo. Canta similmente il
Petrarca:

<quote rend="block">
<l>“A guisa di chi brama e truovi cosa</l>
<l>Onde poi vergognoso e lieto vada altrove.</l>
<l>E so in qual guisa</l>
<l>L' amante con l' amata si trasforma. Dice parimenti</l>
<l>Mi darà penna in guisa di colomba.”</l>
</quote>
</p>

<p>Queste tre voci però foggia, guisa, maniera, come sono differenti di nomi, di sillabe e di
prononzie, così sono di diverse significazioni e sono voci schiette che non derivano. Imperò foggia
propriamente dinota novità e diversità di vestimenti che vengono dall' arte, onde si dice:
“Che bella foggia di saio”, e “Con che bella guisa di saio”
“Che bella o brutta foggia di calze” e non: “Che bella maniera di
calze”, diremo parimente: “Che bella foggia d' arme o, d' impresa”, e non:
“Che bella maniera” né ancor: “Che bella guisa d' arme”, si dirà
propriamente o: “Che bella maniera di costumi e che maniera di procedere” e non:
“Che bella guisa”, o: “Che bella foggia”. Di qui viene che quando le
parole non sono bene intese, rendono sensi confusi e cagionano ignoranzia, con adulterare le
parole. Parrà forse ad alcuni ch' io vada col mio balestro troppo lontano dal segno e che trattando
della foggia per mostrarla differente dalle proposte invenzioni e molto più dalle imprese, sia io
entrato a parlar di GUISA e di MANIERA. Tutto ciò ho io fatto per avertir coloro ch' usano guisa
per foggia e per maniera benchè alcuni habbino usate indifferentemente queste tre voci.</p>
</div2>

<div2>
<head>DEGLI EMBLEMI</head>
<p>La VOCE “Emblema” è greca, usata per titolo d' un suo libro dal divin Alciato, e
lo stesso emblema è una interposizione, o vero composizione di più cose, materiali diversamente
colorite e insieme maestrevolmente congegnate. Imperò alcuni si trovano i quali dicono essere stato
il detto libro, primieramente stampato senza le figure, ma dopo alcun tempo, furono da quel gran
Iureconsulto giudiziosamente aggionte, più per vaghezza e per bella vista che per più chiaro
intelletto di quella mirabile Poesia. Gli Emblemi però (come si è detto) di varie materie contesti,
diversità di colorite figure rappresentano, e la nostra materna favella forse meglio che la latina gli
distingue e specifica, per ciò che diremo la TARSIA primieramente essere componimento quasi d'
infinite particelle di legnami, come di Buffo d' oliva. Teglia di noce, d' olmo, e d' altri sorti d' arbori
le quali sono e di colore e di taglio commodi e facili e atti alle composizioni di figure diverse, il che
si vede in molte chiese e conventi e sopra tutti in Chiosure principal luogo di San Benedetto nel
Territorio di Siena, parimente alla Certosa di Pavia, in Santa Maria Maggiore di Bergomo, in San
Domenico di Bologna, dove sono quasi come in chiosure, cori con alcune sedie e parapetti di
stupenda maestria, nel Duomo di Cremona che non cede a qual si sia altra maravigliosa opera di
simigliante manifattura e di molti altri conventi potrei dire, ripieni di questi simili ornamenti. L'
opera ancora fatta alla Gemina si può chiamare Emblema perché si compone pur di particelle, fatte,
o d' oro, o d' argento, e d' oricalco e d' altri metalli i quali ad opera così sottile concorrono, si sa
anco di gesso, la qual manifattura si vede nell' armi cavalieresche, in baccini in boccali in tazze, in
Helsi di spade e di pugnali, si fa questo artificio similmente, o in gran parte con intaglio e paiono
particelle l' una con l' altra congiunta, e è veramente opera di molta spesa e valuta.</p>
<p>L' ornamento musaico, o museato è ancora significato per Emblema, il quale ornamento
vogliono che fusse ritrovato da' Gothi. Fu ancor molto in pregio presso i Lombardi, e ciò si vedeva
più ne i tempii che nelle habitazioni secolari, la cui materia non è se non una mistura tenace di
colori fini e diversi riccamente compariscevoli, le quali composizioni si veggono in molte chiese d'
Italia e di Spagna, e sopra tutte a Roma in Santa Maria Maggiore. La materia molti chiamano
stucco, e lo stesso stucco è artificiosamente fatto con gesso ben pesto, mescolatevi altre cose
conferenti alla tenacità, e alla vaga compariscenza, facendo mirabile e ingegnosa vista, tal mestura
però è simile all' auripigmento il qual naturalmente (come Plinio ne scrive) si cava in Siria.</p>
<p>La Miniatura medesimamente può dimandarsi Emblema, avenga che più che altro la varietà de'
colori s' adopri, e oro e argento scagliato i Miniatori a tale artificio congiongono, e le cose tutte ch'
a simil magistero convengono, sono di fini e diversi colori incorporate, si pianta cotale manifattura
in carte massimamente pecorine e è per certo maraviglioso lavoro, dove si veggono bellissime
figure che diverse historie rappresentano.</p>
<p>L' incrostature con parte d' intagliature dir si possono Emblemi, le quali tutte insieme come si è
detto) latinamente si dicono, hor celeature, hor museate, hor vermiculare, hor testellate, hor
segmentate, con altre nominanze,secondo l' uso delle lingue e de' paesi. L' incrostatura adunque è
quella d' ogni sorte di marmo, o d' altra pietra fatta e congegnata nelle pareti, massimamente delle
chiese, e questo si può vedere in Santo Adriano sotto Campidoglio verso l' arco della pace, o di
Faustina, ancora che quei marmi quasi in gran parte si sieno staccati e caduti dalle pareti.</p>
<p>La intagliatura si fa maestrevolmente su' marmi, come con incomparabile artificio nel Duomo
di Siena si vede, quivi in tal foggia con stupor d' ogniuno tutte le historie sacre vecchie e nuove si
rappresentano. Il Budeo nelle sue annotazioni chiama Emblemi l' opera vermiculata con conserto e
adattamento di minute tavolette di legnami a proposito e di metalli. Si prende parimente l' Emblema
per vestimento cucito con diverse colorite pezzuole di panno e di seta, ch' anticamente e hoggi si
chiama GIORNEA, si piglia ancora lo Emblema per una tesatura di parole. E questo afferma Tullio
in “Bruto” dicendo:

<quote rend="block">“Non vedresti mai parola in luogo veruno se non in foggia di
vermiculato Emblema accomodata”.</quote>

Similmente nel “Perfetto Oratore” dice del collocamento delle parole, cioè tanto
vagamente sono poste nella orazione, quanto le tavolelle con opere di Tarsia nelli Cori, e nelli
palchi, o soffitti che dir si voglia. Plinio nel trigesimo quinto libro pone che di marmo raso si fanno
l' effigie delle cose animate cioè effigie come si vede in un' antica chiesa in Ravenna dove essendo
stato segato un marmo fino in una parte incrostata nella parete a man destra, entrandosi per la porta
ordinaria, si discerne un Prete parato all' altare in attitudine di dir messa, lineato di rosso per le vene
del marmo, infinite veramente sono le figure ne i marmi segati e di diverse apparenze, le quali
potriano chiamarsi Emblemi naturalmente negli stessi marmi segati. Ma non bisogna che io sopra
questa materia più mi estenda, poi ch' a bastanza si è inteso che cosa sia Emblema e a quanti
artifizii e naturalità si possa applicare, per ciò con mirabil giudizio l' immortale Alciato di questo
titolo chiamar volle la sua, sopranominata Poesia morale, e religiosa. E' egli ben vero haver lui
usato alcuni emblemi con semplici figure per la qual simplicità non si ponno propriamente chiamar
Emblemi, dovendo esser composti di più figure, anzi di molte e molte, come diremo la figura della
nottula sola, assomigliata alla cieca openione di molte filosofiche sette. La capra ancora ch' allatta il
lupo, essendo due sole figure non è propriamente Emblema, ma con prudenzia assomigliate alla
ingratitudine. Li frutti della ficaia similmente essendo un solo arbore, non può dirsi Emblema,
imperò convien mirabilmente con la moralità, ponendo quel la ficaia in precipitose balze, li cui
frutti sono solamente devorati da corvi e da cornacchie, dinotando esser quelli presi per le ricchezze
godute da huomini scelerati. Similmente non è Emblema, l' olivo a cui s' appoggia la vite essendo
due sole figure, avertendo l' huomo prudente non dilettarsi del vino. Alcune altre figure si veggono
tirate a proposito di moralità e di religione. Le quali per esser non più che due, non si deono
chiamare Emblemi. Con tutto questo non resta che 'l Titolo non sia in tutto a proposito di quel
dottissimo Poema poi che la maggior parte senza comparazione conviene al bel Titolo. Aristotile
ancora chiamò “Metteora” il libro delle sublimi generazioni, e pur simigliante Titolo
a gran parte non conviene, quanto finalmente si è detto sopra l' Emblema, è approposito per
escludere simiglianti figure dalla proprietà delle Imprese e per far vedere quanta differenzia sia fra
l' Emblema e le sopranarrate invenzioni, le quali veramente sono fuor di ragione alcune volte
nominate imprese. Essendo le dette invenzioni tra sé diverse, ma tutte poi dalla proprietà delle
imprese lontanissime. La qual cosa meglio si discernerà nel trattato di ciò che sia propriamente
IMPRESA.</p>
<p>Per seguire l' obligo preposto mi si richiede per ordine il ragionar de' RIVERSI delle Medaglie,
conciosia che li riversi sieno stati accettati, e approvati per figure d' Imprese, parendomi in ciò, sia
stato incauto il pensamento d' alcuni rimettendomi sempre ad ogni buon giudicio. Io per tanto sono
per trattar de' Riversi con brevità e le qualità proprie di essi faranno giudicare quanto il Riverso per
Impresa manifestamente disconvenga.</p>
</div2>

<div2>
<head>DELLI RIVERSI DELLE MEDAGLIE</head>
<p>RAGIONEVOLMENTE mi si richiede ch' io dica qualche cosa della medaglia poi ch' a
servigio di essa sono stati usati, i Riversi. La medaglia è certamente antichissimo ritrovamento il
qual serve per historica memoria di quei personaggi che con valore e autorità d' imperii nello
essercizio militare s' affaticorno. Fu questo ritrovamento per più stabile ricordanza degli altrui fatti
egregi, imperciò che la memorie delle scritture sono sottoposte a mille pericolose occasioni e di
fuoco, e di fracidezza, di malignità, di trascuraggini, di rovine di case e di città, o per guerre, o per
sommersioni, oltra che gli scrittori erano pochissimi quando comminciorno le medaglie ad usarsi,
le quali poste sotterra migliaia e migliaia d' anni si sono conservate e si conservano, un' altra
ragione rende dignissimo di laude questo vecchio ritrovamento, la quale è che vedendosi la propria
similitudine e lineamenti del volto de quei personaggi antichi o, in oro, o in argento, o in qual si
voglia altro metallo bene improntato, rende i riguardanti molto admirativi né si satollano di mirar
fiso quella imagine con in comparabil diletto, comprendendo in quei liniamenti e in quei profili la
prudenzia, la riverenzia, la terribilità, il decoro e 'l valore di quei famosi che con la sapienzia e con
le fatighe si guadagnorno la vita e 'l nome immortale. E poi la medaglia dal metallo ( senza
stiracchiarla ) denominata, usata quasi da tutte le nazioni del mondo, ma molto più da' Romani,
come quelli che molto più dell' altre nazioni attesero all' opere degne di eterne memorie.</p>
<p>La più antica è stata tenuta quella di Iano, o Noè e egli per commune openione fu di questo
artificio primo inventore, in una banda della detta medaglia è una testa con due faccie humane nell'
altra banda per riverso è un rostro di nave cioè, o poppa, o prora e se ne trova in Roma e ne è fatta
grandissima stima. Alcuni che fanno professione di medaglie e sopra ciò spendono e hanno speso le
migliaia e migliaia de scudi, tengono che le due faccie habbino del proprio e del simile e che Iano si
fusse fatto ritrarre giovene senza barba da un lato, e da l' altro con barba, alcuni stimano, che le due
faccie non habbino del proprio, ma che servono per imprese e le due stesse faccie di Iano sono da
una banda, e dall' altra, e il rostro della Nave per Saturno Sabazio compagno di Iano e a lui
rifuggito per la persecuzione fattagli da Giove Belo Monarca de gli Assirii, come di ciò narra
Beroso. Nacque in Roma disparere molti anni sono, qual sia più antica invenzione, o la medaglia, o
la statua. Certi liberamente dissero con l' autorità di Mosè, esser più antica la statua e senza
comparazione, perché sappiamo come nel principio del mondo Dio santissimo fece la statua di terra
e insoffiolle lo spirito vivente, volse che fusse il primo huomo, padre di tutti quei che furono, sono
e saranno. Altri furono, i quali accettarono quella autorità onde la statua è della medaglia più antica,
ma contradissero con mostrare doversi intendere delle medaglie e delle statue fatte dagli uomini,
per la qual cosa fu concluso la medaglia esser più antica, e benché fusse preposta la statua di Belo,
che fu origine dell' idolatria per conto di Nino, e preposta quella di Prometeo, nientedimeno la
medaglia di Iano che fu inanzi, a Belo a Prometeo e a Nino, ottiene il primo nome antico sopra ogni
artefizio humano. Taccino i Greci i quali per poca notizia c' hebbero delle cose, attribuirono
scioccamente e vanamente le invenzioni a chi loro parse. La fattura della statua adunque a Dio s'
attribuisca e non a Prometeo, e perché non seppero più inanzi attribuirono ancora l' uliva a Minerva
come di essa inventrice. E pur si legge che simil arbore fu avante al diluvio grande, un ramo della
quale fu portato dalla colomba a Noè in certezza che l' acque erano scemate. Virgilio parimente
precipitò in così manifesto errore, nel quarto della sua “Georgica” quando vuol che
Aristeo Re d' Arcadia fusse inventor del mele. Io ho di questo forse fuor di proposito brevemente
parlato e forse non fuor di proposito poi ch' i Greci ancora s' attribuiscono la invenzione della
medaglia.</p>
<p>Replico per quanto si legge, la statua fatta per mano di Dio esser della medaglia più antica, ma
per mano de gli huomini la medaglia fu prima. E' ben vero che la statua e la medaglia hanno servito
e servono per una perpetua historia dagli occhi e non dalle orecchie compresa. Essendo per ciò vero
che l' effigie della medaglia che rappresenta famoso personaggio, non serve alla mia intenzione
perché solamente ho voluto intendere de' riversi i quali dimostrano in gran parte l' opere egregie de'
passati personaggi, vedendosi per ciò chiaramente come gli stessi Riversi non servono per imprese.
E perché io dissi le medaglie contenere e conservare più sicure le memorie de' passati, però non
dispiaccia se io con brevità sono per dire in qual modo fusse fatta una mistura che la ruggine
agevolmente non consumasse per longhi secoli le medaglie.</p>
<p>Dicesi che la fusione di quella mistura ch' era di rame e di piombo, più forte si faceva quando si
fusse fonduta nel tempo più freddo. Plinio nel suo trentesimo terzo libro al quarto capo, scrive che
dell' oro ( nel qual sia la quinta porzione dell' argento, chiamato elettro) si sa la composizione di
che si fondono le medaglie durissime le quali resistono alla ruggine. Ma quando manca la quinta
porzione dell' argento, o che la porzione sia di soverchio peso, non può la composizione resistere
alla ruggine né alle piegature. Alessandro Severo sopranominato Imperadore, imitò Alessandro
Magno havendo fatto fare le medaglie di puro argento e d' oro le quali resistono alla ruggine, come
ciò si verifica per tante e tante che ogni giorno se ne veggano, ma vogliono alcuni che l' argento il
qual non resiste così facilmente, fusse temperato con qualche altra mascalcia, onde la ruggine non l'
offende, e pure di quelle d' argento se ne trovano. Il segreto di tal mistura hoggi sopra tutti possiede
il cavalier Lione. E' egli ancora la verità che fra tante medaglie che si truovano, alcune hanno li
riversi che sembrano imprese, dinotando l' avenire è proprietà delle imprese e improprietà delle
medaglie. E questo si verifica in quella di Caio Cesare in argento, il cui riverso è un Timone, un
Cornocopia sopra il mondo e un caduceo, le quali figure non significano le cose passate, ma la
intenzione delle cose future, promettendo quel clementissimo Principe, pace, abondanzia e dritto
governo sopra il mondo.</p>
<p>E perché le medaglie di stima e di pregio erano e sono quelle che s' improntavano, e fondevano
con ordine del Senato, nelle quali si vedono “S. C.” però vogliono alcuni che la detta
medaglia non fusse apprezzata, anzi fu giudicata esser posta in publico dagli Adulatori. Tuttavia si
potrebbe credere il contrario, cio è che non gli Adulatori, ma più tosto le persone honorate e degne
per adescar con tante promesse la universal benevolenzia del popul romano. Il riverso della sudetta
medaglia disconviene in quanto che non sia stato ordinato se non per dimostrare le cose passate, e
quelle tai figure dinotano l' avenire. Onde si potrebbe tenere e stimare per impresa.</p>
<p>Si vede ancora la prima medaglia d' Augusto, dopo Cesare, la quale certi belli ingegni tengono
che fusse fatta per impresa, per ciò che nel riverso ha ella una Cerere con le spighe in mano. Io
nondimeno stimo non essere stata impresa, essendo invenzione fatta dal Senato, per tenere i populi
con speranza, promettendo Augusto abondanzia, poi la figura di Cerere assembrava Livia con sua
simiglianza e lineamenti.</p>
<p>La seconda medaglia pur d' Augusto fu d' oro e la testa rappresentava lui del proprio, e 'l suo
riverso non era altro se non “S. C.” ciò è fatta e publicata dal Senato consulto, col
consenso dell' ordine cavalieresco e del Populo Romano, de' quali il consentimento rendeva le
medaglie di maggior stima e di più segnalato pregio. Fu similmente d' Augusto un' altra medaglia la
quale ha la SPHINGE per riverso. Questo molti pensano che sia figura d' impresa, volendo quel
grande Imperadore dinotare che ne gli suoi disegni non voleva esser inteso per più sicurezza de'
suoi importantissimi affari, e la stessa impresa voleva che gli fusse obligo sempre dinante a gli
occhi di non communicar le cose le quali sicure dalle invidie e da gli interrompimenti, agevolmente
si sarebbero condotte a desiderati fini. Tuttavia con altri sensi, per quanto penso, poté quella figura
essere interpretata. Io per ciò, essendo la figura mostruosa non mi posso persuadere che fusse
veramente impresa. Mi rimetto a i giudizii migliori se però non si pigliasse per figura favolosa e
potrebbe essere impresa.</p>
<p>La medaglia pur d' Augusto c' ha il Capricorno per riverso, pare più tosto impresa ch' altrimenti
pronosticato da Teogine matematico ad incomparabile felicità d' Ottaviano Augusto, predicendoli
che sarebbe stato ( come fu ) padron quasi di tutto il mondo terreno. Questa stessa figura porta
Cosmo de' Medici Gran Duca di Toscana, essendo come Augusto, nato sotto il medesimo segno, o
costellazione favorevole. Ancora che non faccia l' huomo felice il favor delle stelle, mentre che egli
non concorre con naturale e artificiale prudenzia e bontà con la sua costellazione. Ottaviano
Augusto non saria stato felice, se con il favor delle stelle non fusse stato Principe buono, e datosi
alle fatighe al buon governo e alle prudenti operazioni. Quanti sono che nascono con ogni favor de'
pianeti, e non dimeno dati all' ozio e alla mala vita, e con l' ozio, con la mala vita han fatto mal
fine? Quanti sono nati con ogni disfavor de' cieli e pure postisi a bene operare, felicemente hanno
finito i giorni loro? Non si legge  che Socrate fu giudicato il più vizioso e scelerato ribaldo di tutti i
Greci, e egli confessò essere ad ogni brutto escesso inchinato, e nondimeno fu essempio d' ottimo
cittadino e filosofo? La felicità ancora del gran Duca di Toscana onde è proceduta se non che egli
giustissimo, prudentissimo e religiosissimo Principe, è concorso con la sua favorevole influenzia?
Taccia chi crede l' humana Natura potere essere sforzata dalle stelle. Perché Davide Re divino,
dice:

<quote rend="block">“Signore sopra tutti i miei nimici mi hai fatto
prudente”.</quote>

Che 'l Capricorno finalmente possa chiamarsi figura di vera e propria impresa, è difficile a
persuaderlo, dovendosi più tosto credere che quello antico e questo moderno Principe portassero
per un segno il Capricorno del loro nascimento, tanto più che a Ottaviano fu pronosticata e predetta
la sua felice costellazione per questo fortunatissimo segno, e questo medesimo veggiamo accadere
al gran Duca di Toscana.</p>
<p>Il riverso della medaglia di Tito è di due corni di dovizia con un caducco onde al publico
prometteva pace e abbondanzia.Né mi par di questa materia trattarne più a longo convenendomi di
non tralasciare il moderno costume de' nostri tempi d' intorno all' uso delle medaglie,
massimamente quelle di Carlo Quinto Cesare e di Filippo Catholico Re di Spagna fatte dalla rara
Eccellenza del cavalier Lione poco disopra da me nominato, in alcune delle quali si vedano per
riverso le due colonne impresa del sudetto glorioso Carlo Quinto, nell' altre e massimamente nelle
monete, ci si vede Giove col fulmine sopra l' Aquila di due teste, in quelle del Re catholico per
riverso ci si veggono altre figure che non sono imprese, e chi desidera farsene più apieno capevole,
legga con attenzione il libro delle Medaglie dal clarissimo e dottissimo messer Sebastiano Erizzo
composto, dove molte dubitazioni degli Historici si rendono chiare e distinte, e confessi ciascuno di
buon giudizio e d' approvata dottrina la fatiga di quel giudizioso gentilhuomo non esser men degna
di lode che quanto in tutte le historie Romane e greche scritto si truova, con ciò sia che la notizia
data de' Riversi, discioglia delle dette historie molte dubitazioni, oltra le traduzzioni del Timeo da
lui tirate dal greco in lingua materna a giovamento commune. E' adunque la verità che la medaglia
altro non significhi col riverso se non la memoria de' fatti de' quali si sia antico, o moderno
personaggio, per quanto si è detto finalmente del riverso della medaglia, si può agevolmente
comprendere non potere né dovere essere usato in luogo d' impresa.</p>
</div2>

<div2>
<head>DELLA CIFRA</head>
<p>La Cifra è stata un sottilissimo ritrovamento il qual tengo che sia il medesimo quasi che lo
Enigma, e questa e quella sono venute in uso d' imprese per non essersi conosciuta la contrarietà fra
loro. Questa voce Cifra truovo essere hebraica, e Enigma voce greca, imperò li significati sono
quasi i medesimi in quanto alla oscurità de' sensi, in quanto all' essere stati usati con artificio e con
servizio, si conoscono per isperienzia diversi. La Cifra per la maggior parte è stata e è a servigio e a
commodità de' principi antichi e moderni, e si usa e mette in consuetudine con infinite maniere,
cioè per via de' punti e de' caratteri. Lo Enigma è solamente per isperimentare la sottigliezza degli
intelletti intorno alla interpretazione de' sensi oscuri. Vuole Aristotile nel libro della
“Poetica” che la forma dello Enigma sia un parlamento fatto di cose ch' insieme non
convengono in quanto alla naturalità, ma sì bene nella similitudine de gli effetti. Parimenti lo stesso
Enigma per composizione de' nomi, non può farsi, ma si bene per traslazione, come dire nel fuoco e
nell' acqua un huomo all' huomo accostarsi, o vero appoggiarsi, e altre cose simili, come ancora si
fa il barbarismo per la varietà delle lingue, così si fa l' enigma per traslazione. Conferma anco lo
stesso Filosofo che ne i bene ordinati enigmi , possiamo trovare le commode traslazioni e è
certamente vero, che quando al parlamento enigmatico sono le traslazioni convenevoli per
similitudine, è cosa manifestissima che 'l traslato è buono questo dice il filosofo nel terzo libro della
“Retorica a Teodette”. Essendo la verità che la traslazione enigmatica usa le voci che
significhino, a fine che le cose non nominate, di maniera si nominino che volendosi poi sapere e
intendere il traslato, non si habbia da gir lontano per intenderlo, ma propinquo, nello stesso libro,
come in quello della “Poetica”, pone il filosofo questo essempio cioè:

<quote rend="block">“Vidi un huomo infocato aereo all' huomo attaccato”</quote>

né per ciò si legge che 'l filofoso medesimo dichiari li due recitati enigmi, sì che in qualche parte
potesse essere inteso. Ma credo che dandosi l' essempio nella nostra materna lingua, si potrà forse
con qualche chiarezza comprendere, massimamente i termini e il traslato. Onde recito un
quadernario d' un sonetto enigmatico, di Prete Marco da Lodi huomo faceto e molto grato alla
immortal memoria del Cardinale de' Medici, del restante del sonetto non ne tengo ricordanza. Cioè:

<quote rend="block">
<l>“Di madre nasce senza padre un figlio</l>
<l>E di quel figlio poi nasce la madre</l>
<l>E chi sia questo figlio senza padre</l>
<l>Che si sanno uno e due, grande è il bisbiglio”.</l>
</quote>
</p>

<p>Qui veggiamo le parole propinque al senso, e il senso non haver che fare con le parole. Sì che 'l
traslato rinchiuso in esse, in un certo modo per la commodità delle parole nell' atto della
similitudine si chiarisce, per la qual cosa il sale si vede che nasce dall' acqua e l' acqua , come
madre, lo genera come figlio, il quale poi si riconverte nella madre, si può intendere ancora che 'l
ghiaccio sia il simile consideresi adunque che l' enigma è fatto di quelle cose che fra sé non
convengono, e non dimeno il traslato chiaro ne risulta, io però mi scuso se non so altrimenti
intendere il filosofo di quel che dice. Molti sonetti enigmatici nondimeno si leggono, de' quali
potrei dire scriverne qualcuno per più chiara intelligenzia di quelli ascosti sensi, tuttavia poi che
sono tanto publici, non prenderò questa fatiga. Solamente recito lo Enigma che mette Platone nel
quinto libro della “Republica” da Marsilio Ficino dichiarato, cioè:

<quote rend="block">“L' huomo non huomo, cieco non cieco, percosse non percosse, con
pietra non pietra, l' augello non augello, sopra l' arboro, non arboro”.</quote>
</p>

<p>Cioè l' Hermafrodito losco percosse con pomice l' ala del vespertilione sopra un sambuco,
molte sono le spezie dello Enigma, imperò questa è gioconda e puerile, concludasi lo Enigma esser
un parlare oscuro e conviene nella oscurità de' significati con la CIFRA, o ZIFRA, e questa alcuni
si sono persuasi esser quel medesimo che la profezia, e altri ancora vogliono che li Hieroglifi sieno
cifre, le quali però sono state anticamente e hoggi sono usate in infiniti modi quasi, e li gran maestri
e personaggi di conto se ne prevalsero e se ne prevagliono per guidare li loro disegni con ogni sorte
di secretezza, perché la Cifra si fa con la diversità de' caratteri, de' punti de' figure, e de' numeri, hor
con caratteri senza le vocali, hora le sole vocali con punti, con numeri e con punti e con consonanti,
altrimenti con parole de' sensi contrarii, e in mille altri modi impossibili a essere intesi. Tuttavia si
ritrovano alcuni che miracolosamente ogni cifra oscurissima sanno disciferare. Gli Spartani usorno
la Scitala, la quale portava ascosi i disegni della Republica agli esserciti loro e anco a i loro
negoziatori, Scitala è detto un topo ragno, altri hanno scritto essere uno stromento che si manda per
avisar cosa di segreto, o vero era una verga, o surcolo, come suol dire il Latino, e se ne facevano
dui de' quali uno restava nella Republica de' Lacedemonii, l' altro portava l' Imperatore dello
essercito scrivendoci intorno con sottile artificio, in guisa che fra loro s' intendevano, e chi ben vuol
saper questo vegga Gallio al Libro decimo settimo nel capitolo nono, Aristotile scrive che cosa sia
la Scitala laconica e uno scrittor moderno parimente ne tratta nel libro de' suoi proverbii. Fu in uso
presso i Medi fra carne e pelle d' animali nascondere le lettere. Fu similmente usato dagli Asiatici
di tosare i capi agli huomini vili e scrivendoci lasciavano rimettere i capegli e poi gli mandavano
dove faceva di bisogno. E' anco openion di molti che le pìstole di Tullio ad Attico fussero Cifre. Si
soleano e sogliono ancora usare figure rappresentate da parole, come dire, Sole, Fiamme, d' Amore,
con dipingere il Sole, il Fuoco, e l' Amore, con le lettere maiuscule parimenti fanno le Cifere, e di
ciò le muraglie, massimamente dell' hosterie, se ne veggon ripiene. Imperò in questi nostri tempi si
usano con tanta oscurezza che non si truova chi le possa interpretare, se non persone rarissime.</p>
<p>Questa voce CIFRA onde habbia origine, è di giovamento saperlo. Io truovo che viene da
SIPHRI vocabolo ebraico, che dinota lettera, SIPRA è ancora intesa per numero, e ciò si legge nel
settimo capitolo de' Giudici. SIPRA si piglia per libro, o epistola come cio si può vedere al libro de'
Re, molte volte similmente s' intende per iscrittura, e questo si truova nel sessantesimo salmo di
Davide, in lingua Caldaica EGIFERA significa “Cancelliere”, è posta parimente
Cifra per abbreviatura de' pochi caratteri insieme annodati, e con diversi legamenti congiunti, si che
una lettera tale, serve per più parole. Quindi chiaramente si vede onde tal voce proceda, la quale i
latini chiamano “scrupus”, e perché alcuni vogliono che la Cifra sia impresa, qui si
comprende agevolmente ( e come si vedrà più a basso) esser in tutto contraria.</p>
</div2>

<div2>
<head>DE' HIEROGLIFI</head>
<p>PIERIO Valeriano a lungo e con lodevolissimo studio ha scritto sopra la materia de' Hieroglifi i
quali dinotano sacre lettere, adoperate da' sacerdoti d' Egitto in espressione de' concetti, o vero de'
segreti divini e erano in sembianza di diversi animali. Alcuni però c' hanno posseduta la notizia di
molte lingue, affermano di non haver mai ritrovato che gli Egizziani fussero privi di caratteri, né
mai hanno saputo che essi in bisogni secolari usassero le lettere Hieroglifice, e di più, questi dicono
di haver notate in molte e molte diverse favelle la facilità d' impararle in modo d' Alfabeti, ma con
gran difficultà in prononziarle. Parimente affermano che caratteri con caratteri hanno
universalmente insieme gran conformità, e levati alcuni tratti di punti e di linee, sono le forme di
essi caratteri tutti simili. E ben veggiamo come la lingua Greca, Hebraica e Caldaica habbiano
conformità con l' Arabica, con la Scitica, con l' Affricana, con la Egizziana, e con tutte le altre che
si veggono in uso publico. Il carattere latino ha manifesta conformità con il Greco, e il Greco con il
latino il quale fu dicono alcuni, avante la Greca favella considerandosi quanto fusse più antica la
nazion Latina, che la Greca il che si può certificare in Beroso, la differenzia adunque fra questi due
caratteri vien fatta dalla numerosa varietà de' tratti usati nella lingua Greca più per varietà che per
bisogno. E fra noi ancora quanti diversi tratti e abbreviature sono ne i caratteri Italiani pur
superflui? Vedendosi differente la scrittura de' mercatanti da quella de' notari, e questa dalla
cancelleresca, e la bastarda? La tonda e la longa, e la spezzata, e la grossa, onde molti, e molti sono
che alcuni caratteri Italiani per la diversità non sanno leggere, non è maraviglia per ciò se dove è
una sola nazione si vegga e si sperimenti confusione di caratteri, quanto più fra paesi stranieri?
Voglio inferire ch' in quanto a' caratteri tutti quanti ne sono al mondo, hanno conformità, e così le
voci articolate di ciascuna nazione, e i nomi delle cose in gran parte conferenti sono, ma la
prononzia li fa dissimili. Ho ciò detto a proposito per inferire che i caratteri Egizziani, come de'
primi populi del mondo, fussero da essi usati prima che si ponessero fra loro in consuetudine i
Hieroglifi. Diodoro Siciliano e il divo Girolamo scrivono che i caratteri con le scienzie furono, con
i nomi, ritrovati e insegnati da Adamo primo nostro parente. Imperò gli animali, ne i quali erano le
particolari similitudini de' secreti divini, servivano solamente a' sacerdoti e non al comune uso di
scrivere. Conciò sia che gli stessi sacerdoti tenessero per profanità prevalersi nel culto divino de'
caratteri secolari. Per questo i medesimi sacerdoti conservavano con diligentissima custodia e
riverenzia quelle note che sembravano animali, o quadrupedi, o volatili, o altri come rettili.
Cornelio Tacito nel secondo suo libro, dove fa memoria di Germanico al tempo di Tiberio e nello
undecimo, scrive che gli Egizziani usavano gli stessi animali per carattere, e s' ingannò di lunga
perché seguì in questo la openione d' alcuni Greci scrittori. Vengo a replicare che da quelli animali
cavavano allegoria de' sensi divini, secondo l' uso della Religione di quei tempi. Si truova però chi
ardisce hoggi di prendere le figure herioglifiche per imprese, e si consideri come mal convenga,
con ciò sia che le figure delle imprese contenghino similitudini particolari con i vertuosi e mondani
disegni, e gli animali hieroglifici similitudini di divinità e di religione, di più che l' Imprese
promettono osservanza di bene operare nell' avenire. E questo è quanto mi è parso di trattare sopra
le nove invenzioni delle quali essendosi distesamente conosciute le proprietà e gli usi, agevul cosa a
ciascuno sarà di comprendere che niuna delle sopranarrate invenzioni ha conferenza non solamente
fra le altre specificate, ma molto manco con la proprietà delle imprese, e acciò si chiarisca molto
più la verità, leggansi le diffinizioni delle qui ordinate nove invenzioni:</p>

<list>
<item><num>1</num>Primamente replichiamo le insegne esser ritrovamenti per dimostrar gradi,
dignità e offizii.</item>
<item><num>2</num>Le armi dinotare nobiltà di famiglie, e distinzione fra esse.</item>
<item><num>3</num>Le divise esser portature per diletto di vista e per significati.</item>
<item><num>4</num>Le Livree esser vestimenti per cagion di pompe, e de distinzioni fra
signori.</item>
<item><num>5</num>Le Foggie essere invenzioni e habiti nuovi e più non usati.</item>
<item><num>6</num>Gli Emblemi esser figure con significati morali.</item>
<item><num>7</num>Gli Riversi delle medaglie esser memoria de' fatti passati.</item>
<item><num>8</num>Le Cifre esser segni , o caratteri che celano gli altrui disegni.</item>
<item><num>9</num>Gli Hieroglifii esser figure d' animali interpretati con sensi divini e con
misteriose similitudini secondo la religione egizziana.</item>
</list>
</div2>

<div2>
<head>DELLA PROPRIETÀ DELLE IMPRESE</head>
<p>E' EGLI pur cosa certissima, per quanto apieno si è detto, che l' huomo mirabil frutto di Dio, è
stato inventore di tutte le maraviglie terrene che venir posson dall' Arte, fra le quali particolarmente
è l' invenzione dell' Imprese, e di queste per obligo mi conviene di dire qual sia la proprietà e come
in essa proprietà si contengano le somiglianze di quei pensieri e virtuosi disegni che gli huomini ne
i desideri honesti e degni di laude, concepiscono, con proposito di ridurli a i felicissimi fini della
vita humana. Questo è veramente il primo e necessario suggetto del presente libro, per la cui
perfetta intelligenzia si è delle sopranominate invenzioni distintamente ragionato, e a ciò si conosca
molto meglio quanto le vere imprese sieno dalle suddette invenzioni diverse, e come nulla, o, poco
insiememente conferiscano, veggiamo però in qual guisa questa bellissima materia sia degna di
sottile considerazione, e contenendo in sé alcune quasi celesti qualità onde ci si fa visibile col mezo
della virtù, la somiglianza della eterna beatitudine. Per la qual cosa si può ben discernere in qual
foggia l' huomo per le similitudini, con tutte le cose terrene e divine s' annodi e s' abbracci. Con
proposito adunque qui si propongono tutte quelle membra ch' al corpo e alla proprietà delle Imprese
proporzionatamente convengono, e in prima si ha da considerare:</p>

<list>
<item><num>1</num>Se la VOCE IMPRESA deriva.</item>
<item><num>2</num>Se è voce equivoca, o, no.</item>
<item><num>3</num>Se è un parlar con cenni come vogliono alcuni.</item>
<item><num>4</num>Se l' abuso di male usar questa voce si può levare.</item>
<item><num>5</num>Se è lecito di usar per imprese tante diverse figure.</item>
<item><num>6</num>Se deono esser più figure in una impresa.</item>
<item><num>7</num>Se le figure deono congiognersi col motto.</item>
<item><num>8</num>Se 'l motto si può chiamar sentenzia, ma prima se è voce che derivi.</item>
<item><num>9</num>Che differenzia hanno le sentenzie co 'l motto.</item>
<item><num>10</num>Quando hebbero origine l'imprese e da chi.</item>
<item><num>11</num>Qual regola si richiede alla loro proprietà.</item>
<item><num>12</num>Qual più conforme definizione si può darle.</item>
<item><num>13</num>Qual sia la vera distinzione di esse.</item>
<item><num>14</num>Gli essempi delle improprie e delle proprie.</item>
<item><num>15</num>A chi meritamente s' appartiene di usar l' impresa.</item>
</list>

<p>Primamente diremo questa voce IMPRESA secondo alcuni derivare dal verbo INPRAHENDO
il cui primitivo è PRAHENDO. Onde latinamente viene per significazione passiva
“praehensus”, ciò è “preso” in lingua materna,
“comprahensus” compreso, “adpraehensus” appreso,
“impraehensus” per buon latino non si usa, conseguentemente in lingua italiana, non
si truova impreso, né manco impresa che da tal verbo derivi, quinci chiaramente si conosce cotal
voce IMPRESA esser da se stessa senza derivazione, il che stimo cavilloso quando alcuni
s'affatigano di far nascer dall'ortica la rosa. E poi chi non sa che le parole sono per la maggior parte
trovate a caso e a compiacimento? Non negando io molti nomi derivare, ma della lingua hebrea e
caldea tutte le parole misteriosamente significano, né si può così dire dell'altre lingue, concludasi
perciò e si tenga per vero esser semplice la voce IMPRESA.</p>
<p>Altri però stimano questa voce, o, parola venir dal verbo latino, IMPRIMO, il che non è anco
possibile, essendo la verità non essere stato in uso già mai di proferire e impreso per impresso, e
impresa per impressa, così quanto più si cerca questa derivazione manco si truova.</p>
<p>Veggasi, oltra ciò, se questa parola IMPRESA è, o no, equivoca. Aristotile nel principio de'
suoi predicamenti dice i vocaboli equivoci e ambigui esser quelli i quali restano solamente comuni
e non proprii, lo essempio è questo ciò è l' huomo in due modi s' intende, o, vivo, over dipinto, per
la qual cosa se ne vorremo sapere la ragione e dell' uno e dell' altro, agevole ci sarà a saperla.
Impercioché le parole univoche contrarie alle equivoche, o altrimente hanno commune il nome, non
la ragione, e per ciò stimano alcuni la parola impresa esser univoca, quando solamente significhi
quella figura accompagnata col MOTTO, e sia equivoca qual hor, s' usi per altro significato. Con
tutto ciò si tiene voce veramente equivoca e ambigua. Ma per non lasciar questa materia senza
haverne piena contezza, dirò come il Filosofo pone nel libro secondo degli “Elenchi”
al capitolo terzo, che tre modi sono del nome equivoco. Il primo è quando la parola significa più
cose, per essempio diremo l' Aquila, che dinota augello, città, nome e cognome, l' imagine del
cielo, la dipinta, la sculta l' intagliata. Il secondo modo è quando si dice e si parla con silenzio che
diversi sensi può dinotare. Il terzo è l' orazione massimamente prononziata di poche parole, come
dire SAPER LETTERE vedendosi che ciascuna per sé sola diversamente significa, ma insieme
fanno un solo sentimento. Ecco pertanto l' ordine chiaro di questi tre modi, per i quali si dà
manifesto conoscimento dell' equivoco a cui non è convenevole di dar semplicemente risposta per
quanto conferma il sudetto Filosofo. Imperò nel secondo modo che è parlar con silenzio, a parere d'
alcuni, si può collocare la natura di qual si voglia Impresa, massimamente di quelle le quali non
sono da' MOTTI accompagnate, con ciò sia che li sentimenti delle stesse imprese s' intendino per le
sole similitudini, ma con pericolo e con troppa difficultà per l' altrui arbitrio di male, o, di bene
interpretarle. Qui finalmente confessar si dee la parola IMPRESA essere equivoca e dubbiosa.</p>
<p>Ma avante che io seguiti più oltra, credo non poter essere opra vana se dico che i cenni sieno un
parlar con silenzio, né disdice punto il trattato di questa materia; forse non altrove in simile
occasione narrata, essendo noi più che certi come il ritrovamento de' cenni sia stato all' humana vita
necessario, avenga che alcuna sorte di essi hora alle fraudi, hora alle burle e hora alle piacevolezze
soglia usarsi.</p>
<p>L' uso però de' cenni per necessità, è quando l' huomo nasce sordo, o, muto, o ver muto e sordo
insieme, i quai difetti veramente sono, o, per natura, o, per casi, o vero per infirmità. Coloro però
che sono muti e sordi per mancamento di natura, come potrebben viver senza cenni? De' quali la
stessa necessità n' è maestra? Concorrendoci sempre il giudizio il quale quanto è megliore, più
appropriati rende i cenni per esser bene inteso ciò che richiede il bisogno. E lo stesso giudizio,
essendo pronto e vivace, fa bene applicare i cenni alle cose e a' concetti dell' anima, e dove ne' i
muti e sordi è manco giudizio, manco sanno ben ritrovare e bene usare i cenni. Per ridurre adunque
questo bel concetto ad agevole conclusione, diremo che non bisognosi noi di cenni, due cose
necessarie naturalmente habbiamo, una è la lingua, l' altra è la voce, la lingua è un dono da Dio e
dalla natura all' humana spezie conceduto, e come dono, o membro, è all' huomo non tanto
necessario per masticare il cibo, per voltarlo entro il palato, per ritirarlo da' denti, per leccar e per
forbir le gingive, quanto perché prononzi e scopra con la voce i concetti dell' anima nostra
immortale. E però è egli certissimo ch' ogni animal irrazionale quasi ha lingua, solamente per
masticare per bere e per leccare, imperò se a essi animali, escetto l' homo, la lingua mancasse,
certamente per la maggior parte non potrebbero se non brevemente vivere. Tutto il contrario si vede
nell' huomo, perché mancando a lui la lingua, per tal difetto non morirebbe, essendo a esso non in
tutto necessaria per vivere, ma si bene per parlare e per palesare le virtù dell' intelletto divino, la
qual cosa è un sensibil testimonio della immortalità dell' anima nostra.</p>
<p>Similmente la natura e Dio hanno conceduta la voce a tutti quasi gli animali; massimamente
terrestri e volatili, senza la quale indarno sarebbe stata conceduta la lingua e particolarmente all'
huomo, ma la stessa voce in due modi si comprende: ciò è articolata e non articolata. La non
articolata è propria a' bruti animali per commodità della vita loro. L' articolata è solamente propria
all' huomo nella espressione delle parole, e non tanto per necessità di corpo quanto è per bisogno
della ragione e dell' intelletto, la qual voce articolata è un altro sensibil testimonio della stessa
immortalità del nostro spirito. Un' altra considerazione si dee haver della voce articolata la quale
secondo la varietà delle passioni humane è anch' essa di suono varia e d' espressione. Però M.
Tullio dice nel secondo della “Natura degli Dei”, la voce esser canora, chiara, fosca,
piacevole, aspra, grave, acuta, spirituosa, debole, gracile, resonante, variando sempre suono per la
varietà de' concetti, e è questa considerazione un altro testimonio dell' immortalità nostra, e benché
la lingua la voce e la sua varietà in tutto dalla materia dependino, nientedimeno hanno tal
dispozione, per servigio dell' anima. Aristotile ancora scrive di questa varietà della voce humana
nel primo dell' “Anima” al capitolo viii. Vuole parimente lo stesso Filosofo che la
voce sia suono dell' animale e che 'l suono sia un movimento di spirito intrinseco il qual di fuori
spinto, percuota l' aere e se ne senta la voce, differente dal fischio il quale è fiato raccolto fra la
lingua e 'l palato e fra' denti, con violenzia mandato fuor di bocca, onde fende e penetra l' aere. La
voce similmente è dal susurro diversa, e questo è fiato riserrato nel Gorgozzule de' colombi, e a
cotale similitudine sono chiamati susorroni colori che parlano in gola, il mormorio similmente non
è voce, ma più tosto fragore, fatto dall' acque correnti, o, vero da venti che l' aere essagitano, il
buffo parimente non si può dir che sia voce, perché procede da' corpi solidi ch' insieme si
percuotono, come legno con legno, sasso con sasso che fanno rimbombamento o, buffo. Il
percuotimento poi che si fa de' corpi di ferro, d' acciaio, di bronzo, e d' ogni altro metallo, escetto il
piombo, non è voce ma suono. Quel de' tamburi de' cembali e de' timpani non è voce, non suono,
non buffo ma strepito, del truono del terremoto similmente è strepito. E' adunque la voce ( come si
è detto secondo il Filosofo ) natural suono dell' animale e non delle cose inanimate, le quali,
massimamente le artifiziose, non hanno voce, ma si bene una certa similitudine e chiamasi suono
con consonanzia, come diremo gli strumenti di corde, o, d' acciaio, o vero di nervi, altri suoni si
sentono pur di strumenti senza corde i quali sono più simili alle voci naturali, perché s' adopra il
fiato onde ne risulta dolcissima Armonia per la più parte di essi. La voce adunque vera è quella
degli animali che spirano e respirano, e fanno quei che spirano e respirano due operazioni con
natural benefizio, una è onde si cagiona il caldo intrinseco, l' altra la voce, replico adunque la voce
essere un percotimento d' aere dalla respirazione attratto, e vuole il medesimo Filosofo che la voce
sola dell' huomo parli e spieghi i concetti dell' humano ingegno in testimonio della sua immortalità
e della mortalità degli altri animali terreni, ho io voluto far questa digressione alquanto dagli
ordinarii concetti lontana, ma non inutile al proposto particolar suggetto de' cenni, poi ch' alcuni
tengono che l' imprese altro non sieno che cenni quinci per levar cotale openione trattarò di essi
brevemente con assai gustevole giovamento.</p>
<p>Levata all' huomo la virtù del parlare e dell' udire, con cenni per indirizzo d' intelletto si fa
intendere in supplimento de' suoi bisogni, quarto sensibil testimonio della immortalità dell' anima, e
che ciò sia cosa chiarissima, chi dirà d' haver mai veduto che qual si sia animal bruto, o domestico,
o, salvatico, che nelle sue necessità habbia fatto cenno veruno? Qui si vede sicuramente ch' i cenni
vengono e procedono dalla divinità del nostro intelletto, né voglio prevalermi d' infiniti essempi ch'
addur potrei de' muti e de' sordi, poi ch' a tutte le hore gli habbiamo dinante a gli occhi. Occorremi
per ciò di recitare un caso d' un soldato spagnuolo, il quale per una infirmità, divenuto talmente
sordo che non solamente non udia le voci, ma né tamburi né arteglierie onde insegnò a un ragazzo
che lo serviva l' alfabeto con le dita d' una man sola, e ne divenne tanto ben istrutto e pratico che
con più prestezza si faceva intendere dal suo Padrone che s' havesse parlato. Questo vidi io e intesi
in una Galea del Principe d' Oria andando per mare a Napoli accompagnando e servendo la Signora
Principessa di Malfetta, cosa non di poco stupore per quel nuovo ritrovamento. Questi sono i cenni
per necessità. Altri se n' usano non per difetto di natura, o per infirmità, ma per alcune commodità.
Altri sono in uso per far burle, e per ingannare, altri in giuochi per diletto, quei di giuochi furono
usati e forse trovati nelle veglie che soleano farsi in Siena, e poi in molti altri luoghi e paesi sono
stati messi in dolce e dilettevole consuetudine, chiamandosi il gioco alla MUTA, dove per la verità
facilmente si conoscono la vivacità degli ingegni e la bellezza de' giudizii.</p>
<p>E' vero ancora che per difetto dell' aere in alcuni paesi, benché di essi gli habitatori habin lingua
voce e udito, necessariamente si prevagliono di cenni, massimamente in una isola vicina alla grande
Scandavia sotto il nostro Polo, impercioché per la molta e continua humidità di quel luogo, tutti
quei paesani nascono col filetto sotto la lingua grosso, fuor di misura, onde la lingua riman legata
fin alla gingiva de' denti dinanzi, per il che nulla o poco si può muovere, e per questo
bisognevolmente quelle genti si prevagliono de' cenni. Et io ho sentito dire da persone illustri c'
hanno navigato e praticato in quell' isola, di haver essi veduto, e che sono stati necessitati
conversando, d' imparare, a far cenni. Ma chi non crede tutto ciò, se in molte persone di questi
nostri paesi per tal difetto, conosciamo la difficultà e quasi imposibilità di esprimere le parole? E la
infelicità della prononzia? Posso ancor io di vista testimoniare che partitomi di Trento per andare in
Vienna d' Austria, e passando per una longa valle chiamata Trogburgh, trovai tutti quei paesani con
simigliante indisposizione della lingua, massimamente quelli ch' al fiume Trog vivono più vicini. I
quali non potendo favellare fanno i cenni sempre ridendo, e di più che maschi e femmine hanno il
Gozzo e nel riso mostrano balordaggine, e di queste persone le meno atte a lavorare, si riducono in
un luogo pio, chiamato Spidaletto.</p>
<p>Nelle montagne parimente di Scozia e d' Inghilterra sono gli habitatori per simigliante difetto,
costretti di accennare e con cenni negoziano, e altro forse non intese il Filosofo il parlar con
silenzio se non parlar con cenni, o forse con figure mute, di qui ( come ho detto ) vogliono alcuni
che l' impresa sia un parlar con cenni e conseguentemente con silenzio. E' egli ancor vero che molti
posson parlare, e pure si prevaglion de' cenni, o per rispetto, o per suspetto, o per dispetto, per
rispetto l' huomo si fa intendere con un cenno perché con parole forse saria tenuto, o per buggiardo,
o per vantatore, per sospetto quando si mettono il dito alla bocca che è segno di suspicione. Per
dispetto quando alcuni si mordono il dito, o crollano il capo, o minacciano, o storcono gli occhi e
altri cenni simili. In questo proposito della varietà de' cenni, mettono un caso in campo, e è che nato
un bambino e subito posto in una selva dove non sia veruna humana consuetudine, anzi herma e
agli huomini inhabitabile, presupponendosi che per volontà di Dio fusse il bambino da qualche
fiera nodrito, come a Romulo intervenne e a Ciro e ad alcuni altri, cresciuto in età di discrezione
non essendo impedito né di lingua né d' udito, né di voce, anzi sano di tutto il corpo, che si dirà?
Che parli? Non havendo hauto commercio humano? O che ne i suoi bisogni si prevalesse de' cenni?
Molti credono che si prevarrebbe di cenni praticando con le fiere, o vero havrebbe compreso il
naturale uso di quella fiera che lo havesse nodrito. Quinci ne seguirebbe che Dio e la natura
havessero a lui conceduto la lingua e la voce indarno, la qual cosa non è da credere perché è
certissima cosa che Dio e la natura non oprano invano già mai, e chi dicesse altrimenti, mancarebbe
di giudizio e di discorso ragionevole. Dovendo noi liberamente credere che l' huomo ( come si è
detto ) nodrito in un bosco, pervenuto agli anni di salda discrezione, per certo ch' ei parlarebbe e a
tutte le cose attribuiria il suo nome, mi si dirà: “E con chi potrebbe parlare?”
Rispondo: “Col Sole con la Luna con le Stelle”, oggetto atto a esser compreso dall'
intelletto humano, perché non è possibile che l' huomo sano di mente e di corpo, viva senza fare
opere d' intelletto e senza favellare potendo, se non con altri almeno con sé medesimo e
attribuirebbe i nomi, o per natural notizia, o per similitudini, e benché non havesse con chi
comunicarli e prononziarli, ciò farebbe col suo intelletto e con la sua reminiscenzia, i quali insieme
nella cognizion delle cose gioiscono, e fanno che la lingua e la voce articolata in questo corpo
esprimano quanto l' intelletto eternamente e divinamente riceve, quasi incomparabile armonia
communicata dall' anima agli organi sensitivi. Ma quando a questa mia ragione non s' inchinino l'
openioni confuse, risolviamoci a tener per cosa certissima che l' huomo non possa in modo alcun
vivere senza il commercio degli altri huomini, perché essendo egli animal conversevole è da
pensare e è da stimar cosa verissima che l' huomo non sarebbe senza gli altri huomini, là onde non
si può né si dee preponere caso tale. Nientedimeno si truovano alcuni i quali presuppongono, anzi
stimano che nell' imponere i nomi alle cose, se si perdessero le lingue, converrebbe di imponere i
nomi e le parole della lingua hebrea, o di quella di Adamo primo nostro parente. Io sopra di ciò
credo che 'l nostro intelletto, o, per notizia naturale, o per infusa applicarebbe i nomi a bastanza.
Concludo la vera impresa non esser bisognevole né di cenni, né di lingua, né di voce, ma sì bene di
vista e di giudizio.</p>
<p>Hora d' intorno all' abuso di questa voce IMPRESA non voglio allongarmi, massimamente che
molte voci di dignità l' accompagnano. E che sia la verità chi non sente a tutte l' hore le genti vili e
plebee essere essaltate dall' Abuso chiamandosi gentilhuomini e signori? A quanti vituperosi hoggi
dì si dà del magnifico? Titolo suppremo a chi per virtù suppremamente merita? Quanti tenebrosi, o
per robba, o per favore, senza merito di scienzie, o di cavallierie, o di signorie sono chiamati
illustri? I quali titoli chi li dà a tali in voce, o vero in scrittura merita di esser notato per adolatore e
per bugiardo. Per questo voglio commuovere a compassione gli animi gentili per l' infelicità della
stessa voce IMPRESA. Qualhor veggiamo qualcuno volendosi far cucire un stivaletto dirà al
ciabattino che l' acconci, risponderà: “Non posso , ho altra impresa per le mani”.
Così dicono i Facchini, i Beccari, i Carbonai, i Zappatori, gli Spazzacamini e simil altra vilissima
razza. Degna cosa adunque sarebbe se possibil fusse, di levar tale abuso, convien però lecitamente
quando si dice che 'l Papa ordina un' impresa contra gli heretici. Filippo mette in punto una
possente impresa contra gli infideli, questo Dotto e quell' altro hanno per le mani diverse imprese
da metterle in stampa. Quindi tal voce viene a essere meritatamente applicata. Ma più propriamente
intendersi dee per qual si voglia figura la quale rappresenti virtuosa e illustre promessa di
honoratamente operare onde se n' aspetta laude e gloria immortale, per il che non è dubbio alcuno
che l' huomo d' ingegno e di valore sempre guarda con l' occhio de' pensieri a dui convenevolissimi
fini, uno de' quali consiste nella honesta commodità di questa vita terrena, l' altro nella perpetuità
del buon nome, e però Salomone disse esser meglio il buon nome che le molte ricchezze. Tuttavia
né all' uno né all' altro di questi necessari fini in quanto al commodo e all' honesto, si perviene
senza virtù e senza travagli.</p>
<p>Essendo verità che la virtù desta l' huomo a disegnar l' acquisto delle due contentezze, e l'
accorta e fatigosa industria le conseguisce. Ma mentre che le virtuose e magnanime intenzioni a'
dui sopranominati fini fissamente mirano, e nelle somiglianze delle figure diverse le stesse
intenzioni si scuoprono, non pervenendosi poi al godimento de' sudetti fini col mezo dell' opere, per
qual si sieno impedimenti, o disgrazie, non resta però che lo spettacolo delle loro imprese non
faccia chiarissima testimonianza agli occhi de' futuri secoli delle lodevoli intenzioni c' havevano gl'
inventori del sudetto spettacolo, e benché l' abuso ( per quanto si è ricordato ) avilisca questa voce
IMPRESA, si è non dimeno tale invenzione usata sempre si usa e usarassi per essere ritrovamento
antico in significato de gli animi agli alti e quasi divini affari elevati, tanto più lodevoli, quanto più
sono difficili e fatigosi. Haviamo ancora detto poco adietro FIGURE DIVERSE per due ragioni.
Una è che l' huomo per arrivare alla felicità de' due sopranomati fini, usa diversi modi di operazioni
e diversi essercizii, per ciò si elegge quella figura che è a' suoi pensieri più conforme. L' altra che se
non fusse la varietà delle figure, non sarebbero la varietà de' disegni, né la vista né 'l giudizio
prenderebbero vaghezza e diletto, come ben dice quel trito proverbio: “E PER TAL
VARIARE NATURA E' BELLA”. Ecco però quanto importi il publicar le imprese, visibil
testimonio degli intelletti civili e heroichi.</p>
<p>E perché da molti sono state publicate le imprese senza motti, tenendole alcuni per parlamento
con silenzio, alcuni per parlamento con cenni, però è bene, per tor via cotali openioni, di tener per
cosa ragionevole e giusta che l' imprese deono esser con l' anime cioè con i MOTTI tanto più che
quante figure si prendono in simil conto, per la maggior parte hanno l' anima di loro natura, o
sensitiva, o vegetativa solamente all' altre in tutto inanimate, si applica l' anima, o per qualità
naturale, o per qualità accidentale, o artificiale con le quali anime li nostri disegni hanno particolare
confacevolezza la quale viene a esser contenuta e espressa da brevi e oscure parole che MOTTI
chiamiamo.</p>
<p>Essendo cosa chiara ch' una impresa senza MOTTO può esser sinistramente interpretata, e
contra la buona intenzione del suo inventore, con ciò sia che qual si voglia figura contenga in sé
diverse qualità e buone e cattive, là onde è in arbitrio de' maligni applicare a quelle sinistri e
dishonesti sentimenti e biasimevoli interpretazioni.</p>
<p>Per ischifare adunque così evidente pericolo è stato saggiamente e forse divinamente aggiunto
il MOTTO alle figure e tanto è da credere che facessero gli antichi ritrovatori di questo gradito
testimonio de' generosi disegni. Per il qual Motto ( pur che ben si confronti con la figura ) si leva
via a' maledici sì temeraria professione, e a loro mal grado danno honorato sentimento a' degni e
illustri propositi.</p>
<p>E perché si è detto che qual si sia figura eletta per impresa ha le sue qualità e naturali e
altrimenti, delle quali qualità altre ( come si è detto ) sono buone, altre non buone, però le buone
sieno in considerazione di chi si elegge la figura che rappresenta cosa essenziale (salvo chi si
elegge i colori ) e da quelle tragga la somiglianza della sua intenzione. La qual somiglianza viene a
essere col senso del Motto, anima particolare di qual si voglia figura, dico particolare a differenzia
di quanto dice il Giovio, cioè che 'l Motto sia assolutamente anima d' ogni perfetta impresa, e
perché quel dotto huomo non considerò bene come s' intendesse tale anima, molti e molti si
potranno persuadere che sia quella la quale come atto e forma, è tutta in tutto, è tutta in ogni parte
dell' animale, massimamente dell' huomo, intenderemo adunque l' anima particolare non atto, non
forma, non tutta in tutto, ma particolare per particolare qualità e proprietà delle figure, dove si
truovino le particolari similitudini delle nostre intenzioni, espresse con qualche oscurità dal
MOTTO anima particolare, la quale oscurità dà veramente maraviglia e porge credito e riverenzia.
E per somiglianti cagioni sono state ritrovate le favole, con le metafore, le Metonimie, le Parabole,
le Prosopopeie, le Parasiopesi, le Homeosi e altre ch' allegoricamente, moralmente, historicamente,
divinamente s' interpretano, certamente maravigliosi velami della sapienzia, usati in confusione
dell' ignoranzia e della profanità. Conciosia che le viziose nature sieno d' intendere i concetti divini
lecitamente indegne. Furono ancora per tal cagione ritrovate la profezie le quali erano annonzii o
per visioni, o per rivelazioni ch' in parole e in figure contengono misterii della eterna e infallibile
providenzia.</p>
<p>Fu e è ancora di senso oscuro la Poesia e massimamente in figure, ma della profezia men degna
assai. Imperciò che la poesia è arte ch' imita e finge con podestà di dire quanto le pare e Horazio
questo conferma nella sua “Poetica”. Tullio similmente dice nel terzo del suo
“Oratore”, rare volte la Poesia haver dignità nelle orazioni, le quali deono essere
dalle favole lontane. Imperò Tullio sapeva bene ch' a lodare, a persuadere e a giudicare più si
prevaleva della efficacia del dire che dell' obligo della verità, oltra che egli e tutti gli oratori si sono
prevalsi degli essempi poetici. Per ciò vuole Aristotile nella sua “Poetica” alla
particola xxvi che la favola sia una composizione delle cose imitate, ancora che spesso s' intenda
per la Scena e per l' Ombracolo, e anco è intesa per molte altre cose; differente però dallo Apologo,
il quale altro non è ch' un parlamento de bestie, de sassi, d' arbori, de fiumi, di terra, di mare.
Voglion di più alcuni la favola, o parte di essa essere un trattato di cose non vere, né verisimili. Io
però tengo che la favola in quanto alla scorza non contenga verità, ma di dentro contiene sensi il
più delle volte morali, o sopra humani. In qualunque modo si sia è da credere simiglianti velami
essersi usati in tempi e appresso tutte le nazioni di stima grandissima, replicando io esser vero che
tutti i concetti dell' anima, o per visioni, o per revelazioni, o per dottrina, o per artificio, e tutti i
significati delle cose in figura serrati, o vero in parole rendono agli interpreti di essi e a' giudizii
penetrativi giovevole maraviglia, giocondità d' intelletto e consolazione di memoria, più assai che si
fussero sanza cotai velami. E che ciò sia la verità dir voglio d' alcune figure e prima della Metafora
la quale è un trasportamento di parole da un luogo in un altro. Onde Tullio dice la parola impropria
esser più elegante e più efficace in senso che la propria, molti essempi si potrian dare, ma veggasi
Virgilio nel primo verso del sesto dell' Eneida:

<quote rend="block">“Così piangendo mette all' armata la briglia”.</quote>

Cioè Enea spiega le vele e giogne a Cuma e ben che queste parole sieno proprie rendono il senso
languido e senza sonorità. Si usa ancor la Metonimia per la quale con dolcezza di giudizio si mette
il nome dell' inventore alle cose da lui ritrovate, per essempio ben sappiamo intenderci Bacco per il
vino, Cerere per le spighe, Marte per la guerra, Minerva per la sapienzia e di più essempi dir potrei.
E' usata ancor la parabola che è una comparazione fra le cose dissimili di voce e di significati. Da
Tullio chiamata collazione. E Cristo nostro Salvatore ha usata tal figura quasi sempre ne i suoi
salutiferi e divini concetti. e a proposito dirò quella di Matteo al 13 capitolo:

<quote rend="block">“Ecco uscito chi semina e mentre che semina, alcuni semi caddero
nella via e gli augelli li mangiorno. Altri caderono fra sassi e nacquero subito, ma non havendo
terreno, furono dal Sole abrugiati e senza radici si seccorno. Altri furono sparsi fra le spine,
crebbero le spine e 'l seminato affogorono, altri sparsi sopra la terra buona e diedero il frutto, altro
moltiplicato cento di più, altro di sessanta, altro di trenta, per questo mirabil modo di parlare, li
Discepoli gli s' accostorno, dicendo: “Perché così oscuramente ci favelli?” Rispose
Giesucristo: “Perché a voi è conceduto di conoscere per cotal modo di dire, i misterii del
regno de' cieli, a gli altri non è dato. E sono quelli c' hanno l' orecchie e non odono, gli occhi e non
veggono, i piedi e non caminano, le mani e non palpano, l' intelletto e non
intendono”.</quote>

E questi sono ( credo io ) che possono far bene, e fanno male, come ignoranti maligni e esclusi
dalla grazia divina. Onde ben disse Virgilio nel sopranominato libro in voce della Sibilla cioè:

<quote rend="block">
<l>“Di lontan di lontan state profani”.</l>
</quote>

Ecco esser vero che la parabola sia una comparazione fra le cose fra sé stesse dissimili. Con ciò sia
che li Semi s' intendano per le parole e i precetti di Dio, e la via, e i sassi, e le spine, sono i petti, e i
cuori degli huomini. Né si dee negare che i concetti coperti da' somiglianti Velami non rendino più
admirabile e venerando sentimento e più sodisfazzione agli intelletti.</p>
<p>E' usata e bene spesso la Prosopopeia percioché dinotando persone finte fa in vece di persone
parlare le cose inanimate. L' essempio d' Horazio è questo:

<quote rend="block">“Che più io Mare e io Terra ardo?”.</quote>

Il favoloso poeta ancor dice:

<quote rend="block">“S' un Sol m' ammazza che farà nascendon' un altro?”.</quote>
</p>

<p>La cortina similmente la quale è tenuta per un Trespide ( ancora che Plinio voglia che sia un
vaso da Tentori ) sopra essa Apollo dava le risposte, e pure Virgilio in figura Prosopopeia e in voce
di Palinuro spiega così:


<quote rend="block">“Ma quel ne t' ingannò la cortina d'Apollo”.</quote>

Qui si vede senza darne, o dirne più essempi e citarne più autorità, come sieno i parlamenti in
figure tenuti per gratissimo oggetto dell' anima e del giudizio né si può dire ( escetto l' historia ) che
qual si sia materia degna di speculazione non si cuopra d' una scorza si ch' a penetrarla convenga la
vista de' purgati intelletti. Non sia maraviglia adunque se la Prosopopeia fa parlare i sassi, e ogni
altra insensibil cosa.</p>
<p>La Parasiopesi parimenti ch' i Latini chiamano preocupazione, è quando un che tace, si fa
intendere esprimendo una meza parola, e è pur questa in uso commune. Voglio tralasciare tanti altri
modi di usitate figure, e solo mi sodisfaccio di dire della HOMEOSI conforme veramente alla
proprietà dell' Imprese, perché cotal parola dinota come la somiglianza conosciuta d' una cosa,
scuopra la non conosciuta d' un' altra cosa, e ciò per essempio possiamo intendere, cioè lo Elefante,
Impresa di don GIUSEPPE SALIMBENI Cavalier di San Lazaro ha diverse sue naturali qualità
buone, e però è stato simile animale eletto per impresa da molti per le diverse buone qualità sue, e
ciascuna d' esse qualità è animata o similitudine particolare agli altrui disegni commoda e
conferente. Fu commoda al m.gno Duca di Savoia Emanuel Filiberto perché conformò la
magnanima sua intenzione alla natura piacevole e magnanima del sudetto Elefante, di sua natura
piacevole e magnanimo. E che ciò sia vero abbattendosi questo animale andando per le campagne
in qualche branco di pecorelle per non calpestarle, le scanza e le scevra con la proboscide, e questo
è il MOTTO INFESTUS INFESTIS veramente impresa propria e di generoso giudizio, testimonio
di quello spirito invitto e reale. E medesimamente questo mirabile animale impresa di Hestor
Baglione, martire essemplare stato in Famagosta per la santa sede cristiana, il qual Cavaliero, ancor
giovinetto publicò questa impresa, per discoprire il suo desio di heroicamente operare, ma per la
età, o per la occasione tardando prese la Elefante femmina che sta dui anni a parturire, e finalmente
non fa nascere un sorice ma un potentissimo animale col motto “NASCETUR”
propria impresa e degna di laude, indovina dell' immortale e celebratissimo fine di quel santo
capitano. Il Cavalier Salimbeni sopranominato ha scelta un' altra diversa qualità nello stesso
Elefante il quale mostrandosi religioso e alla Luna devoto, dentro l' acque entrando la mira
contempla e la riverisce e da cotal qualità scuopre il Cavalier la intenzion sua di vivere
religiosamente.</p>
<p>Ecco da famigliare animale essersi cavate tre qualità e similitudini a tre vertuose intenzioni
humane conferenti e di questa più appieno parlarassi assai chiaro. Però ci può essere che non
disdica una figura esser da più persone accettata per impresa, havendo diverse buone qualità che
servono per anime particolari le quali non sono anime tutte in tutto e tutte in ogni parte. Non mi
stenderò in trattar d' altre figure che contengono divine e humane considerazioni. L' Homeosi
adunque nella maggior parte dell' imprese con manifeste qualità, palesa le occulte. Lecita cosa è
finalmente che noi rimaniamo sodisfatti in haver compreso perché si usa e si è usato la diversità
delle figure, e alcuna volta perché molti ( come si è mostro ) si sono prevalsi d' una figura sola con
diversi significati e perché con esse figure necessariamente si congiognono i motti, e perché la
proprietà delle imprese debba haver dell' oscuro.</p>
<p>Per seguire l' ordine preposto, con poche parole diremo la origine delle imprese esser proceduta
da Dio, per quanto a più commodo luogo trattarassi, dopo Dio, fra gli huomini, essere stato Noè o
ver Iano l' inventore delle imprese. La qual cosa si dee ben considerare e tener per certissima come
non senza lecita cagione si sono le dette imprese di secolo in secolo mantenute in uso. Né ( come
nel principio di questo ragionamento si è narrato ) si mancarà di far vedere nel fine di esso la verità
concorrendoci il testimonio di quanto si dee cotale spettacolo usare, honorare e riverire. La prima
impresa fra gli huomini è quella di Iano scolpita in medaglia e in Roma se ne veggono. Il santo
vecchio haveva per impresa due faccie in uno sol capo, dinotando l' intenzion sua di volere e di
dovere reggere li paesi e le genti con la memoria delle cose passate, e con la coniettura dell'
avenire, per onde le cose presenti felicemente si governano, e sono intesi quei due volti per la
prudenzia. Mi si dirà che con la figura di due faccie non si legga il Motto, rispondo che non è
maraviglia, perché si veggono il più delle volte rose e consumate le materie metalliche dalla
ruggine. Oltra di ciò, quando anco non si fusse allhora usato il motto, non importava, perché la
semplicità di quelle genti, non sarebbe cosa a dar sinistra interpretazione a quella impresa. Con
tutto questo si vede pure che Dio onnipotente per ispettacolo della sua divina volontà, prese l'
Arboro del vetato Pomo piantato nel mezo del Paradiso terrestre prohibendo ad Adamo nostro
primo parente che non mangiasse di quel pomo. Il Motto fu <foreign lang="lat">NE
COMMEDES</foreign> l'Arboro stesso rappresentando la divina Maestà, prohibiva al primo
parente il gusto di quel frutto. L' altra impresa dell' eterno Dio, fu che dopo l' universal Diluvio,
rinchiuse in segno e testimonio all' humana posterità che mai più non summergerebbe con l' acqua
la terra,e mostrò la sua deliberazione nell' IRIDE dove è la certezza della sua immutabile volontà
con questo Motto:

<quote rend="block">
“<foreign lang="lat">NEQUAQUAM ULTRA INTERFICIETUR OMNIS CARO
AQUIS</foreign>”.</quote>

Ecco che alta e incomparabile origine hebbe lo spettacolo delle imprese. E ben che da molti e molti
anni adietro si sieno ritrovate molte imprese senza Motti, e senza regola, e che da pochi anni inquà
molti dottissimi intelletti habbiano sopra ciò dato convenienti ammaestramenti, non dimeno ci si
vede manifesta imperfezzione la qual forse di mano in mano potrà ridursi alla sua vera e antica
forma, perduta nella longhezza de gli anni e caduta in universale dimenticanza, per ciò dalhora in
quà, sono state l' imprese confusamente usate come tutte l' altre cose annebbiate dal tempo, tanto
per improprietà di figure, quanto con disconvenevoli sentimenti e con irregolarità de' Motti.</p>
<p>Però si prepongono da noi per REGOLA cinque capi, questi da essere imitati, quella da esser
comunemente mantenuta nella elezzione delle figure le quali deono rappresentare e imitare.</p>
<p>LA NATURA, overo</p>
<p>L' ARTE, overo</p>
<p>IL CASO, overo</p>
<p>L' HISTORIA, overo</p>
<p>LA FAVOLA.</p>

<p>Escludendosi ragionevolmente qual si sia figura chimerica, mostruosa, humana e impropria,
impercioché nelle chimere e ne i Mostri, come difetto, o superfluità di natura, non può
convenevolmente ritrovarsi veruna certa, e degna similitudine di vertuose e illustre pensamento, se
non sono però chimerichi e mostruosi gli animi e i desideri de gli huomini, desideri ( dico ) non d'
altra radice produtti che dal vizio e dagli sfrenati appetiti, similmente la figura humana non debbe
per impresa accettarsi, conciosia che grandemente disdica per due ragioni, l' una che l' huomo ha
proprietà e non similitudine con l' altro huomo, perché sono d' una medesima spezie, l' altra che la
figura humana sarebbe stimata di lineamenti simile all' inventore di essa impresa, per il che saria
medaglia, oltra di ciò farebbe confusione in deliberare in che attitudine si dovesse dipingere, o
nuda, o vestita, o dritta, o a giacere, o a sedere, o in qual si voglia modo e habito si che
confonderebbe i riguardanti, e ancora saria di mistieri di considerare se havesse a esser giovane, o
vecchio, o di mezo tempo, onde io tengo che più ragionevolmente s' havrebbe da admetter la figura
chimerica e mostruosa che l' humana, salvo però le figure poetiche, come Marte, Venere, Mercurio,
Pallade, Hercole, e simili. Parimente non è da accettar per impresa figure d' improprietà e fuori dell'
habito loro ordinario, come Saturno con un Martello in luogo di falce, Giove con un balestro in
vece di fulmine, Marte con uno spiedo in cambio di Framea, Apollo con una Fromba in luogo dell'
arco e del Turcasso. Mercurio con un boccale in mano e non col caduceo. Nettuno con una sferza e
non col tridente, Pallade con la ronca e non col lo scudo di Medusa, Bacco con una lanterna e non
col Tirso, Hercole con spada e brocchiere e non con la mazza. Amore sbendato con uno archibugio
e non con arco e strali. Le quali improprietà fanno ancora improprii i disegni de gli animi
nostri.</p>
<p>E' ancora la verità che molte figure sono tenute per imprese che non convengono, delle quali
amiglior proposito parlaremo, dovendo io per hora seguir con la regola preposta, quale definizione
più conforme dar si debba alla Impresa vera e propria, perché vari sono degli huomini i pareri, per
onde giudico cosa giovevole se pongo qui in scritto tutte le definizioni le quali molti belli intelletti
stimano per buone e per necessarie, ancora che con diversi generi a una sola conclusione
concorrino. La prima è che:</p>
<p>L' IMPRESA imagine di quanti altri honoratamente disegnano. Altri che</p>
<p>L' IMPRESA sia una espressione d' honesto e lodevole desiderio. Altri che</p>
<p>L' IMPRESA sia concetto, o, pensiero di quanto si dee ben operare. Altri che</p>
<p>L' IMPRESA sia un proposito di conseguir con l' opere honore e laude. Altri che</p>
<p>L' IMPRESA sia indizio d' animo vertuoso e nobile. Altri che</p>
<p>L' IMPRESA sia segno di concetto il quale è nell' anima.</p>

<p>Molte altre definizioni potrei scrivere pur volte e intente a un medesimo fine. Imperò è ben d'
avertire che chi vuol definire qual si voglia cosa, primamente conoscer dee ciò che sia la stessa
cosa, secondariamente quale azzione habbia, terzo se la cosa è fra quelle c' hanno le vere
definizioni, o no. E per queste tre vie l' intelletto sicuramente camina, quando però la cosa la qual si
ha da definire sia di quelle che equivoche sono, o che dall' arte procedono e non si possa dire che
sieno sustanziali. Fa di mistiere trovarle il genere secondo il suggetto. E per quanto dice Aristotile
nel secondo della “Fisica” al testo primo, si dee l' equivoco definire diversamente da
quella cosa che è univoca sustanzia, con ciò sia c' habbiano insieme diversa conclusione. Per il che
Aristotile volse dare all' anima due definizioni, una per via di materia per allargar la strada alle
potenzie dell' anima, per ciò si compiacque di dire che 'l corpo naturale organico è materia nella
quale l' anima è riceuta. L' altra per la forma ciò è che l' Anima è principio formale. Chi dirà
adunque che l' impresa sia atto formale? Niuno per certo, o, vero chi dirà che non sia voce
equivoca? Niuno per certo. e acciò questa differenzia si chiarisca, veniamo all' essempio, e diciamo
che 'l PALAZZO, o quadrato, o, triangolare o, quadrangolare, o, circolare, o, di qual altra figura sia,
essendo cosa dell' artificio, si definirà per le sue parti che concorrono necessariamente e
materialmente a componerlo, ciò è che il palazzo è un componimento di pietra e di calcina e d' altre
cose per commodamente habitarlo. Parimente si definerebbe ogni altro edificio di qual si volesse
altra materia composto. E ben dice Averroè nel capitolo delle definizioni, ciò è che delle cose
artificiali, prima s' appone la materia secondariamente la forma. Do un altro essempio, vedendosi
una figura ben dipinta, si definirebbe essere un componimento de varii colori e d' ombre con
prospettive rappresentando qualche cosa essenziale. Perché in vero le cose d' artifizio sono
componimenti a beneplacito dell' artefice, che componendo, si prevale della figura in concetto, e
dell' ordine in effetto. Per il che nelle cose artifiziose non si può ritrovare il genere che formalmente
conferisca col suggetto. Leggasi Giovanni grammatico nel primo della posteriora e Aristotile nel
settimo della “Metafisica” e Platone nel “Cratilo”. Per queste così
chiare ragioni, note a coloro che sanno, si dee definire l' Impresa, come invenzione rappresentata
dall' Artefizio, e è tale la definizione: l' IMPRESA è componimento di figura e di motto
rappresentando vertuoso e magnanimo disegno. Si dice componimento in luogo di genere, o, di
predicato, secondo che si richiede a suggetti dell' artifizio. Si dice poi di figura perché in essa si
ritruova la somiglianza per la quale si scuopre la intenzione di colui che publica la stessa figura per
IMPRESA, si dice MOTTO che è un parlar breve e alquanto scuro con senso conferrente alla
particolar qualità della stessa figura, di cui è anima particolare, si dice ancora, rappresentando
virtuoso e magnanimo disegno in luogo di forma che specifica la vera e vitale proprietà dell'
Impresa. Avertiscasi ancora che la proprietà dell' Impresa debba consistere in una sola figura, e se
più d' una , non passino le tre, e se pur sono più, necessariamente fa di mistieri che a un fine
concorrino, altrimenti non sarebbe propria e vera Impresa. Lo essempio del concorrere insieme è
questo, ciò è  l' Impresa dell' Abbate Trinchero, sono cinque Grui le quali per paure dell' Aquile,
costrette di passare sopra i monti dove l' Aquile hanno i nidi. La mattina avante giorno, con una
pietra in bocca per non sfiatare, sicuramente passano, e oltra le cinque Grui vi sono le Montagne e l'
Aquile e gli Aquilini su nidi, né per ciò tale Impresa dee esser tenuta impropria, dinotando doversi
sempre tacere massimamente in corte de' principi, a questo un fine mira l' inventor di cotal impresa.
Vero è che s' egli si fusse abbattuto in qualch' altra figura non bisognosa di tante, saria più propria e
di bella vista. E' parimente d' avertire che si può l' huomo prevalere di più figure, ancora che non
concorrino a un fine, servendo per ornamento, o, vero per luogo.</p>
<p>Confermisi finalmente ogni impresa regolata, copertamente palesare qual si sia bello e gentil
desiderio di operare per acquisto d' immortal fama, e per lasciar publicato essempio d' honorata vita
in questo terreno Albergo, a malgrado del tempo e della morte. Si dee adunque questo mirabile
oggetto chiamar promessa di vertuosamente operare, stipulata per il MOTTO sigillo e testimonio
quasi sacramentale. Onde l' huomo d' honore che la sua impresa in publico mette, debbe con ogni
sua forza, ingegno e vigilanzia mantenerla. E quantunque la morte, o qualch' altro irreparabil caso,
la promessa impedisse, tuttavia rimane il promettitore non solamente assoluto del debito, ma
legitimamente scusato e grandemente celebrato per merito de così degno e gradevole desiderio.
Replico per ciò che la vera impresa celatamente dee contenere il suo generoso sentimento, e quando
sia troppo chiaro, adombrarlo col MOTTO, e quando sia troppo oscuro dischiarirlo col MOTTO. Sì
perché le cose difficili a esser intese dispongono a maggior merito l' intelletto e a conseguirle
richieggono maggior fatiga, si ancora che i disegni nobili e magnifici fuggono e schifano la
Iattanzia, perché se con chiaro senso e in parole gonfie si palesasse l' altezza dell' animo, se ben non
fusse, si stimarebbe colui arrogante e vantatore; qualità schife e noiose a gli spiriti generosi e
infiammati d' honore. Darò questo essempio, accadendo bene spesso questi simiglianti casi. Come
dire un gran Principe commettere a qualcun de' suoi fra i primi della sua corte che faccia un tal
negozio bisognoso di prudenzia e pericolosissimo di vita, trovandosi chi tal Impresa spaventevole
accetta, e dica: “Signore, io voglio entrare in questo risico e se fusse altretanto pericolo sono
in tutti i modi per conseguirlo, né conosco paura”. Lo conseguisce ma con quei vantamenti
deroga a' suoi meriti, tanto in somma è la iattanzia alla modestia e ad ogni virtù nimica. Veggiamo
come Alessandro Magno uscito da Hercole d' Achille, come antenati di suo Padre Filippo, e di sua
Madre Olimpia, non pregiò mai le pruove accompagnate dalla Iattanzia, tacque e fece parlar la
pelle del Leone ch' era sua Impresa, ammazzato da Hercole nella selva di Tesaglia, chiamata
Nemea, e si vede la detta Impresa in alcuni riversi di medaglie con la testa del proprio dello stesso
Alessandro, e si legge che 'l Mammea Imperadore volse imitare Alessandro per la coformità del
nome, ma avante ch' io parli della proprietà delle Imprese è necessario che io della natura de' Motti
ragioni. Alcuni credono e hanno in scritto posto la lor credulità, tenendo che questa voce MOTTO
habbia dependenza e derivazione e con gli Argani si sforzano di far derivar la detta voce, dicendo
che MOTTO vien dal verbo MOVEO e che non è da scriverlo con dui “tt”, così
significarebbe MOTO, senso lontanissimo da quello che significa MOTTO, la qual derivazione io
non accetto , sì perché non ha fondamento di ragione, sì ancora per haver noi nella lingua toscana
quasi tutte le parole che non derivano e quelle che derivano, sono per la maggior parte stiracchiate
come sopra la voce Impresa, a longo s' è ragionato, adunque MOTTO non vien da
“moveo” verbo latino, massimamente significando di sua proprietà un senso con
imperfetta testura di parole c' hanno dell' oscuro, onde qual hora s' esprime qualche concetto
dolcemente mordace e argutamente grave, è agli ascoltanti sommamente accetto e giocondo. Li
Toscani da MOTTO, dicono motteggiare, ma quando si prononziano alcune parole che
ridicolosamente fiancheggiano, si chiamano BURLA, GIAMBO, e in latino si dicono
“ARGUTIAE, FACETIAE”, quanto poi diciamo in nostra lingua CIACHIARONE,
CIARLONE, FRAPPATORE, in latino si dice “<foreign lang="lat">DICAX, VERBOSUS,
SCURRA</foreign>”. Più oltra è d' avertire, accioché in tutto si sappia la natura di questa
voce, la quale veramente dee essere di poche parole, ma vivaci e pronte, onde i Latini dicono per
MOTTO, “festivus, urbanus”, così con proposito e con leggiadria è usato per
particolare anima delle Imprese, è anco ben da sapere che 'l motto è differente dalla Burla e dal
giambo perché il MOTTO ( come si è detto ) è di poche parole, e d'una alle volte, ma la burla e 'l
giambo possono essere di molte parole e di lungo ragionamento.</p>
<p>Si truova similmente certe openioni per le quali affermano alcuni che 'l MOTTO dependa dal
verbo MUTIO,IS, verbo latino, che sta per dire “tacendo”, e TERENZIO se ne
prevale, ma tali openioni escano molto fuori dal seminato, perché altra prononzia ha MUTO, e altra
MOTTO, e si risolva ogni bel giudizio non esser possibile che MOTTO derivi se non voliamo far
coi denti, come fa il calzolaio col cuoio.</p>
<p>Parmi ancora di molto giovamento, se mi pongo a palesare altri diversi pareri sopra che cosa sia
il MOTTO, vogliono certi di penetrativa speculazione che COMMA parola greca e i Latini la
dicono MOTTO il cui sentimento è rinchiuso in uno non compito numero di sillabe, secondo il
Filosofo , onde è parte di membro. Altri tengono ch' Inciso sia un termine fra le parole e le sillabe,
alcuni fra parole e parola, o ver fra membro e membro del Periodo che vuol dir circuito, o vero
membro dell' orazione . Altri stimano che 'l MOTTO sia periodo onde è perfetto il senso. E di più
periodi, che 'l latino chiama clausole ancora, si compongono le orazioni, o nel genere dimostrativo,
o, deliberativo, o, giudiziale. Aristotile nel terzo della “Retorica a Teodette”
conferma il periodo essere una composizione la quale essa per sé stessa ha principio e fine e ha una
mediocre grandezza, e cotale composizione è dolce, e chiara, dolce perché fa attento e grato l'
uditore, sempre aspettando di udir cose nuove con qualche determinazione; è chiara, o ver lucida,
perché agevolmente è nella memoria conservata. Similmente non deggio in questo rimaner di dire il
periodo, o, circuito intendersi in due modi, l' uno quando è composto di più membra, l' altro è detto
Supino, ciò è d' un membro, risolvendo il Filosofo di confermare che 'l circuito se è troppo longo,
rende fastidio a ciascuno, se è troppo breve non è circuito. Onde fa precipitare gli uditori per la qual
cosa stimo che 'l MOTTO non possa essere circuito supino, perché se bene il Filosofo ha posta
cotal distinzione, si è risoluto che 'l supino non sia circuito essendo d' una parola , se però non fusse
hebraica con ciò sia cosa che gli Hebrei habbiano quasi infinite parole le quali hanno venti, trenta e
quaranta significati. Trovansi altri bell' ingegni i quali stimano l'orazione pendente, o, vero
convoluta, poter con ragione usarsi per Motto, fondandosi nella autorità d' Aristotile, il qual dice
pur nel terzo libro della “Retorica” che l' orazione pendente è parte di DITIRAMBO,
il quale è di numero fasico, ritrovato da Ditirambo scrittor Tebano, e Horazio si è prevalso spesso
di questo numero quando dice:


<quote rend="block">“<foreign lang="lat">IAM SATIS TERRIS</foreign>”</quote>
o vero:
“<foreign lang="lat">INTER AUDACES</foreign>” le quali parti di Ditirambo
potrebbero servire per MOTTO, ma queste parti che si chiamano orazioni pendenti seguitando le
altri parti insieme unite, rendono la orazione perfetta e il senso assoluto, il MOTTO però non è
obligato a seguir altre parti, ma con imperfezzione di parole, o, vero con difetto, contiene perfetto il
suo sentimento, sì che non può dirsi che sia orazione pendente. Altri ch' ingegnosamente penetrano,
s' arrisicano di dire ch' ogni proposizione dell' Entimema potrebbe esser MOTTO. La ragione detta
della orazione pendente fa che la proposizone dell' Entimema, seguitando l' altre proposizoni, non
possono in modo veruno servir per motto. Confermisi per ciò il MOTTO non poter essere INCISO
perché non distingue né sillabe né parole, non è PERIODO, o circuito, o, clausula, perché è di
poche parole hor col verbo hor senza, e 'l più delle volte è di due e ben sovente d' una. Non è
SUPINO perché il MOTTO è da sé stesso, non essendo, membro d' orazione, oltre a quel più che si
è detto, non è orazione PENDENTE né PROPOSIZIONE d' Entimema per quanto con ragione si è
fatto toccar con mano. Veggiamo in ultimo quello che lo Alunno ingegnosamente e
giudiziosamente ne scrive nel libro delle ricchezze della lingua nostra italiana, vuole egli che la
natura de' MOTTI sia simile alle Pecore che mordono e non fan male, ciò è che mordono ma non
già come i cani perché il MOTTO non sarebbe MOTTO, se nocesse, ma sarebbe più tosto villania.
Si truova per ciò che fra persone ingegnose e discrete si sogliono usare i MOTTI le risa e 'l
festeggiar conversevole e per questo si suol dire: “Il tal GIOVINE è piacevole accostumato
e pieno de' MOTTI”. Similmente i MOTTI sogliono essere fra dolci ragionamenti
assomigliati a' fiori di primavera, a' prati verdeggianti e alle stelle del cielo, e di più che sempre i
MOTTI convertono il cruccio in riso e lo sdegno in piacevolezza, fanno ancora manifesta
testimonianza de' bei giudicii de' pronti ingegni, di graziose nature, e di vere e appropriate dottrine,
di chi però sa bene usarli. Vuole parimenti l' Alunno ( e in questo di lunga s' inganna ) che 'l
MOTTO fa scherzo, con ciò sia cosa veramente che lo SCHERZO sia de' fatti sollazzevoli, e 'l
MOTTO di parole gioconde e ingegnose, e che ciò sia vero, si consideri un proverbio usitato in
Toscana, ciò è:

<quote rend="block">“NON SCHERZAR CHE DOGLIA NE' MOTTEGGIAR DEL
VERO”.</quote>
E se ben si pensa, a pochi è concessa la felicità del motteggiare, essendo cosa certissima che il
MOTTO si gusta fra le persone nobili congregate a festeggiare dove sieno bellissime donne e
huomini sapientissimi, e di conversazione honesta e sincera di molta consolazione è
medesimamente il motteggiare con gravità e più poi fra persone illustri e principi suppremi de'
quali si potrebbe recitare qualche cosa, ma s' entraria in materia tanto grata che si farebbe
dimenticare il fine di questo trattato , convenendomi, massimamente dire ancora come spesso si usi
il MOTTO tentativo e per proposta e per risposta, e ne dirò pur qualcuno. In Roma nel tempo di
GIULIO CESARE nel principio della sua acquistata grandezza, volse per dar quieto trattenimento
al mutato governo, che i primi cittadini si congregassero in un luogo deputato per trapassar tempo,
ma che altro non si facesse se non ragionamenti piacevoli con arguzie e con motti. Occorse,
radunati un giorno, ch' un cittadino essendo stato tardi, trovò occupati i luoghi, onde egli guardando
attorno ove potesse ponersi a sedere, M. Tullio motteggiando disse:

<quote rend="block">“Se havessi luogo ti riceverei”.</quote>
Gli rispose subito:

<quote rend="block">“Maravigliomi, o Cicerone, essendo tu solito di sedere in due
sedie”.</quote>
L'altro giorno comparse un altro cittadino detto Evangelo, dipintore celebratissimo menando seco
dui figliuolini suoi molto deformi, onde gli fu detto: “Perché dipingi, Evangelo, sì bene e
produci figliuoli sì brutti?”. Rispose: “Perché dipingo al chiaro, e ficco al
buio”. Molti altri motti mi sovengono, imperò questa piacevolezza mi trasporterebbe a
longo. Penso dopo ciò, ch' a proposito sia, poi che si è ragionato che cosa sia MOTTO, di
considerare come meglio possa usarsi il modo d' esprimerlo, o, col verbo, o, senza, e se col verbo,
o, personale, o, impersonale, ciò è, o di prima, o di seconda, o, di terza persona, se senza verbo,
miriamo pure quanto ben consuona “<foreign lang="lat">PLUS ULTRA</foreign>”.
Parimente “<foreign lang="lat">AUT CUM HOC AUT IN HOC</foreign>” sensi
veramente d' incomparabile gravità; il primo conferente alle due colonne “ABILA E
CALPE”, Impresa di Carlo Quinto gloriosa memoria; il secondo allo scudo spartano,
Impresa del Gran Marchese di Pescara il Vecchio. Di molti altri personaggi potrei addurre gli
essempi, massimamente il Ramo d' oro, Impresa del Gran Duca di Toscana col motto
“<foreign lang="lat">UNO AVULSO</foreign>”, e quello della divina memoria di
Papa Clemente Settimo col motto “<foreign lang="lat">CANDOR
ILLESUS</foreign>”. In somma di questa maniera i MOTTI suavissimamente consuonano.
Veggasi però se così addolcisce l' orecchie il motto col verbo solo in terza persona. Come fu quello
nell' impresa dell' Elefante dell' invitto martire Hestor Baglione ciò è NASCETUR, il qual motto
veramente alla natural particolarità dell' Elefante mirabilmente conferisce come poco adietro si è
essemplificato ma pochissimi se ne truovano simiglianti. Con tutto ciò se i Motti potessero tutti
farsi senza verbo e con due parole, sarebbe gusto incomparabile all' occhio e allo Intelletto,
impercioché non oscurità e non chiarezza contengono. Tuttavia le intenzioni e le elezzioni delle
figure non sono tali si che non si possino fare i Motti tutti e con più parole e con verbi d' ogni
persona e d' ogni articolo, devesi perciò usarsi considerazione e diligenzia grande. Questo è il parer
mio, nientedimeno mi rimetto a più intendenti di me e a i più giudiziosi in questo suggetto. La
varietà delle openioni mi fa ancor dire in qual lingua vengono i Motti meglio espressi. Io per la
notizia hauta di qualche lingua, giudico la Spagnuola dovere a tutte le altre preponersi, dico ne i
Motti amatorii, ne i festivi e giocondi la Toscana, ne i Motti severi la Todesca, ne i vezzosi la
Francese, ne i simulati la Greca, e in tutte le spezie veramente la Latina massimamente ne i concetti
gravi. Sono però Alcuni i quali hanno usato la lingua Hebrea e per quel poco ch' io ne so giudicare,
la prepongo a tutte le altre con due ragioni. Una che si può interpretare con molti e molti sensi
diversi, la seconda ch' ogni concetto potrebbe essere espresso facilmente e spiegato con una sola
parola. Mi risolvo però che più lecito sia quando una nazione si prevale della sua natia favella che
dell' altrui. Ho bene io conosciuti molti i quali si sono prevalsi della lingua Greca e Hebrea nello
attribuirsi alcun senso di qualche iattanzia s' in nostra lingua si fusse spiegato. Per questo dee
ciascuno pensar bene sì che non possa esser morduto non da modesti che ben considerano, ma sì
bene dagli indiscreti che truovano il nodo nel gionco e 'l fetore nel mosco. Vero è ( come si è inteso
) ch' usar diligenzia e giudizio si dee in elegersi Impresa sì, che non si vada tanto alto ch' occorra
come a Fetonte non sì basso che si possa assomigliare alla Talpa. Ho detto quanto ho saputo sopra
le qualità del Motto. E' hora da vedere nel servigio della proprietà delle Imprese perché i Motti non
possino né debbano esser SENTENZIE ciò è né morali né legali. Non PROVERBII non
INTERROGAZIONI, non Precetti, non ENIGMI. Conciosia che l' Imprese con simiglianti Motti
non possino per ragion veruna havere del proprio, e del perfetto, come si mostrarà, né possino in
modo alcuno havere una certa vera conferenza insieme, però è necessario di trattare sopra più sorti
di sentenzie, essendo la verità che quelle le quali sono di sentimento facilissimo e di commune
istituzione e documento a ciascuno, di nulla conferir possono con la proprietà delle Imprese,
similmente con esse non convengono in luoghi de' Motti l' altre cose nominate poco di sopra, delle
quali sentenzie, proverbii, interrogazioni, precetti, enigmi sono in procinto di ragionare,
persuadendomi c' habbia da esser di molto giovamento sapere quanto sieno i Motti differenti dalle
proposte sentenzie e altre istituzioni sudette, per la qual cosa potranno i desiderosi di cotale
spettacolo sicuramente eleggersi le figure, e i Motti senza reprensione ragionevole, e se in questo
particolar trattato parerò a qualcuno longo e fastidioso, io mi contento di non poter parere soverchio
e vano.</p>
<p>Primieramente seguitaremo Aristotile il quale scrive nella retorica ad Alessandro Magno che la
sentenzia è una dichiarazione di qual si voglia openione communemente osservabile, e accioché
ben s' intenda, dico lo stesso Filosofo volere che sieno due modi di SENTENZIE l' uno credibile
l'altro incredibile, e qui si comincia a comprendere che i Motti non hanno questi dui termini, il
credibile è quando una cosa si crede senza che l' animo sia stimulato a ricercarne le ragioni, onde
quietamente si crede quanto non si sa.</p>
<p>L' incredibile è quanto si può far credere, o, per autorità, o, per notizia. Se per autorità non si
cerca le cagioni, se per notizia, con poche parole si deono spiegare le stesse cagioni, fuggendosi la
loquacità e tollendosi la incredulità, voci dello stesso Filosofo, il quale conferma essere vero che il
più delle volte la loquacità e la incredulità sono rinchiuse nell' Entimema. Imperò se si dice quanto
é credibile ( come si è detto ) non fa bisogno di addurre le cagioni, bastando la credenza, bene è
vero che le cose incredibili dove la ragion naturale non arriva, per fede si credono e gratamente
sodisfanno e è proprietà graziosa del Cristiano. Diremo adunque, le sentenzie esser quelle, le quali
allegate, si confrontano e conformano con le cose presenti istituendo e ammaestrando, e
commandando. Imperò i Motti delle Imprese promettono la perfezzione dell' opere che
particolarmente hanno da esser fatte nella proprietà delle Imprese le sentenzie parimenti se ben
sono quasi infinite, nientedimeno molte se ne isprimono che non concludono, non persuadono, non
dissuadono o non comandano, ma danno avertimento con condizione, come se io dicessi a uno
amico: “SE TU VAI A ROMA POTRESTI ESSERE CARDINALE”. Queste simili
sentenzie sono che non concludono, non persuadono, non comandano, ma avertiscono. Per il che
Aristotile chiama SENTENZIE quelle le quali vengono dalla natura, o, dal referimento, o, vero
dalla similitudine.</p>

<p>Dalla natura è quando diremo ch' “uno ignorante non deve né può essere
Imperadore”. Ma l' huomo prudente che con gli essempi delle cose passate ordina le
presenti, può e dee essere Imperadore.</p>
<p>Dal referimento vien questa sentenzia ciò è:
“Più acerba cosa è veder punito un robbatore occulto ch' un ladrone manifesto”.
Dalla similitudine vien quest' altra ciò è:
“Un che robba danari dee esser castigato come un traditore della Città”
Questa proprietà di sentenzie prepone il Filosofo il quale vuole similmente nella sua
“Poetica” che la sentenzia debba esplicare le cose ragionevoli, stringendo il dottore e
'l giudice a prononziare sentenzie, ma quelle però che vengono a essere di mezo fra l' Attore e 'l
Reo. Vuole ancora lo stesso Filosofo nel nominato suo libro che la sentenzia sia quel proprio nelle
parole che è l' azzione nella favola. Dico per essempio che la favola d' Achille, fu la sua Ira per la
quale ne successe l' azzione. E dell' azzione lo stesso Filosofo pone due cause, una è la sentenzia, l'
altra il costume il quale opera quello a cui l' animo l' istiga, ancora dico la sentenzia esser quella ch'
apre e dichiara la mente de' favolatori, e 'l costume è l' effetto degno di laude, o, ver di biasmo.
Considerata adunque la natura delle narrate sentenzie, nulla per certo hanno da far co' i Motti delle
Imprese. Confermando le sentenzie haver senso commune e chiara istituzione, e i MOTTI
contengono privato sentimento e anco da ogniuno non inteso. E come i MOTTI de' quali habbiamo
ragionato, servono necessariamente alla proprietà delle Imprese, vero cibo del buon giudizio così le
sentenzie morali e legali sono prononziate e scritte per communi ammaestramenti e avertimenti,
onde non convengano alle Imprese vere e proprie, come di ciò più appieno ne parlaremo,
escludendosi però dalle sudette sentenzie quelle de' Matematici perché non sono ad istituzione della
vita civile, come dire:
“Ogni torto è contrario al dritto”.
“Levandosi dall' eguale lo eguale, ciò che resta è eguale”.
“Parimente tutte le linee tratte dal centro alla circonferenzia, sono eguali”. Molte
altre simili ne potrei addurre delle quali il Filosofo morale non ne tien conto, e per Motti ancora
queste non sono a proposito, avenga che nel numero dell' Imprese dell' Academia degli Affidati se
ne vegga una di Silvestro Bottigella, ch' in quanto allo istromento della pialla, figura della sua
Impresa, e in quanto al motto non si può dire che non sia vera, e non sia propria Impresa come si
vedrà nella sua Interpretazione se bene il motto ha senso di dritto e di torto. Ritorno anco a dire (
non parendomi di tralasciar così presto questa materia ) delle sentenzie, per chiarire in tutto come
sieno dissimilissime da' Motti; essendo vero che il Filosofo chiama sentenzie quelle che annonziano
le cose da esser elette e seguitate, o, vero da esser ricusate, e conferma che la sentenzia dee per
quanto si può, esser breve, intelligibile e d' Autorità. Replico che le sentenzie ( per quanto si è
ragionato ) altre sono espresse senza chiarirle con la notizia delle cagioni, altre richieggono la
notizia delle cagioni per essempio diremo:
“Non è chi felice sia mai in tutte le cose perché si pruova e si vede”.
Questa altra, ciò è: “Niuno huomo è veramente libero”, richiede la notizia della
cagione per quanto c' insegna il Filosofo, con ciò sia cosa che egli serva per obligo naturale alla
famiglia e a' casi. Io con tutto questo non voglio entrare nella distinzione delle quattro spezie di
sentenzie come ci mostra il Filosofo perché mi saria di mistiero farne un mezo volume, la qual cosa
ritrovandosi megliormente detta e insegnata dal Filosofo, non si dee peggiormente recitarla. Dopo
questo se ben io non penso d' entrare nella distinzione ( come ho detto ) nondimeno perché non
rimanga questa poca materia stroppiata, dirò di più secondo il recitato Filosofo esser la natura delle
sentenzie morali e institutorie hora non bisognosa, di ragione, hora bisognosa di ragione con
dimostrazione, per la qual cosa assai meglio si potrà considerare la diversità de' Motti e delle
sentenzie. Vero è che le cose di maraviglia e soprhumane, espresse per ordine di sentenzie, non
sono bisognose di ragione né di dimostrazione perché questi dui termini tanto altamente non
arrivano. Ecco l' essempio di esse sentenzie:
“Il bene stare è cosa prestantissima agli huomini”,
questa però non è bisognosa di ragione. L' altra:
“Niuno è amatore che sempre non ami”,
questa parimenti non è bisognevole di ragione e di dimostrazione perché veramente chi ne
ricercasse la ragione, sarebbe in tutto stolto, concludasi adunque la sentenzia dovere esser chiara e
breve e l' Entimema longo oscuro e uno aggregato di cause che specificano i sensi con longhezza e
con confusione. Alcuni però stimano che l' Entimema sia un argumento pieno di sentenzie che fra
sé stessi in un certo modo repugnano.</p>
<p>Platone nel “Teeteto” vuole che la sapienzia sia causa della vera openione d'
intorno alle cose, e che l' ignoranzia sia causa d' ogni falsità. Vuole ancora che gli huomini non
possino sempre havere openion vera. Né possino sempre haver openion falsa. Per la qual cosa
prepone questa sentenzia, ciò è:


<quote rend="block">“L' huomo esser misura di tutte le cose”.</quote>

A questa sentenzia molti credono, e molti non credono, adunque sarà falsa e non falsa, e perché più
sono che per falsa la tengono, potremo dire ( come è vero ) che più sono gli ignoranti che i savi, e
se i più la tengon per falsa come ignoranti, confessar doviamo che tal sentenzia sia vera poi che
pochi non la tengono, come savi, per falsa. Vero è che dicendo il divin Filosofo esser l' huomo
misura delle cose, in tenerla per vera fa di mistieri di provarla con ragione e con dimostrazione, o,
vero starne alla relazione de' sapienti che pochi se ne truovano. Usa similmente Platone, questa
altra sentenzia nel “Dialogo del sofista” ciò è:

<quote rend="block">“L' arte del contradire può ridurre ogni cosa in
controversia”.</quote>

Comprendasi per ciò la natura della sentenzia, accioché possiamo con ragione tener per certo non
haver con i Motti conformità, i quali non richieggono ragione, o, dimostrazione ma giudizio.
Ritorniamo a parlar hora dell' arte che può ridurre ogni cosa in controversia, può per certo ridurre in
disputa ogni qualunche conclusione. Imperò scoprendosi con ragione i suoi termini, si ridurrà a
cedere al vero. Nel medesimo libro Platone spiana questa altra sentenzia.

<quote rend="block">“Niuno può sapere il tutto”.</quote>
</p>

<p>E ben sentenziò,Platone pure ha bisogno di ragione la quale è ch' a Dio solo s' attribuisce la
scienzia del tutto il quale è sommo bene e incomprensibile sapienzia. Voglio recitar ancora questa
altra sentenzia contenuta nel citato dialogo, ciò è:

<quote rend="block">“L' arte imitatoria fa ogni cosa”</quote>

e questa ha bisogno di ragione la quale è che non potendosi vivere senza l' arte , l' Artefice dee
sapere che sia imitazione, e nel saperla gli bisogna havere scienzia, senza la quale non può
perfettamente operare, e se pur fa bene, ciò fa ignorantemente per pratica. Si legge nel
“Dialogo del sommo bene” questa altra bellissima sentenzia ciò è:

<quote rend="block">“Fra le cose finite è di mezo la sapienzia, fra l' infinite non è
ragione”.</quote>

Le finite si prendono per la perfezzione delle cose sotto le seconde cagioni. Le infinite in due modi
si possono considerare; l' uno è Dio la cui potenzia è infinita, dove non penetra la ragione onde non
se ne può haver notizia, l' altro si può intendere per la cosa imperfetta naturale. Questa diversità di
sentenzie ho io voluto spiegare per condurmi alla certezza di quanto sieno le sentenzie dal Motto
differenti.</p>
<p>Nel “Dialogo del voto” si legge ancor questa sentenzia ciò è:


<quote rend="block">“Non convenire lo accettar prosuntuosamente le cose
offerte”.</quote>

Con ciò sia cosa che questa sentenzia ammonisca chi non vuol mancar di civile generosità, essendo
vero quel proverbio usitato ciò è:

<quote rend="block">“L' offerire è cortesia e l' accettare è villania”.</quote>
E chi non vede e non conosce come tutti i recitati modi delle sentenzie ci certifichino la loro facilità
in essere intese per la qual facilità sono da' motti lungamente dissimili?</p>
<p>Voglio ancora per la dolcezza di questa materia con brevità prevalermi d' alcune sentenzie di M
Tullio accioché le molte autorità degli scrittori illustri vaglino a persuadere ch' i Motti non sono né
possono essere sentenzie di quella natura che si è narrato. Tullio nelli “Topici” pone
la sentenzia detto Entimema come argumento imperfetto, per essempio diremo: “L'
HUOMO E' SUSTANZIA” adunque: “L' ANIMALE E' SUSTANZIA”. E'
vera questa sentenzia , ma è d' un dire imperfetto, e per esser parte d' Entimema però Tullio vuole
che lo stesso Entimema sia sentenzia imperfetta, ma perché il Motto è imperfetto di parole, non per
questo diremo che sia Entimema, con tutto ciò Tullio nel iiii libro ad Herennio, spiana questa
definizione della sentenzia, ciò è che ella sia una orazione attribuita agli ammaestramenti della vita
humana la quale orazione dimostra che cosa sia, o, quel ch' esser bisogna in regola della stessa
humana condizione, palesa ancor Tullio questa altra sentenzia, ciò è:

<quote rend="block">“Difficil cosa è a colui RIVERIR LA VIRTU' il qual serva allo
Abuso”</quote>

e tal senso è pur troppo a ciascun manifesto, dice questa altra:

<quote rend="block">“Non è meno bisognoso colui che ha poco che colui a chi non basta il
troppo”,</quote>

volendosi inferire la miseria e infelicità di coloro che per robba vivono sempre e muoiono in
continua inquietezza e in penosissima Agonia onde sarebbe lecito di farli stentare con
incomportabile mendicanza, parmi convenevole di non stendermi più nella autorità di Tullio, e
quantunche io di ciò habbia ragionato bastevolmente, nondimeno senza ch' io precipiti nel
soverchio, mi contento di prevalermi in questo suggetto ancor di Quintiliano il quale stima l'
Entimema esser ogni sentenzia e ogni azzione della mente onde si considerano diverse cose. Per ciò
esso nell' ottavo delle sue “Istituzioni” dice che gli antichi chiamavano sentenzia
quanto nell' animo sentivano, il che ne seguirebbe che il Motto fusse sentenzia e questo per le
allegate ragioni esser non puote, conferma medesimamente le sentenzie assomigliarsi a' consigli e
a' decreti, la qual cosa essendo a beneficio publico, diremo che sono da' motti diverse. Quintiliano
similmente confrontandosi con M. Tullio nella legge CORNELIA mostra le leggi essere sentenzie e
le sentenzie leggi in amaestramento commune. Finalmente le sentenzie; secondo alcuni si prendono
in due maniere, una che viene dalla natura, l' altra dalla Autorità scritta, e posta in consuetudine da i
superiori. Dalla natura è quando l' huomo per natural prudenzia e innata bontà sinceramente opera e
prudentemente ammaestra onde egli per natural virtù non può prevaricare. La legge scritta poi è
quella la quale è pertinente a' casi, o, civili, o, criminali da' Giudici rettamente essaminati e
sentenziati hora al castigo e hora al premio. Si accetta ancora che le semplici parole sieno
veramente tenute per sentenzie, le quali parole sono queste agguisa di avertimenti ciò è:

<quote rend="block">“PATISCI, ASTIENTI, VIVI, GUARDATI”  e credono alcuni
che possano servire per Motto, ma non è da crederlo, con ciò sia cosa che cotali parole habbiano
forma de' precetti.</quote>
</p>

<p>Io perciò vo' dubitando ch' altri non si compiaccino per haver io già fatto troppo longo discorso
intorno alla varietà delle spezie di tante sentenzie, perché forse pocho trattato di esse bastava in
mostrar che li Motti non sono sentenzie delle sudette spezie. Rispondo con buona grazia loro non
essere io stato soverchio nell' autorità de' buonissimi Autori, e nell' obligo che mi stringe a
dimostrar la diversità delle sentenzie la quali rimarranno in considerazione di coloro che vorranno
scoprirsi nel generoso spettacolo delle Imprese, usando accortezza, diligenzia e giudizio nella
elezzione delle figure e nel ben conformarle co' i Motti, havendo ben compreso che cosa sia Motto
e che sentenzia, con tutto ciò nascendomi qualche dubio nell' animo, dicendo io il Motto non esser
sentenzia per le vive sopranarrate ragioni, veggo dubitando potermisi fare un affronto da qualcuno
con questo presente argumento ciò è:
<quote rend="block">“Quanto si prononzia e si scrive ha la sua sentenzia”.</quote>
<quote rend="block">“Tutte le parole si prononziano, o, si scrivono”</quote>
<quote rend="block">“Adunque il Motto che si prononzia e si scrive é
sentenzia”.</quote>
Voglio di buon cuore accettar simigliante argomento tenendolo per buono e per bello,
nientedimeno, veggiamo come chiaramente io mi sia fin qui fatto intendere. Impercioché con saldo
fondamento havendo io trattato del Motto, ho scoperto il Motto esser di testura di pochissime
parole e 'l più delle volte di tre, o di due, e bene spesso d' una e di raro con il verbo, per il che
contiene il sentimento oscuro ma non oscurissimo. Nelli sensi amorosi è poco oscuro, ne i festivi è
argutamente dubioso, ne i gravi contiene una certa rispettosa gravità massimamente nelle figure
delle Imprese con sentimento particolare e non universale. Replico ancora che i motti non sono
parti, né membra d' orazioni né di qual si sia altro componimento di parole, e è di senso particolare
a guisa d' anima, e il senso è historico che serve a particolar disegno di persone honorate, e lo stesso
Motto serve quasi per istipulazione di quanto occultamente si promette nelle vertuose opere da
farsi, per il che è dissimile alle diversità delle narrate sentenzie. Bisogna parimenti far vedere come
Motto non dee esser Proverbio, con ciò sia che per quanto Aristotile ci insegna nel secondo della
“Retorica a Teodette”, il Proverbio ha quella proprietà la quale fa testimonianza delle
cose per pruova e per publica voce, Donato vuole che sia una sentenzia accomodata alle cose e a'
tempi e agli essempi, e è differente dalla sentenzia, perché questa è in bocca de' savi e quello in
Bocca d' ogniuno è differente ancora dalla sentenzia, perché è il più delle volte oscuro, e quando è
chiaro ha spesse fiate del volgare. Come dire: “AMA CHI T' AMA”. L' oscuro è per
essempio: “HA L' ORO TOLOSANO”, il robbatore del quale cadeva morto dopo
haverlo robbato nel tempio di Tolosa, di che parla M.Tullio nel primo libro della “Natura
degli Dei”, e Aulo Gellio al longo ne scrive. Platone usa i proverbii quasi tutti oscuri e
meglio consuonano in Latino, ciò è:

<quote rend="block">“<foreign lang="lat">HOMINES CRASSAS
MINERVAE</foreign>”</quote>
ciò è:
“huomini ignoranti”. Il divin Filosofo ancora nel libro ottavo della
“Republica” dice:

<quote rend="block">“<foreign lang="lat">CATULAE SUNT DOMINIS
SIMILES</foreign>”</quote>,

ciò è le cagnuole sono simili alle loro padrone che sempre abbaiano.

<quote rend="block">“<foreign lang="lat">PRODIVIT EX EQUO
TROIANO</foreign>”</quote>
e è proverbio commodo a dar laude a un cavaliero di merito. Imperò noi veggiamo quanto habbiano
dello oscuro per via d' historia, o, metaforica, o, parabolica, per questi essempi e per infiniti altri
che si potrebbero addurre, agevolmente si comprende qual sia la differenzia fra i Motti e fra i
proverbii. Ma per darne meglior costrutto,senza ch' io mi prevaglia d' altri Autori Greci e Latini,
voglio dar di mano alla mirabile autorità del Petrarca d' intorno alla canzone: “MAI NON
VO' PIU' CANTAR COME IO SOLEA”, dove distintamente si comprendono le molte
spezie de i proverbii metaforici, historici, morali e Poetici.
E primi:


<quote rend="block">
<lg>
<head>LI METAFORICI:</head>
<l>“E già di là dal rio passato è 'l MERLO</l>
<l>Entro le frondi è 'l VISCO.</l>
<l>E su pe' l' Alpi neva d' ogni intorno.”</l>
</lg>
</quote>

<quote rend="block">
<lg>
<head>GLI HISTORICI:</head>
<l>“Alcuno è chi risponde a chi no 'l chiama</l>
<l>Altri che 'l prega si dilegua e fugge.</l>
<l>E per ogni paese è buona stanza.”</l>
<l>“L' infinita speranza occide altrui”</l>
</lg>
</quote>


<quote rend="block">
<lg>
<head>LI MORALI:</head>
<l>“Proverbio ama chi t' ama</l>
<l>che convien ch' altri impari alle sue spese.</l>
<l>Quando un soverchio orgoglio</l>
<l>Molte virtudi in bella donna asconde.</l>
<l>Un atto dolce e honesto è gentil cosa,</l>
<l>E in donna amorosa ancor m' aggrada</l>
<l>ch' in vista vada altera e disdegnosa</l>
<l>Non superba, o, ritrosa.</l>
<l>Amor regge suo Impero senza spada”.</l>
</lg>
</quote>


<quote rend="block">
<lg>
<head>LI POETICI:</head>
<l>“Fetonte odo ch' in Pò cadde e.</l>
<l>Altri al giaccio si strugge.”</l>
</lg>
</quote>

Non perciò tutta la Canzone è altro che poetica in quanto al numero e alla rima, in quanto a' sensi
con leggiadro artificio ha voluto il Poeta copertamente manifestare in proverbii il suo amoroso
pensiero, nella cui sudetta canzone più ch' in altra scrittura ( come si è fatto vedere ) cavarassi con
molto giovamento la varietà de' proverbii. Quelli ancora di Salomone Re sapientissimo sono di
divina interpretazione perché contengono misterii soprhumani, massimamente sopra la sapienzia, la
prudenzia, l' intelligenzia e la scienzia, per il che si dispone l' anima alla contemplazione della
eterna e incomprensibile essenzia di Dio. Havendo io con brevità detto che sia proverbio, non mi
estenderò più a longo, rimanendo noi certificati come anco i proverbii non ponno servir per Motti
alla proprietà delle Imprese.</p>
<p>Questa medesima disconvenienza trovaremo nelle interrogazioni, o, domande, quando s'
usassero per Motti, con ciò sia cosa che le stesse domande rendino più certe le openioni delle cose
dubie, e per ischifar l' ignoranzia, e anco per impetrar favori e grazie. Aristotile nel primo libro
degli “Elenchi” ragiona delle dimande tentative, dopo haver egli mostrato qual
differenzia sia fra l' orazione breve apparente e la sofistica cavillatoria, stimando egli la dimanda
tentativa prendersi hora in buona, hora in mala parte. E può usarsi in mille modi come per essempio
si può intendere, ciò è: Lelio dimanda a uno ignorante che cosa sia cielo, parimente dimanda a un
nato cieco che cosa sia luce, dovendosi credere che tal dimanda fusse fatta in mala parte volendosi
l' interrogatore burlar dell' ignorante e del cieco. Imperò se l' ignorante e 'l cieco dimandassero il
dotto e l' illuminato che cosa è cieco, e che cosa è luce, saria dimanda tentativa in buona parte, sono
ancor dimande tentative quelle che si fanno per sapere i segreti d' altri, si fanno in mala parte. e in
infinito s' andarebbe se volessi sopra ciò essemplificare a lungo. Si fanno parimenti la dimande
dubitative, ancora che ogni dimanda dubitativa sia tentativa, ma non ogni tentativa è dubitativa.
Con ciò sia che 'l dubitare proceda dalla diversità dell' openioni, e però si vuole interrogare l'
huomo più sapiente per torre via la dubitanza. Dopo le dubitative dimande, vi sono le razionative.
Imperò si vede che in modo niuno possono servir per Motti d' Imprese.</p>
<p>De' precetti medesimamente doviamo dir qualche cosa per escluderli sì che in conto alcuno non
s' accettino per Motti. Impercioché li precetti sono sentenzie le quali promettono, o, pena, o,
premio. La qual cosa viene ordinata parte dalla natura parte dalla autorità dell' huomo sapiente,
reggitor di sé stesso, della Famiglia e della Patria. Per ciò ben sappiamo noi il primo e più
importante precetto esser quello che ci fa seguir la virtù e fuggire il vizio. Tuttavia sono più sorti di
Precetti ciò è di religione di ragione e di consuetudine,quel di religione è in parte di natura. Conciò
sia che niuna cosa si truovi la qual non obedisca alla cagione del tutto, o, per notizia, o, per istinto
naturale. E questa obedienzia è religione. Imperò la più importante parte di religione vien per
divina grazia la quale ci edifica di dentro e ci correggie di fuori, e questa solamente pertiene a gli
spiriti di notizia e d' immortalità, vera legge di Dio piantata ne i cuori degli huomini. Il precetto di
ragione è regola di civile e d' honesta professione dove tutte le arti e tutti gli essercizii sono sotto
una ferma e stabilita moderanza. Quel della consuetudine non è per tutto il medesimo negli Affari
communi per la diversità de' paesi e delle genti. Impercioché molte usanze sono in Germania, in
Polonia, in Inghilterra in Ungaria e in altre provincie d' Europa d' Asia e d' Africa le quali sono care
a quei paesani e giovevoli, che non sarebbero grate e utili a noi. Per il che a proposito dico le leggi
di Minos di Ligurgo di Solone e d' altri Legislatori, essere state apprezzate e mantenute perché
hanno preposta la regola della vita attiva e l' obligo della contemplativa ancora che per loro
perpetua infelicità non havessero il vero lume. Tre cose però conservorno una è la capacità dell'
intelligenzia humana, l' altra l' habito della discrezione intorno a' casi, la terza il mantenimento
delle autorità superiori. Noi però manteniamo questi tre ordini, ma appoggiati alla vita
contemplativa e cristiana per onde è vero e certo, che li nostri Iure consulti hanno saputo assai
meglio che gli antichi, in distinguere i precetti e risolvere i casi. E perché le nostre passioni sono
quasi infinite e fra sé repugnanti, per ciò Platone scoperse tutti i movimenti dell' anima i quali sono:

<quote rend="block">“Il considerare, il valere, il curare, il pensare, il consigliare, il
rallegrare, il dolere, l' havere ardire, il temere, l' odiare,l' amare, il dubitare”.</quote>

Questi cotal movimenti non osservano i precetti se non si congiongono con l' intelletto, e l'
intelletto non le pone il freno se non si congionge con Dio. Li precetti adunque sono per commune
e particolar beneficio. La diversità de' quali e la natura ci rendono certissimi non poter servire alla
proprietà delle Imprese, avenga che alcuni habbiano usato il precetto in servizio delle stesse
imprese, per essempio diremo: “<foreign lang="lat">HOC FAC ET
VIVES</foreign>” sopra l' impresa di Nicolò Stopio uno de i più belli intelletti dell' età
nostra. L' altro. “<foreign lang="lat">ESTE DUSCES</foreign>” sopra l' impresa di
Bartolomeo Vitelleschi gentilhuomo de molta dottrina. Dell' Unico Accolti: “<foreign lang="lat">SIC CREDE</foreign>” Né voglio recitarne dell' altri, i quali ( secondo il parer
mio ), non rendono propria l' impresa per quanto apieno intenderassi. Vedremo hora di parlar dell'
Enigma, ricordandoci però di quanto se n' è adietro ragionato per la qual cosa brevemente dico l'
Enigma voce greca, esser quasi della medesima spezie che è la Cifra in quanto alla oscurità de'
sensi. In quanto poi alla diversità di ponerli in carte, sono grandemente fra sé differenti. Con ciò sia
che la Cifra con varii punti, numeri, e caratteri si compone e lo Enigma con parole e vocaboli i
quali significano con oscurissime similitudini, lontane da' proprii significati delle stesse parole. Il
che non mi convien di replicare per non esser superfluo; basta bene che trattatosi della qualità dell'
Enigma si chiarisce non poter né dover servire per motto d' imprese, impercioché sarebbe difetto
manifestissimo alla proprietà delle sudette imprese.</p>
</div2>

<div2>

<head>DISTINZIONE DELLE IMPRESE.</head>
<p>Lo spettacolo di questa bella invenzione, poi che si vede esser ridotto quasi nel meritato suo
pregio nella sua debita forma, lecita e necessaria cosa è di farlo comparire con la sua mirabile e
riverita proprietà, spogliandolo d' aspetti chimerici e di sentimenti sensuali vani confusi e
mostruosi, anzi profani e vergognosi, accompagnandolo di heroica e honesta vaghezza e con Motti
alle figure confacevoli, come è all' huomo la risibilità, o civilità, i quai Motti sieno alle figure a
somiglianze d' anime particolari, si come sono de' particolari disegni vivacità d' istorico sentimento,
o vero si come sono l' istesse figure occulta promessa dinanzi alla vista de' secoli, onde li motti
servono per stipulazione di quanto in tale spettacolo si promette e per quanto ciò si è in qualche
parte narrato, né altro l' imprese rappresentar deono se non i desiderii di nobilmente e heroicamente
operare.</p>
<p>Per il che primieramente diremo essersi in publico vedute e vedersi giorno per giorno diverse
maniere d' imprese chimeriche e monstruose, come Centauro, Fauno, Satiro, Sfinge, Cerbero,
Testitudine con le ali, e altre simili mostruosità. Parimenti si sono vedute e si veggono, improprietà
di figure come un Leon con la spada un Leon con l' elmetto in capo e altri simili che per brevità non
dico, là onde queste figure che trascendono la proprietà di natura, non deono in modo alcuno
accettarsi per proprie e vere imprese, massimamente quando si veggono per maggiore
imperfezzione senza Motti, anzi è bene che come cose tali non hanno luogo nella natura, sieno anco
indegne d' havere anima per la qual cosa ogni spirito gentile non s'inchini già mai di usare
simiglianti figure per imprese.</p>
<p>Parmi hora di ragionare, pur con quella brevità che sarà possibile, d' alcune spezie, o ver sorti d'
imprese non proprie ma degne di vista, e di considerazione, e non prive di generosità.</p>
<p>Quella dico che fu de' Duchi di Milano la quale hoggi ancor si vede in figura di tre fiaccole di
fuoco ardente da una banda dell' arme della Biscia; dall' altra tre secchie piene d' acqua, ha per certo
generosa vista, imperò non ha proprietà si per esser di facile interpretazione, si ancora per esser
senza Motto. Fu questa un giorno ben considerata dall' honoratissimo Cavalier Vendramini
gentilhuomo di commune sapere e prudenzia e ad alcuni amici voltatosi, disse a far bella questa
impresa sarebbe da accompagnarla con un motto simile ciò è:

<quote rend="block">“<foreign lang="lat">EX UTRISQUE
SECURITAS</foreign>”.</quote>

Gli fu risposto che 'l Motto la farebbe oscura, soggionse il saggio cavaliero, che la scurità conviene
all' imprese. Un' altra della medesima spezie vaga e generosa ma impropria, per esser chiara e senza
Motto, la quale è pur de' Duchi di Milano, anzi quasi ogniuno conferma che 'l Duca Francesco
Sforza secondo me ne fusse inventore. E' tale impresa di dui rami,uno per banda della sopradetta
Arme, ciò è di Palma, e d' oliva, dinotando e promettendo guerra e pace, e pure il nominato gentil
cavaliero per farla oscura disse ch' a proposito sarebbe stato d' accompagnarla col Motto
“<foreign lang="lat">UTRAQUE UNUM</foreign>”. Qui si discerne quanto sia
necessario il Motto alla proprietà delle imprese, ancora ch' amendue queste recitate si stendino a
significare un medesimo fine. Io però con questo arguto soccorso di esser vivificate le sopradette
imprese, le tengo per vere e perfette.</p>
<p>D' un' altra diversa spezie è da parlare la quale non ha vertuosa convenienza con le proprie
Imprese né in quanto al sentimento né in quanto alla figura. Massimamente quella di Crocodilo col
Motto attribuita a quel grande Cardinal di Mantua Sigismondo Gonzaga, volendo in essa dinotare
uno amico finto, assomigliatolo alla natura di quello animale la cui natura è viziosa e simulata, e
però si usa quel proverbio trito, e Motto della detta figura, cioè: “<foreign lang="lat">LACRIMAE CROCODILI</foreign>”, spettacolo non convenevole a sì disegno
Prelato dovendo a ciascun bastare di conoscere e di guardarsi da un finto amico senza farne publica
vista. Diremo veramente questa non essere vera impresa per molte ragioni, primamente il Crocodilo
non ha qualità la quale potesse haver similitudine con virtuosa intenzione, onde non rappresenta il
desiderio dell' inventore, e rappresentando la natura d' altri, non ha la mira delle vertuose e
magnanime intenzioni per le quali si sogliono usare le vere e generose imprese.</p>
<p>Di questa spezie quasi è l' impresa publicata già molti anni da Fabrizio del Carretto gran Mastro
di Rodi, ma veramente magnanima e cristiana e è forse Emblema più historico che morale. Egli
prese la figura d' un Dragone mostrando che venisse per mare dalla parte Orientale verso l' isola di
Rodi in atto di volere ingiottir quell' isola. Nel cui mezo si vedeva piantata una colonna di marmo
intagliata e sopra di essa sventolava uno stendardo con l' imagine della santa croce, di cui i cavalieri
Ierosolimitani vanno segnati e esso stendardo era sostenuto dalla zampa sinistra d' un cane bifauce,
con catena legato alla stessa colonna, e elevato con le zampe dinanzi in alto, sosteneva una nuda
spada con la destra zampa in atto di voler col Dragone fare animoso contrasto e di difendere l' Isola,
o ver lo scoglio che s' intendeva per la città di Rodi, il Dragon per il Turco, il quale più volte tentò
hor per forza hor per inganni di prender quel luogo, ma la diligenzia e 'l valor di Fabrizio del
Carretto, come cavaliero invitto, si mostrò sempre prontissimo contra sì possente Tiranno a difesa
dell' Isola. Il cane bifauce dinotava Fabrizio il quale con due teste voleva inferire che per salvare il
presente, si prevaleva degli essempi passati, e con essi metteva in disegno di riparare all' avenire,
segno di perfetta prudenzia, onde col buono e maturo consiglio adattava le poche forze, bastevoli
ad opporsi a sì fiero nimico. La catena con cui il bifauce era legato, significava l' obligo ch' haveva
con la sua Religione, armato di fede e di speranza, scopriva il suo acceso desiderio di combattere e
di sicuramente difendersi. La colonna dinotava la fortezza del suo animo e del suo corpo, altre
interpretazioni dicono essere state applicate a questo Emblema, e forse Simbolo, veramente non
impresa per quanto la preposta regola ci avertisce. Fu questo simbolo di vista mirabile e terribile e
ancora faceva considerare l' intenzion di quel gran Mastro e la fedeltà nella somiglianza del cane
benché chimerico. Le parole in luogo di Motto queste sono ciò è:

<quote rend="block">“<foreign lang="lat">SERVANDO SERVABO DONEC FUERO
DONEC TALIA SUSTINEBO NEC ALCIDES SINE DUBIO</foreign>”,</quote>

qui si vede come tutte quelle figure historicamente s' interpretano. Alcuni dicono che se Fabrizio
fusse sopravivuto come poteva essere in quanto all' età, non si sarebbe quella gran chiave della
cristianità già mai perduta. Qui può alcun chiarirsi come il Dragone per non haver niuna buona
qualità, non dee esser eletto per impresa, e pur si vede esser tal figura admessa, difendendola,
perché alcuni gli Astrologi nominano il capo e la coda del Dragone, non per altro se non per la
bruttezza e sconcia maniera del suo corpo, a cui s'assomiglia un certo intersecamento che fanno dui
circoli i quali fanno gli angoli non acuti, non retti e non veramente ottusi si che quello spazio di
cotale intersecamento è assomigliato allo sconcio corpo di così vizioso animalaccio, Monstro
crudele, nella Sacra Scrittura interpretato per nimico della salute humana e divina, e sopra ciò si
legge:

<quote rend="block">“ERA FATTO IL SILENZIO IN CIELO QUANDO IL DRAGONE
COMINCIO' A GUERREGGIARE, E MICHELE ARCANGELO LO VINSE”.</quote>

Questo canta la sacrosanta nostra CHIESA. David Re e Profeta dice al salmo centesimo terzo in
cotal guisa:

<quote rend="block">“Questo Dragone, O, SIGNORE che tu hai formato per ingannare il
primo parente, vincilo”</quote>.

Similmente nel Salmo settantatre così si legge:

<quote rend="block">“O, SIGNORE tu nella tua virtù confermasti il mare e conturbasti i
capi de' Dragoni nelle acque”</quote>;

ancora nello stesso Salmo dice:

<quote rend="block">“Tu SIGNORE rompesti i capi de' Dragoni e gli desti in cibo a' populi
d' Etiopia”</quote>,

in molti altri luoghi della santa scrittura si truova simigliante bestiaccia esser intesa per il demonio,
per il peccato e per ogni obrobriosa bruttura. Né so qual sia quel giudizio in questo caso che
simigliante figura ho posto in publico. Onde mi convien d' avertire ciascuno a non eleggersi
Dragone, non Basilisco, non Camaleonte, non Idra se bene e fabulosa, non Orso non Lupo né alcuni
altri simili animali ne i quali non si truovi somiglianza virtuosa e degna di Laude. E' fermamente
necessario di ben considerare le nature di quelle cose, o animate, o, non animate le quali habbiano a
servire per imprese per onde scuopra l' huomo i suoi generosi pensamenti, conceputi da lui, e
interpretati dal mondo, il quale suole esser tromba del bene e del male testimonio di tutti i futuri
secoli. Però si dee prudentemente avertire.</p>
<p>Lecito è ch' ancora io dica come la diversità delle Imprese non procede dalla diversità delle
figure, ma sì bene dalla improprietà delle stesse figure e dal mancamento de' Motti con questo
chiaro proposito vengo a dire che tutte le figure usitate per imprese, o, sono animate, o, non
animate, le non animate sono come scogli, quadri di marmo, libri,spade,quadrati, stelle, cose
trasparenti, colori, piazze, templi, torri, edifizii e qual si voglia sorte de metalli. Impressioni nell'
aere, fiumi, fonti, saette e Berzagli, navi e altre sì fatte cose senz' anima alcuna, le quali però non si
rifiutano. Conciò sia che, o, naturalmente, o, vero accidentalmente hanno qualità che convengono
agli humani disegni, né perciò possono esser men proprie cotali figure che le animate per conto d'
Imprese. E' ancora da dire delle figure che sono animate d' anima vegetativa come ogni sorte d'
arbori, d' herbe, di Virgulti, de' radici de fiori, de frutti di frondi e di più se si può dire. Delle quai
cose ponno propriamente ( servate le regole ) componersi l' imprese. Delle cose animate ( escetto l'
huomo ) infinite sono le figure onde si truovano le somiglianze che scuoprono ( come si è detto ) l'
altrui intenzioni. Et acciò si possa levar via ogni dubitanza e ogni confusione, per render sincera la
proprietà dell' Imprese, di nuovo confermaremo tutte le cose inferiori e superiori haver con l'
huomo particolar conferenza, diamo adunque qualche breve essempio delle cose animate per la
virtù sensitiva e vegetativa.</p>
<p>Chi volesse però fare una impresa con voler sempre operare magnanimamente, prenderà la
figura del Leone, il quale fra molte stupende qualità naturali; onde è egli Re di tutti gli animali
quadrupedi; è magnanimo e generoso, e fu impresa del famoso Cavaliero Ruberto Sanseverino, col
motto “<foreign lang="lat">PUSILLA NEGLIGI</foreign>”, e è impresa di naturale
e sensitiva qualità.</p>
<p>Similmente è della medesima qualità l' Impresa della Fenice che è di Cristoforo Madruccio
gran Cardinal di Trento e Principe d' Imperio, prendendo da quella immortal qualità la somiglianza
de' suoi alti pensieri, per farli con le degne opere sue di nome eterno e immortale. Il cui Motto è
questo “<foreign lang="lat">UT AETERNUM VIVAT</foreign>”. Darei quasi
infiniti essempi delle Imprese con figure animate che hanno la loro proprietà. Avertisca ( replico )
chi vuole rendere questo così degno spettacolo come esser dee, di haver notizia perfetta di tutte le
cose animate, inanimate, e artifiziose atte e idonee in servir per Imprese, le quali elette con
considerazione, riescono con sodisfacimento di vista e di giudizio.</p>
<p>Veggiamo hora le inanimate come hanno con i nostri pensieri conformità, diremo
primieramente delle due colonne di Carlo V sopra Abila e Calpe che fanno lo stretto di Zibiltaro,
qual somiglianza da quelle tragger si potesse, perché naturalmente di esse Colonne queste sono le
qualità, cioè la gravezza, la durezza, la frigidità, o, bianche, o, nere, o, macchiate, o, bigie, dalle
quali qualità o naturalità non cavò quel magno imperadore la somiglianza del suo disegno, ma sì
ben che la tolse dall' esser quelle state in quei luoghi poste per termini, mostrando primamente la
division dell' Europa dall' Africa, poi dando esse avertimento a' Naviganti che non passassero più
oltre perché quel Mare era a quei Tempi che Hercole Egizzio piantò le colonne, non navigabile, il
che attesta Platone nel Dialogo detto “ATLANTICO” dove come interlocutore,
Crizia dice che la gran Libia sprofondò e di terra ferma divenne Mare il qual per molti anni non
havendo fatto l' acqua fondo, le navi degli incauti Naviganti s' impantanavano e per lo avertimento
delle due colonne se ne guardò ciascuno. Questa bella e propria impresa col Motto
“<foreign lang="lat">PLUS ULTRA</foreign>” prometteva che quello invitissimo
Cesare sarebbe andato più oltre se gl' indegni impedimenti e poi l' infirmità con la morte non gli
havessero recisi i Viaggi. Qui si vede come in varii modi si ponno ritrovare le similitudini de' nostri
pensamenti, l'animo adunque di Carlo V veniva scoperto dalle due colonne come termini,
approvato dal Motto, l'altro essempio d' impresa con figure in tutto senza anima è la piazza dell'
immortal memoria di Girolamo Torniello il qual non dalla piazza cavò la similitudine de' suoi
nobili disegni, ma da quei che sopra vi passeggiavano, il che nella interpretazione di essa a bastanza
intenderassi. Non voglio ancor tacere il terzo essempio che è l' impresa del Conte Alfonso Beccaria
la quale è un quadrante astrologico, onde veggiamo le sudette figure procedute dall' arte, non come
materia, ma sì bene come figure d' artificio presentano commodità di traggere le somiglianze de'
nostri pensieri onde ne succede la proprietà delle imprese, infiniti sarebbero sopra di ciò gli
essempi.</p>
<p>Delle gemme parimenti senz' anima veruna dico essersi fatte belle Imprese con la loro
ragionevole proprietà, benché da esse si cavino le similitudini d' arteficio ma per natura, e ci
farebbe commodo il darne gli essempi, ma con meglior proposito se ne trattarà nelle interpretazioni
delle imprese. Seguitando di dire che a far le imprese serve anco l' oro l' argento e ogni altro
metallo, si deono per ciò ben considerare le qualità delle cose ( come si è detto ) e naturali e
accidentali e artifiziali, acciò che in luogo di riverito spettacolo, non ci si discerna oggetto da far
ridere.</p>
<p>Le figure poi d' anima vegetabile si ponno ingegnosamente eleggere e con agevolezza ritrovarvi
le similitudini più che nelle sopradette inanimate e artificiali, di ciò si potrebbero addurre
moltissimi essempi come quelli c' hanno preso il Lauro, il Pino, l' Olivo, la Palma, e i rami e le
fronde degli stessi arbori. Vero è che molti Arbori servono per imprese, cavandosi da essi le
similitudini a proposito non naturali, ma dal mondo applicate, come dir dell' Olivo, inteso per la
Pace, la Palma per la vittoria se ben non cede al peso, il Lauro per la Scienzia, il Mirto per l'amor
venereo, il Cipresso per uso funebre e di molti altri si potria dire, le quali similitudini applicate dall'
autorità dell' huomo, si comprendono in molte herbe e in molti metalli.</p>
<p>Delle herbe e de' fiori mentre che ben si considera, se ne cavano, e cavarebbensi bellissime
imprese, pur che non si scegliessero quelle che sono di rara notizia, con ciò sia che a saperne la
verità sarebbe difficilissimo e saria bene che non si dovesse eleggere quelle cose delle quali non si
trovasse testimonio, o, di veduta, o, ver d' udita si che dare gli si potesse fede.</p>
<p>Dir conviemmi in somma, di questa materia tanto che basti e non quanto fastidisca, e benché io
habbia scritto d' alcune specie d' Imprese e mostrato che la diversità delle figure non rendono
improprie le dette imprese, non di meno ridurre mi voglio a una divisione di due membra alla quale
si riducano chiare le cose dubiose. Dico per ciò di tutte l' imprese cavarsene due sorti, una in tutto
sensuale, l' altra in tutto virtuosa. Della sensuale dirò qual sieno l' improprie ciò è fuori di regola,e
quali sieno con regola; l' improprie sono quando contengono vana e indebita sensualità. E mi
bastaranno pochi essempi per i quali conoscerassi non essere stata osservata questa consuetudine
per publicare le passioni dell' animo, stolte ingiuste e vergognose, ma per discoprir con modestia le
vertuose e illustri intenzioni, obligandosi l' huomo di ridurle agli effetti e a' fini d' honore non tanto
terreni quanto anco divini.</p>
<p>Una delle improprie senza regola e con sensualità è un grande fuoco con un gran fumo, impresa
d' un gran Principe Francese col Motto

<quote rend="block">“DOVE E' GRAN FUOCO E' GRAN FUMO”</quote>

dinotando per il fuoco la sua gran possanza e per fortuna e per autorità, e il fumo per la sua
superbia della quale fu notato da alcune gentildonne che con esse ( come si dice ) faceva l' Amore,
scoprendo agli occhi del mondo la sua grandissima arroganzia disconvenevole più a i Principi che
agli infimi, né anco è impresa, per haver tutti i difetti. Onde non è da essere admessa se non per un
vano e sensuale spettacolo, nel quale se si promette cosa veruna; come è proprietà delle vere
imprese; altro non si può promettere se non superbia e arroganzia. Ecco adunque in qual guisa gli
sconsiderati publichino la loro vergogna.</p>
<p>Il Tempio ancora della Dea Iunone Lacinia dove si conservava il fuoco perpetuo, ancora che
fusse quel Tempio fatto di colonne ma disposto all' aere e a tutti i venti, è da dir che sia impresa
impropria per esser senza motto, e fu invenzione del gran Marchese del Vasto non con senso
amoroso, come dicono Alcuni, ma sì bene con intenzione religiosa, e dicono quei che sapevano l'
intrinseco di quel Principe, essere stata tale impresa publicata da lui in quel tempo che Monsignor
Borbone inviava lo essercito per la ruina di Roma, e 'l Marchese non volse andarvi. Onde molti
Emuli e Invidiosi cercorono di calumniarlo e egli per dinotare il zelo del cor suo cristiano, prese
simigliante figura battuta da' venti per ismorzar quel zelo che a malgrado dell' invidia in quel
magnanimo petto più cresceva, come in ultimo di sua vita publicamente si vide, fu però dal
dottissimo Iureconsulto Hippolito Quinzio Auditore dello stesso Marchese, aggionto il motto che
così si legge:

<quote rend="block">“<foreign lang="lat">FLAMMESCAT IGNE
CHARITAS</foreign>”,</quote>

e per questo la nominata Impresa si rende vera e propria, massimamente che ci si considera la
promessa di quel generoso Cavaliero, di voler sempre operare col zelo della Carità.</p>
<p>Quella delle Api dell' Invitto Capitano Antonio Leva parimente, non e Impresa propria, ancora
che il corpo e l' anima sieno degne di considerazione e di vaga e dilettevole vista col motto
“<foreign lang="lat">SIC VOS NON VOBIS</foreign>” tuttavia non promette ma
accusa altri d' ingratitudine, simigliante a quella del Cardinal Ascanio Sforza la quale era la Eclisse
del Sole per la opposizione della Luna, col Motto “<foreign lang="lat">OBSCURAT QUO
INGRATA REFULGET</foreign>”, dinotando l' Ingratitudine usatali da alcuni. Ha la
stessa impresa del generoso e ha vistoso e bellissimo corpo, conferendo ingegnosamente con essa il
Motto. Nientedimeno dinotando le cose passate, e notando di tal macchia un grand' huomo, non
solamente non ha proprietà d' impresa, ma ancor saria stato lecito di non publicarla, tanto più non
promettendo cosa degna nell' avenire.</p>
<p>Di queste simili figure e de i loro Motti non se ne deve fare imprese poi che in verità
caminandosi per la via de' primi Inventori di cotale virtuoso e heroico Velame, si ha da fuggire e da
schifare l' intenzioni delle cose passate e delle presenti, e si ha ancor da non scoprire le passioni
sensuali, hora amorose con speranza, hora con disperazione, hora con pericoli di morte, hor con
occasion di vergogna, ma che più? Con offesa a Dio. Né mi voglio allongar negli essempi di vanità
o d' irregolarità perché ne sono pur troppo carichi la maggior parte de' libri fin hora mandati in
stampa. Imperò saranno forse alcuni che sdegnosamente mi rinfacciaranno il volere io guastare e
annullare le usanze allegre e festevoli nello spettacolo dell' imprese significatrici d' ingratitudini
usate, a meriti d' altri, perché questi di cotali imprese si reputano per premio de' lor meriti il
condolersi degli ingrati. Altri si reputano a gloria in discoprir con simiglianti ritrovamenti, i vizii
de' superiori e degli eguali. Parimente diremo esser di nulla riputazione le imprese totalmente
sensuali. Delle improprie finalmente ho detto a bastanza, palesata la loro improprietà per non
prometter le cose che per le future azzioni rendano l' huomo di nome honorato e immortale. Hora
mi metto a trattar delle Imprese sensuali che per figure e per Motti hanno del proprio, avenga che
fra essi io sia per imitare qualche notabil difetto. Ma avanti ch' io cominci a dire.</p>
<p>Voglio trattare de quei personaggi antichissimi i quali le imprese publicorno. Replico di Noè o
ver Iano il quale hebbe per impresa un capo con due faccie ( come di ciò si è parlato ) dinotando la
PRUDENZIA con la quale si riduce ogni raggionamento e ogni affare agli honorati e tranquilli fini.
Ciò si vede in una medaglia con il Riverso il quale è un Rostro di nave. E benché si sia detto che 'l
rostro fusse impresa di Saturno Sabazio compagno di Iano, nientedimeno fu e è openione che quel
Rostro per riverso significhi l' Arca entro la quale fu conservata l' origine di tutti gli animali terreni,
del Motto di questa impresa per tanti e tanti secoli non si è potuto ritrovare.</p>
<p>Qui principalmente si comprende come Iano imitò Dio che fu il primo inventor delle imprese
delle quali ( come credo di haver accennato ) una fu l' Arboro del vetato pomo, l' altra l' iride dopo
l' universal Diluvio, quanto sia adunque omnipotente l' origine di questa invenzione agevolmente
sappiamo.</p>
<p>Nino figliuol di Belo usò anco l' impresa e fu la statua di suo Padre la qual volse che fusse
adorata da' suoi populi, onde Nino fu inventore dell' Idolatria e della guerra, e con quella impresa
voleva che si dinotasse il suo animo di voler ancor egli essere adorato.</p>
<p>Ciro parimente il maggiore, alcuni tengono ch' havesse per Impresa la cagna, da cui fu nodrito
quando dall' avolo materno così bambino, fu mandato in un bosco perché lo devorassero le fiere. L'
Intenzion di quel gran Monarca de' Persiani fu di dimostrare a' suoi populi quanto gli fusse cara l'
obedienzia e la fedeltà, qualità veramente ritrovate nella natura de' Cani. Del Motto non si parla, è
openione però d' alcuni scrittori antichissimi come fu invenzione che Ciro fusse esposto alle fiere,
del che il verace Xenofonte nulla ne scrive, adunque è da credere che dalla Impresa della cagna,
usitato segno di CIRO, fusse publicato finalmente quel caso.</p>
<p>David Re e Profeta di Dio, stimano molti che per Impresa publicasse la Cetra con la quale per
la molta suavità e armonia, rendeva lieti e allegri gli spiriti malenconici e accidiosi. La qual cosa
più tosto era grazia infusa a un giovine tanto grato allo stesso Dio che disposizion dell' arte, con ciò
sia che Saul Re, ingombrato di spirito maligno, ne fusse più volte risanato col mezo della medesima
cetra, la quale predisse il Salterio e la divina Musica ch' uscir doveva di bocca di quel gran profeta.
Il motto però di quella figura, non si può se non coniecturare. Il Re Salomone figliuolo di Davide,
publicò per sua Impresa la colomba il che si comprende in molti luoghi della scrittura antica, la
quale colomba dinotava la visione della gloriosa Vergine Maria, e di lei, secondo la openione de'
molti, quel gran sapiente predisse il gran misterio della incarnazione del figliuol di Dio alcuni però
vogliono che quella colomba significasse la sapienzia de esso Salomone. Ecco in qual guisa i
Velami de' secreti eterni erano visibili agli occhi del mondo, il che pur a nostro documento si legge
massimante nella Cantica di esso Salomone.</p>
<p>Osire Re d' Egitto usò per Impresa il bue, volendo inferire che come lo stesso animale con ogni
continua fatiga giova al mondo, così Egli si deliberò di cercar tutte le provincie dell' universo,
levando la tirannide e insegnando e ordinando i modi del vivere pacifico, e per opinione di Beroso
fu Padre di Hercole libico, o, vero egizzio, non già il greco figlio d' Almena. Piantò parimenti Osire
la colonna in Egitto dove erano notati i suoi egregi fatti. Onde il Bue fu e è presso gli Egizziani di
grandissima venerazione e 'l Pierio a lungo ne scrive, né di questa Impresa se ne può ritrovare il
Motto, dovendosi credere ch' i Motti in quei tempi s' usavano, ma si sieno per le centenaia e
migliaia degli anni ( come ho già detto ) corrosi e andati in oblio, e se non s' usavano la purità delle
genti non si metteva a sinistramente interpretarli. Dirò ancora che per openione d' huomini dotti e
giudiziosi, gli Argonauti che furono intorno a' cinquanta, usorno l' Impresa la quale è Argo con
cento occhi, e questo fu un Re che in governare i populi e i paesi fu sapientissimo e diligentissimo e
per questo gli attribuirno il nome di cento occhi. Imperò la commune opinione è che la nave fatta
per servigio di tanti valorosi personaggi, si nominasse Argo dal nome del maestro, o, dal nome
della Città fra le più famose di Grecia, onde i populi sotto posti a quella, si chiamavano Argivi,
signoreggiati dal real sangue d' Atreo, a cui successero Agamenone e Menelao, vogliono ancor gli
Astrologi che Argo nave sia un segno celeste. M.Tullio ne scrive nelle sue Tuscolane.</p>
<p>Alessandro Magno usò ( come si è poco adrieto ragionato ) l' Impresa che fu la pelle del Leone
nemeo. Si truova ancora che quel invitissimo Principe si elesse per Impresa l' HIRCO, ciò si legge
in Daniele il quale, per quanto alcuni dicono, fu al tempo che Dario ultimo Monarca de' Persiani,
dominava l' Assiria, e profetando disse che l' HIRCO superarebbe l' Ariete Impresa di Dario. L'
HIRCO è tenuto animale superbo, imperioso e gagliardo, l' Ariete humile pacifico e pauroso.</p>
<p>Achille parimente, affermano alcuni scrittori greci, da cui hebbe origine Alessandro, del che a
pieno se n' è inteso; portò la pelle d' Hercole, e pare che ciò potesse essere vero, con ciò sia cosa
che al tempo di esso Achille fusse freschissima la fama d' Hercole Alceo il quale si ritrovò al primo
saccheggiamento di Troia.</p>
<p>E se l' huomo usasse studio diligentissimo, trovarebbe che molti e molti altri antichi e famosi
personaggi usorono sì degno spettacolo, degno ( e lo replico ) di commune considerazione e di
riverita stima, e come ciò fu usato ne i primi e secondi secoli, così ancora in questi presenti si
conserva, benché più profanamente, sì vertuosa e magnanima consuetudine abusano e acciò per i
più notabili essempi cresca il desiderio di mantenere cotal nobile usanza, confessiamo tutti che 'l
figliuol di Dio nostro Redentore, hebbe la sua Impresa che fu l' Agnello, il quale rappresentava l'
immaculato sacrifizio sul legno della Croce per l' humana salute col Motto: “<foreign lang="lat">ECCE QUI TOLLIT PECCATA MUNDI</foreign>”. San Paulo portò per
Impresa la spada che dinotava il zelo della sua lingua a guisa d' acuto coltello in difender la verità.
Molti gli assegnano questo motto ciò è : “<foreign lang="lat">CUPIO DISSOLVI ET ESSE
CUM CHRISTO</foreign>”. Pietro hebbe le chiavi delle quali i suoi successori per
santissima Impresa si sono prevalsi e si prevagliono e ancora se gli possono più Motti attribuire,
guardandosi similmente nel processo apostolico trovaremo che gli Apostoli santi usorono segnali
che predicevono i beati loro e gloriosi fini.</p>
<p>Voglio addurre medesimamente in questo proposito l' uso de' santi Evangelisti. Noi veggiamo
come Matteo usò per Impresa l' Angelo volendo dinotare che quanto scriveva sopra l' historia del
Salvator nostro Giesù, era tutto per celeste disposizione. Luca hebbe il Bue, significando che come
corale animale è affatigato per commune benefizio, così Egli con continue vigilie e pericoli di vita,
compose l' historia evangelica e gli atti apostolici. Fin che per certissima gloria sua fusse approvato
da Paulo vaso di elezzione e essequì quanto nella sua detta Impresa promise. Scrisse egli lo
Evangelio per riferimento di coloro che videro e quanto scrisse fin all' Età di ottantaquattro anni
con giovamento delli seguaci del Signor nostro Giesù Cristo, fu ( come si è detto ) con sudore e con
pericolo per la persecuzione de' nimici di Dio. Fu Luca d' Antiochia huomo dottissimo celibe e
medico di molta honorata Fama, e pittore egregio.</p>
<p>Marco discepolo di Pietro compose l' Evangelio e mostratolo fu approvato da Pietro e dalla
Santa Chiesa Catholica Apostolica Romana come ciò scrive Alessandro prete della chiesa
alessandrina; e con sì santa e legitima approvazione, preso lo stesso Evangelio, partì per lo
Egitto.</p>
<p>Hebbe per Impresa il Leone, onde ne traggeva la similitudine del coro suo in publicare l'
historia di Cristo, essendo il Leone interpretato per Cristo, e ciò si legge nelle profezie quando
dicono:

<quote rend="block">“<foreign lang="lat">VICIT LEO DE TRIBU
IUDA</foreign>”</quote>

e fu veramente Impresa da pretenderne in simigliante occasione necessario essempio. Hebbe
Giovanni per Impresa l' Aquila, fu Egli apostolo a Cristo dilettissimo dopo l' ascensione del quale,
propagò con molti miracoli la pietà cristiana perché di costui la predicazione, e di Pietro dopo la
data sanità al zoppo dinanzi alla porta del Tempio chiamata speciosa; convertì alla fede cinquemila
huomini in un giorno, e duo mila dopo il martirio di Stefano. In Samaria molti furono a Cristo
convertiti per la imposizione della mano di essi discepoli, ne i cuori de' quali lo spirito santo s'
intrinsicava. Ma nella divisione del mondo terreno, toccò a Giovanni la provincia dell' Asia, le
chiese delle quali da lui fondate, tanto santamente governò e moderò che preso in Efeso da
Domiziano, e menato a Roma, fu gittato dentro un gran vaso d' olio bollente, onde uscitone sano
per divina grazia fu relegato in Patmo Isola del mar maggiore dove compose la Apocalissi. La sua
Impresa dell' Aquila dinotava la sua intenzione la quale era di mirar fisamente al eterno lume di
Giesù Cristo suo vero sole. Il quale “<foreign lang="lat">ERAT VERBUM IN
PRINCIPIO</foreign>”. E come l' Aquila rinova la sua gioventù così Giovanni rinovò nella
longhezza della vita fin che verrà Cristo nel suo secondo Avenimento secondo alcuni per dar l'
ultima sentenzia secondo i meriti e i demeriti dell' humana generazione.</p>
<p>Se io volessi addurre altri essempi non sarebbero superflui, ma di manco credito, a paragone di
quanto ho brevemente scritto, massimamenste ne i secoli della nostra santissima religione. Tutte
adunque le sopra narrate imprese e heroiche e divine ho voluto spianare perché si creda e si tenga
per cosa certissima che simiglianti spettacoli furono, sono e saranno di misteriosa considerazione,
di molta aggradevole stima e di pungentissimo stimulo a' fianchi de gli huomini vertuosi e
magnanimi.</p>
<p>Io poco adietro promisi di ponere in campo qualche Essempio di quelle imprese proprie e
regolate ma in tutto sensuali e discopritrici di passioni alle virtù contrarie onde dui manifestissimi
errori ci si palesano. L' uno è che si scuopre il vizio che sta ne i petti nascosto, come un' altra volta
ho detto, l' altro è che questo honorato spettacolo, ritrovato per asconderci tesori di laude e di
gloria, ci si serra bruttura o fetore a guisa d' un bel vaso d' oro, dove sia materia e corrotta e
puzzulente, essendo la verità che sopra ogni cosa che all' anima nostra piaccia e aggradisca, sono i
suoi raggi tratti dal fonte dell' immortalità i quali più volontieri escono fuori di questo Carcere sotto
diversi velami e dentro alcune ruvide scorze, che dalla voce dalla lingua, che sono stromenti
communi e ch' annonziano il bene e 'l male, le cose nobili e ignobili. E pure acadendo che la voce e
la lingua esprimano i segreti della stessa anima non usandosi imagini, o, figure, si compiace all'
humano intelletto che da parole oscure ricevino il suono, con tutto ciò diranno alcuni che le oscurità
delle cose conturbano gli animi humani, e subito sdegnosi, addurranno quel detto dello
elegantissimo Terenzio

<quote rend="block">“<foreign lang="lat">DAVUS SUM, NON
AEDIPUS</foreign>”,</quote>

e noi diciamo: “NON SO INDOVINARE”. E fu ben lecito che Davo servo vilissimo
usasse simiglianti parole, poi che alla viltà della Plebe non conviene di partecipare i benefizii dell'
intelletto.</p>
<p>L' essempio primo adunque di quanto ho promesso è la Salamandra dentro il fuoco, Impresa del
magno Re Francesco Valesio potentissimo Re di Francia, dalla qual figura trasse la similitudine
della sua amorosa intenzione col Motto “<foreign lang="lat">NODRISCO ET
ESTINGUO</foreign>”, onde si vede la proprietà della stessa impresa e per la vista
mirabile della Salamandra, della cui natura non conviene a me di parlare essendo notizia commune;
e per la convenienza del Motto, ma per esser in tutto sensuale per la qual cosa si palesa una
passione che dee esser taciuta e non publicata, massimamente da un Re Cristianissimo, però dalla
proprietà delle imprese escluder si dee, più che nulla di degno promette.</p>

<p>Parimente la Ruota con molte secchie onde l' acqua si tragge, fu impresa di Don Diego di
Gusmano con questo motto ciò è  “<foreign lang="spa">LOS LLENOS DE DOLOR LOS
VAZIOS DE SPERANZA</foreign>”. Questa sensualità è piena di sentimento amoroso, e è
di bella vista, tuttavia simiglianti spettacoli sono stati usati per discoprire i desiderii vertuosi e
magnanimi, e non i vani e poco honesti.</p>
<p>Alcuni tronchi verdi ch' abrugiano, fu impresa di Pietro de' Medici col motto cioè:
“<foreign lang="lat">IN VIRIDE TENERAS EXURIT FLAMMA
MEDULLAS</foreign>”, dinotando che di quel magnanimo signore giovene, la fiamma d'
amore era entrata nelle Medolle, indignità veramente degli animi grandi, perché quantunche
simiglianti passioni sieno quasi communi a ciascuno, e che per questa via altri volessero palesarle
alla donna amata, se ben disdice a ciascuno, per quanto siamo alle sacre leggi massimamente alle
cristiane obligati, nientedimeno si dovrebbe in ogni modo prohibirle acciò non fussero viste in
publico, ma in quanto alla sensualità, è leggiadra e ben considerata impresa.</p>
<p>La Stella similmente del famoso Cardenal de' Medici, intesa per Lucifero, volgarmente
chiamata Diana, è degna di considerazione, volendo trar la somiglianza di quella stella per discoprir
la incomparabile bellezza d' una gran Signora amata da lui col Motto: “<foreign lang="lat">INTER OMNES</foreign>”, perché come Lucifero, o Venere per dirlo meglio,
risplende assai più che tutte l' altre Stelle, così quella gran Signora risplendeva fra tutte l' altre
donne. Altre intendono che quel gran Prelato l' amava sopra tutte, bella e vaga e ingegnosa fu
questa impresa e potrebbesi dire c' havesse del proprio, mentre che il suo sentimento fusse tale ciò è
che per la rara bellezza e del corpo e dell' anima di quella generosa e cristiana signora, oltra la
molta sapienzia, quell' inclito Prelato disegnasse fin che viveva d' amarla e di riverirla.</p>
<p>Il Toro di Perillo statuario, inventor di quella incomparabil crudeltà per compiacimento del
carnefice Tiranno Falaride agrigentino, dove esso artefice fu il primo a sentir quel meritato
supplizio, fu Impresa del magno Prospero Colonna, schifata dal Giovio il qual dice ch' un tanto
huomo non sì vergognò nel grado e nella età grave di esser inamorato poi ch' in tale impresa
publicò la vanità del suo animo col Motto: “<foreign lang="lat">INGENIO EXPERIOR
VULNERA FATTA MEO</foreign>”, volendo inferire che elettosi uno amico per fedel
mezano di così abietto negozio, trovò che del suo bene sensuale era il detto suo amico goditore.
Onde in un medesimo tempo la stessa Impresa moveria ciascuno a riso e la conscienzia dell'
inamorato a vergogna, così la manifesta e indebita sensualità rende da ogni parte biasmevole,
simigliante spettacolo, e di queste infelicissime imprese veramente se ne addurrebbero essempi
infiniti. Io però non biasmo né laudo tale usanza, ma quando per piacevolezze sieno state usate e
sieno per usarsi, almeno non si mettano in publica e in perpetua vista de' secoli.</p>
<p>Altre imprese si sono usate e s' usano, le quali figurano sdegno, odio, maledicenzia, inimicizie,
rancori, e scoprimenti de' vizii, queste però non sono vere imprese, ma indegna spettabilità. Già si è
detto di quella Impresa del Cardenale Ascanio, e del Cardenal di Mantua Sigismondo. Anco il
Cardenal d' Arogana il vecchio in quei medesimi tempi di Papa Alessandro publicò per Impresa una
tavoletta bianca col Motto:</p>
<p>

<quote rend="block">“<foreign lang="lat">MELIOR FORTUNA
NOTABIT</foreign>”</quote>
volendo inferir ( secondo il Giovio ) l' ingratitudine usatali benché agevolmente si potesse più
honesto sentimento, e forse è accaduto che alle buone intenzioni sian state date male
interpretazioni.</p>
<p>Luigi Gonzaga sopranomato Rodomonte, non per bravura come il Giovio scrive ( che non fece
tal professione quel mirabil Cavaliero ) ma per la estrema forteza del suo bellissimo corpo, portò in
Mantova, essendoci Carlo V Imperadore, una impresa nella sua sopravesta, d' uno Scorpione col
Motto cioè:</p>
<p>
<quote rend="block">“<foreign lang="lat">QUI VIVENS LAEDIT MORTE
MEDETUR</foreign>”</quote>, e ancor che sia impresa sensuale, pare però che la ragion
voglia, o, vero l' uso d' honore e di sicurezza, di ammazzar colui che vuole ammazzare te,
massimamente con insidie, o, con maledicenzia che è assomigliata al veleno in guisa di scorpione,
onde il valoroso signore tragge dallo scorpione la somiglianza di coloro ch' ad altri iniquamente
tendono insidie, le quali lecite sono quando nuochino agli insidiatori medesimi.</p>
<p>Un' altra impresa questo inclito Cavaliero publicò dipinta in uno suo stendardo e era il Tempio
di Diana Efesia ch' abrugiava, col Motto: “<foreign lang="lat">AUT BONUM AUT
MALUM FAMA EST</foreign>” volendo inferire che 'l sacco e la ruina di Roma per
ordine di Borbone, era FAMA, tolta la simiglianza dal Tempio Efesio o vero da colui che l' abrugiò
dove si comprende che 'l buon Cavaliero mal volontieri si ritrovò in quello esterminio, ma spinto
dall' obligo della milizia, fu costretto di fare quello che egli non voleva. Il Giovio veramente guastò
il Motto di quel cavalieresco intelletto, mentre che lo stesso Giovio habbia voluto credere che fusse
più a proposito questo suo ciò è: “<foreign lang="lat">ALTERUTRA CLARESCERE
FAMA</foreign>”, né in ciò considerò quel dottissimo scrittore, lume de' tempi nostri, che
quel <foreign lang="lat">CLARESCERE</foreign> non conviene alla trista fama e alla vituperosa
voce. Io non darei fine già mai a questa opera se volessi recitare tutti gli essempi delle Imprese che
figurano sensuale e viziosa intenzione, nulla d' honore e nulla di gloria promettendo al mondo e alle
future Etadi. Impertinente usanza adunque confessaremo esser quella di mettere in publico cose
vane e che rendono testimonio d' infamia. E si dee qual si sia vertuoso e giudizioso scrittore
disponere di non accompagnare Belial con Cristo, leggendosi publicamente in questa materia d'
imprese molte interpretazioni amorose e sensualissime con le quali stiracchiano i sensi e per forza
gli vogliono far cristiani, maniera profana, e indebitamente mascherata, e quante se ne leggono?
Temerariamente in quella profana sensualità usando le sacre e divine sentenzie?</p>
<p>L' Impresa finalmente con intenzione virtuosa e magnanima si deve e si può dire vera, propria e
convenevole alle persone intente alle azzioni virtuose e illustri, le quali ( come deono ) desiderano
d' imitare gl' inventori antichi c' hanno tal segno con vario e riverito velame publicato. Il che si è
fatto vedere e intendere negli essempi poco adrieto in scritto manifestati, discoprendosi e
palesandosi i vertuosi, religiosi e cavaliereschi disegni, volti a fine d' honore in questa vita mortale
e di salute nell' altra. Gli essempi adunque delle vere proprie e vertuose imprese queste sono ciò
è:</p>
<p>Le due Colonne del divo Carlo V Imperadore col Motto: “<foreign lang="lat">PLUS
ULTRA</foreign>” con intenzione a benefizio commune di ricuperare il Patrimonio
cristiano, e in questa gloriosa impresa si vede come il gran Capitano di Dio promette e si obliga di
operare con la stipulazione del Motto, e questa ha vera proprietà e da questa dee ciascuno secondo
la sua condizione, prender l' essempio di così celebre spettacolo. Ma la cruda infirmità e l'
immatura morte ci s' interpose, che di certo la Santa madre Chiesa apostolica Romana havrebbe
fuor d' Europa distese le sue ali celesti.</p>
<p>La palla similmente di Cristallo percossa dal Sole col Motto: “<foreign lang="lat">CANDOR ILLESUS</foreign>”, è impresa di Papa Clemente settimo divina
memoria, la quale egli publicò con intenzione veramente degna di sommo Pontefice, dinotando che
sempre era per operare e esseguire i negozii di giovamento universale con nettezza e candore del
suo animo religioso e essemplare.</p>
<p>Il nodo Gordiano con la scimitarra d' Alessandro Magno che lo tagliò per non poterlo
sciogliere, fu vera e propria impresa del Re Catholico Ferdinando di Castiglia col Motto ciò è:</p>
<p>“TANTO MONTA” volendo inferire il medesimo ch' Alessandro, ciò è che tanto
era il tagliarlo come lo scioglierlo, volendo il buon Re catholico dimostrare il suo animo di
mantenere e di conservare la giustizia e la pace, o, con amorevolezza e con buon consiglio, o,
veramente col ferro. Queste sono le vere e proprie imprese, in questa maniera si scorge la
perfezzione de' giudizii heroici e illustri, e la generosità de' veri e magnanimi disegni.</p>
<p>Bella e propria impresa di Re è stata quella d' Enrico cristianissimo, il quale si elesse nella sua
giovinezza la Luna nuova col Motto: “<foreign lang="lat">DONEC TOTUM COMPLEAT
ORBEM</foreign>”, interpretata da persone degne di fede come per ciò il generoso e real
giovinetto volse dimostrar che ben conosceva le disgrazie del Re Francesco suo padre, promettendo
che nella compiuta sua Età si sarebbe egli sottoposto alle reali faccende con animo e consiglio di
tor via le stesse disgrazie paterne, come in vero felicemente gli avenne, e di più si poteva sperare
con la consederazione del magno Re Filippo suo genero, se la morte nel fiore della sua virilità non
l' havesse con universal cordoglio tolto a' bisogni dell' Imperio cristiano. Queste sono l' imprese
vere e proprie le quali promettono e s' obligano alle egregie e gloriose azzioni con certezza d'
immortal gloria. Nella sua virilità parimente il gran Re Enrico seguitando il medesimo suo real
concetto si elesse per impresa la Luna piena col Motto: “<foreign lang="lat">CUM PLENA
EST FIT AEMULA SOLI</foreign>”, meglio saria stato secondo me che non dovrei ponere
la bocca in cielo. “<foreign lang="lat">NUNC AEMULA SOLI</foreign>” con ciò
sia che non si soglia regolatamente esprimer con il Motto quel che si vede con l' occhio, la Luna
piena si vede adunque non si doveva dirlo per ischifar la superfluità, molto però si potrebbe
scrivere sopra i meriti di questo alto e real concetto, ma non conviene in questa presente
occasione.</p>
<p>Il re Alfonso primo, Re di Napoli, volse per impresa prendere un libro senza altro Motto, e
questa doveva esser posta fra l' improprie, nientedimeno per openione d' alcuni sapientissimi
personaggi, si tiene per cosa certissima che quel saggio e dottissimo Re volesse dinotare che senza
dottrina non si possa haver bon governo de' paesi, né sicurezza di guerra, e questi medesimi che
fanno tal giudizio dicono quel buon Re per haver fatta professione di posseder tutte le scienzie,
onde si disputava se fusse stato meglior cavaliero che dotto, non haver accompagnato il libro col
Motto per fuggir la giattanzia.</p>
<p>Fu bella e generosa quella di Lodovico Re di Francia antecessore di Francesco, imperciò che fu
impresa con la figura dell' Histrice, o, Porco spinoso che vogliam dire, col Motto “<foreign lang="lat">COMINUS ET EMINUS</foreign>”, concetto veramente degno di quel gran Re
il qual voleva inferire che qualunche lo havesse molestato l' havrebbe offeso dappresso e da
lontano, e questo prometteva quel magnanimo e real Principe.</p>
<p>Ferrante figliuol del nominato Re Alfonso pigliò per impresa l' Armellino, il qual di sua natura
schifa il fango e ogni altra simil bruttezza, anzi prima ch' imbrattassi patirebbe di morir di fame e
però i cacciatori trovando le lor Tane, pongono il fango nella bocca di esse, e 'l vago e candido
animaletto vi riman prigione. Il Motto dice così: “<foreign lang="lat">POTIUS MORI
QUAM FOEDARI</foreign>” per onde si scuopre la schiettezza dell' animo dell' ottimo Re
Ferrante, promettendo di non far mal né pensar cosa brutta e disdicevole alla sua corona. Poi che
altre imprese di cotal personaggi si trovano i quali habbino perfetta e simil proprietà.</p>
<p>Però fu bella ancora quella del cane assettato con le gambe di dietro sotto un pino dove era la
catena legata col collare, e 'l cane sciolto e alto dinanzi in atto di sedere. Impresa del magno
Francesco Sforza primo Duca di Milano di tal cognome, il cui motto è questo: “<foreign lang="lat">QUIETUM NEMO IMPUNE LACESSET</foreign>”, dinotando ch' egli fusse d'
animo di non offender veruno se non provocato, intenzion degna di vero e invitto Principe e simile
( parmi ) a quella del sudetto Re Lodovico in quanto alla intenzione.</p>
<p>Voglio ancor dire per necessario essempio che bella vaga e convenevole è il Ramo d' oro
inestato nell' Elice impresa del Gran Duca di Toscana col Motto: “<foreign lang="lat">UNO
AVULSO</foreign>” significando ch' indarno i maligni e gl' insidiosi tentaranno che quel
generoso e alto legnaggio si disperda, massimamente che la mano di Dio santissimo è sempre in
atto di custodirlo, essendo essempio di Giustizia e de' manifestissimi servigi alla santa romana e
catholica religione.</p>
<p>Non voglio restar di spiegare altri essempi per onde si conosca la proprietà delle Imprese, fra le
quali di vaga e di generosa apparenza è il Rinoceronte, Impresa del Duca Alessandro de' Medici col
Motto Spagnuolo ciò è: “<foreign lang="spa">NON BUelvo SIN
VENZER</foreign>” il valor del suo animo fu tirato dalla somiglianza dello stesso animale
il qual non torna adietro senza vittoria e ben mi persuado ch' alcuni diranno per la maggior parte di
queste, esser imprese sensuali adunque non virtuose, si gabbano, perché se ben si considera la
qualità de' nominati personaggi, trovarassi che loro chiaramente fanno interpretare e dinotare gli
honorati e virtuosi fini a' quali hanno disegnato di felicemente arrivare con le opere e con le fatighe,
prevalendosi, o, vero essendosi prevalsi e dell' attive e delle heroiche virtuti. La Saetta uscita dall'
Arco rettamente indrizzata al destinato segno, è Impresa d' Alessandro gran Cardenal Farnese col
motto ballon twz significando che che bisogna appostar dritto, dalla cui figura esce la similitudine
del saggio e bel giudizio di sì degno prelato. Essendo la verità che dal buon desiderio tutte le
azzioni sono indrizzate al fine d' honore e di tranquillità, ma quando le azzioni senza la debita
prudenzia spinte al buon fine vanno torcendo, sono simili alla saetta spenanchiata ch' al destinato
segno non si conduce. Ma l' amplissimo e non mai appieno lodato Cardinale ha la sua religiosa
intenzione con tanto accommodato spettacolo palesata, né manca giorno per giorno con l' opere
magnanime e piatose di mantenere quanto nella stessa sua bella impresa al mondo ha promesso con
la stipulazione del sopra scritto Motto.</p>
<p>Il Magno Gianiacomo Trivulzio ancora, con molta prudenzia si elesse uno stilo di ferro fitto in
mezo d' un quadretto di marmo per sua impresa, havendolo posto di rimpetto al Sole col Motto
cioè: “<foreign lang="lat">NON CEDIT UMBRA SOLI</foreign>” piena veramente
di giudizio, e simigliante Impresa e la conferenza del motto con essa, è certamente mirabile. Dal
Sole si cava la somiglianza della Eccellentissima Autorità del Duca Moro, dall' ombra la
condizione dello stesso Gianiacomo il quale come fedel vassallo del suo legitimo Principe, dolevasi
della Tirannia ( per quanto si dice ) del sudetto Moro, occupatore dello stato di suo nipote detto il
Duchino per la età. Per la qual cosa il Trivulzio non potendo comportare così manifesta violenza, si
mostrò nemico del Moro, ma per fortuna non potendo con lui contrastare, si partì di Milano, e si
pose a' servigi del Re di Napoli Zio del Duchino alhora nemico al Moro. Onde per così honesta
cagione publicò la narrata impresa, e con tutto ciò si conoscesse minimo a paragone di così
possente Signore, non perciò lo volse mai obedire, né mai volse cedergli, scoprendo la sua piatosa
intenzione col mezo di così ben considerata impresa. Mi risolvo di non tacere alcune altre Imprese,
e benché sieno in stampa, nondimeno io non le replicarò per noiare i lettori, ma per far toccar con
mano negli essempi la vera proprietà delle Imprese la quale conosciuta, si ridurrà in più regolata
usanza, oltra poi ch' al mio difetto alcune persone di dottrina e di valore potranno pienamente
supplire. Quella però del Marchese vecchio di Pescara è ancora propria e vertuosa Impresa che fu
lo scudo Spartano co 'l Motto ritrovato pure da quel famoso cavliero, cioè: “<foreign lang="lat">AUT CUM HOC AUT IN HOC</foreign>”. Se ben furono parole della madre
Spartana, generoso sperone a render pronto il proprio figliuolo in difesa della patria. Queste sono l'
imprese da metterle in publico, alle quali indrizza la vista ogni secolo, e porta invidia ogni desioso
di gloria.</p>
<p>Non di menor laude diremo essere i duoi rami l' uno di cipresso l' altro di palma. Impresa dell'
immortal Marcantonio Colonna il vecchio, il cui Motto è questo cioè: “<foreign lang="lat">ERIT ALTERA MERCES</foreign>”, volendo dinotare, o vincere, o morire.
Questa veramente fu invenzione mirabile e degna di tanto Cavaliero il quale non mancò di
concorrere co' fatti quanto si conteneva nella promessa. La bellissima Impresa ancora del S. Don
Ferrando Gonzaga fu la Bossola che serve a viaggi maritimi i quali come assai più pericolosi che
quei di terra, volse quel inclito e valoroso principe in essa bossola riserrare la sua generosa
intenzione con la quale prometteva haver sempre animo di servire a' suoi superiori senza speranza
di robba e senza timor di morte a guisa di chi si pone in mano di quella fortuna la quale non si può
schifare né con forze né con ingegno. E però fu da lui usato questo Motto cioè: “<foreign lang="lat">NEC SPE NEC METU</foreign>” ben che io più volte gli sentissi dire che nelle
azzioni de' suoi pari non guardò mai a' perigliosi rischi di sua vita con occhio di guadagnare robba
né con paura di morire, e fu veramente impresa di vero e non appieno lodato principe, della quale
hoggi si serve Cesare suo figliuolo successor del valore paterno e degli Stati.</p>
<p>Degna parimente di laude fu la mano ch' abrugia sopra un altare ove era gran fuoco, a
imitazione di Muzio Scevola. Impresa di Muzio Colonna, col Motto: “<foreign lang="lat">FORTIA FACERE ET PATI ROMANUM EST</foreign>”, e ben
giudiziosamente comprese il gentil Cavaliero di pigliar quella historia che tanto celebra un altro
Muzio romano. Ma perché il motto è sentenzia con senso commune sì ch' ogni altro romano
potrebbe simil senso attribuirsi, però l' Impresa non può havere del proprio, con tutto ciò per ridurla
alla sua proprietà crederò ch' a più proposito si potesse usar questo altro Motto cioè:
“<foreign lang="lat">SI OPUS NON DEERIT ALTER</foreign>” sotto intendo
“MUTIO”. Veggasi ancora un vaso col fuoco con verghe d' oro dentro, Impresa di
Francesco Gonzaga Gran Marchese di Mantua, della qual impresa questo è il Motto:
“PROBASTIME” significando la sincerità e la nettezza di quel Principe con ciò sia
che ch' a mal grado degli Emuli, si raffinasse la sua gloria nel fuoco delle loro inique calunnie.
Benché il Motto fusse stato più commodo: “<foreign lang="lat">HINC
LAUS</foreign>”. Quella medesimamente di Fabrizio Colonna il vecchio fu veramente
degna di vista universale. Era un vaso pieno di moneta d' oro alludendo a quello ch' i Sanniti
presentarono a Fabrizio antichissimo Consule romano, il cui Motto è “<foreign lang="lat">SANNITICO NON CAPITUR AURO</foreign>”: E' da considerare onde si
prenda la similitudine e anco il senso del Motto, accioché sappiamo la natura dell' anime di quelle
imprese c' hanno le figure non animate le quali il più delle volte procedono, o dal caso o vero dall'
artifizio come ciò farò conoscere per essempio delle sudette imprese, e più per essempio di tutte
quelle dell' Academia degli Affidati nella interpretazione di esse. Mi resta a dire che l' Impresa del
gran Fabrizio Colonna potrebbe havere dello improprio per cagion del Motto il quale, ha quasi
proprietà di sentenzia pure s' accetti per merito dell' invenzione historica più presto per propria ch'
altrimenti.</p>
<p>Del balzo di sormento segato, Impresa del generoso Marchese del Vasto, si ha da dire come
veramente sia di bella vista e di giudiziosa considerazione, ma pur per conto del Motto che è
certamente sentenzia, non si può dir che sia vera impresa, impercioché, ogniuno di vita attiva se la
può attribuire. Vedendosi non haver Motto legitimo cioè: “<foreign lang="lat">FINIUNT
PARITER RENOVANTQ. LABORES</foreign>”. Nientedimeno prevalendosi quella bella
figura del Motto ritrovato dal Monsignor Claudio Tolomei, che è questo:

<quote rend="block">“<foreign lang="lat">IPSA QUIES EST IPSE
LABOR</foreign>”</quote>
sarebbe propria e vera Impresa.</p>
<p>Bastami di haver preposti tanti e tanti essempi di tanti suppremi e mediocri Principi ne i quali
manifestamente si comprende la proprietà dell Imprese, e fra le sopranarrate, ben si consideri alla
natura delle figure e alla conferenza de' Motti. Primamente non si vede figura che sia chimerica, o
mostruosa,o humana, o vero impropria. Secondariamente non ci si truova escendenza, o superfluità
di figure. Terzo che tutte le figure si sono trovate, o ad imitazion di NATURA o d' ARTE, o di
CASO, o di HISTORIA, o di FAVOLA. Quarto che tutte le figure dove conviene, o rappresentano
Maiestà, o Eccellenza, o decoro heroico, o rispetto di persone, o vera giocondità di giudizio.
Quinto, si leggono i Motti conformi, pieni di gravità e di sonorità, specificando sentimenti historici
per le conferenti somiglianze, onde ciascuno, come anima con vaga oscurità, dà fiato e spirito al
corpo dell' Impresa. Sesto che la proprietà dell' Impresa deve per principale obligo promettere cose
per l' avenire degne di fama vertuosa e immortale con l' indirizzo delle virtù attive, onde ne
succedono fra cristiani le contemplative.</p>
<p>E benché si veggono poche delle stesse Imprese con intenzione di operare contemplativamente
nientedimeno si dee credere massimamente in questi nostri tempi che coloro i quali non fanno ad
altri quanto non vorrebbero ch' a essi fusse fatto, agevolmente si farebbero partecipi della vita
religiosa e contemplativa, perché lo spirito benedetto dove vuole spira, e vuole spirare nell' huomo
ben disposto e la disposizione ultima viene da Dio ma le altre dalla vita morale e virtuosa.</p>
<p>Dissi poco fà che gli essempi recitati confermarebbero qual fusse la vera proprietà dell'
Imprese, e 'l maggior confermamento di essa stessa proprietà si potrà leggere in tutte l' Imprese
degli Affidati, i quali in vigor delle loro leggi hanno ordinato e comandato non doversi in verun
modo publicar fra le loro, Impresa veruna se non con intenzione vertuosa e magnanima. Restami di
dire, per adempimento delle membra preposte, delle quali il corpo delle proprie Imprese si
compone, a chi simigliante spettacolo in publicarlo, lecitamente convenga. Ma prima ch' a ciò far
mi metta, degna cosa parmi di ragionar con brevità delle Imprese di tutte le Academie de' nostri
tempi. E per la più antica diremo di quella degli INTRONATI nell' inclita Città di Siena, i quali
publicorno per la loro Impresa una Zucca vota e secca con dui pestagli sopra. Il Motto è questo:
“<foreign lang="lat">MELIORA LATENT</foreign>” il qual Motto nobilita quella
figura dentro la quale è nascosto il Sale sodo. Essendo in Toscana usanza per conservare il sale
asciutto di metterlo nelle Zucche le quali secche, non riceveono humidità. Bella veramente e
giudiziosa Impresa variamente da più persone interpretata. Tuttavia per quanto ho potuto sapere
hanno voluto quegli alti intelletti inferire un huomo senza sapienzia esser una Zuccha senza sale e è
proverbio in Toscana, e quntunque alcuni sappino e non mostrino il lor sapere, sono come non
sapessero. Per ciò i pestagli che pestano il sale, dinotano le operazioni lodevoli e per che si è detto
che la figura della Zucca co' pestagli ha del basso e del ridicolo però si supplisce con l' arguzia e
bellezza del Motto. Usarono ancora quei bellissimi ingegni d' Imporsi i nomi conferenti alle loro
qualità e agli aspetti, e si è conosciuto in ciò fra essi un giudizio mirabile e stupendo. Io non
recitarò altre interpretazioni sopra la stessa impresa veramente propria e degna di laude, come se ne
veggono i testimoni in tante bell' opere che quella gentilissima Adunanza ha mandate in luce, e
hoggi sotto la protezzione del gran principe di Toscana più che mai si mantiene e fiorisce.</p>
<p>Fu quella di Napoli detta L' Academia de' SIRENI, dalla Sirena perché a suo nome si edificò
Napoli chiamata Partenope che fu una delle tre sirene secondo Licofronte, sorelle, le quali non
havendo potuto pur con la loro bellezza e eloquenzia trattenere Ulisse in Mare per disdegno si
precipitorno. Imperò Partenope ributtata dall' onde, fu honoratamente sepolta, e la Gioventù
cumana poi a nome perpetuo di Partenope quivi una bellissima Città edificarono per essere ancor
quel paese fertile e giocondo, fu rifatta dopo molti anni da' Greci e nominata Napoli. L' Impresa di
quella Academia fu ( come ho detto ) la Sirena. Imperò senza Motto e forse no, dandosi la colpa
alla mia memoria.</p>
<p>In Roma similmente fu fondata l' Academia della Virtù sotto la magnanima autorità d'
Hippolito Medici gran Cardinale, questa impresa fu parimente senza Motto perché fra quei famosi
Academici, splendor di questo nostro secolo, fu contrasto in qual foggia si dovesse la virtù
dipingere, in quel mezo venne lo stesso generoso Cardinale a morte, non si ricercò altro per che
volsero alcuni che la VIRTU' fusse morta per la morte di quel Prelato vero mecenate di vertuosi a'
nostri giorni.</p>
<p>Fu bella in Milano l' Impresa de' Fenici così detta dalla Fenice fondata dal nobil Cavalier
Vendramini, e ampliò mirabilmente il suo credito col mezo di molti gentil' huomini Milanesi e
Genovesi ma non fu concluso di congiognere con la figura Fenice il Motto, imperciò che non
volevano confrontarsi con gli altri Motti per esser questa divina augella stata da più personaggi
publicata per impresa, ma nel più bello di mandar fuori opere di molta dottrina fu dall' Invidia
annullata, onde si mancò di dar la sua perfezzione a sì mirabil figura.</p>
<p>Pochi anni inanzi dopo la morte del Marchese del Vasto, ridottasi la Marchesa con il Marchese
di Pescara in Pavia, fu fondata l' Academia della Chiave d' Oro col Motto “<foreign lang="lat">CLAUDITUR ET ADERITUR LIBERIS</foreign>”, e fu uno di quella
Academia il magno Andrea Alciato, e fu veramente invenzione del Marchese nella sua Età di sedici
anni, cotale impresa rimase in molta stima perché è perfetta, e piena di bellissima
considerazione.</p>
<p>La fama con l' ale e con la tromba fu impresa dell' Academia Veneziana col Motto ciò é:
“COSI' DAL BASSO ME NE VOLO AL CIELO” mandò fuori in poco tempo molte
opere di diverse scienzie, e si mandò fra l' altre un Indice di libri da stamparsi, tutte cose di molta
importanza e di commune giovamento. Ma l' Avarizia nimica di virtute e radice di tutti i mali,
spiantò da' fondamenti quel mirabile edifizio e cacciò sotterra uno dei più bei splendori che fusse
mai, o, antico, o, moderno, massimamente in una delle prime Città del mondo, degna è anco di
considerazione la stessa bellissima e generosa impresa onde se ne ponno e deono tragger gli
essempi per non errare.</p>
<p>Di quanto alto e lodato nome fusse quella già molti anni celebre in Padova co' l Titolo d'
INFIAMMATI già ne rimangono e rimarranno vive perpetuamente le memorie. Impercioché
uscirono fuori quei soavi frutti che per tempo non marciscono, ma continuamente danno ad ogni
bello intelletto godevole nodrimento.</p>
<p>In Bologna Città sapientissima pur hoggi perseverano quelle virtuose e Illustri Adunanze
essempio a tutte le altre città, obligate con simiglianti maniere a esaltarsi per mezo le opere virtuose
e a schifare l' ozio padre de' maligni e vituperosi disegni per i quali nascono risse e controversie
particolari e quindi communi e civili sedizioni onde vengono le città e i paesi in manifesta e in
miserabile desolazione.</p>
<p>In Vicenza Città generosa si soleva ne i petti de' suoi cittadini nodrire ogni sorte di vertuosa e
mirabil disposizione, sapendosi publicamente con quanta diligenzia e con quanto ardor di gloria,
mantenessero huomini letterati, concorrendo alla audenzia di essi tutta quella nobiltà la quale non
guardava a qual si voglia sorte di spese, anzi molte volte non hanno quei gentilhuomini dubitato di
spogliarsi de i lor proprii beni per mantenere fra esse così nobile e celeste consuetudine.</p>
<p>Non meno in Verona si sono vedute spesso simiglianti illustri congregazioni, e si è conosciuto
manifestamente quanto sia naturale la inclinazione di quella inclita città agli essercizii di cavalleria
e di dottrine, e 'l testimonio di questo è quel mirabile Amfiteatro dove non manco ch' in Roma si
facevano tutte le sorti di vertuosi e magnanimi spettacoli, e queste sono le cagioni meritevoli di
nome e di gloria immortale.</p>
<p>In Brescia similmente Città magnanima queste non appieno lodate conversazioni sono state
fomentate con liberalità e con amorevolezza, e hoggi ancor persevera l' Academia degli Occulti
ripiena di famosi e dottissimi ingegni. Hanno usato per impresa publica un SILENO, finto da poeti
c' havesse in seno di tutte le cose i mirabili segreti, il cui seno s' apriva agli spiriti desiosi d'
immortalità, invenzione degna di cotanti animi alla gloria elevati, prendendo tutti gli Academici di
cotale Impresa la somiglianza del petto di Sileno dove era l' Abbisso de' secreti, ridotti in chiarezza
dalle gloriose penne degli Occulti, nome alla figura altamente convenevole, e di ciò dottamente e
eloquentemente ha trattato e scritto il celebre filosofo e degno d' ogni vera laude l' Arnigio.</p>
<p>Solevasi in Cremona città abbundantissima di personaggi all' arme e alle lettere assueti, far
simili adunanze e trattenere huomini famosi, veramente naturale proprietà di quella valorosa e
nobilissima patria, per onde se fusse quell' Accademia perseverata, si vedrebbero a commun
benefizio e si gustarebbero i frutti ch' uscire abbondevolmente sogliono di quel fertilissimo
giardino.</p>
<p>In Mantua città antichissima solevano ancora esser grate le conversazioni vertuose, imperò, gli
essercizii cavaliereschi si sono sempre mantenuti e si mantengono come cosa a' principi più
necessaria e più convenevole che l' uso delle discipline. Nientedimeno in Ferrara bellissima e
inclita città, le scienzie sono state e sono presso a quei magnanimi Principi stimate , essaltate e
riccamente fomentate, vedendosi pure come ne i passati e presenti tempi habbia havuti quella
degnissima patria scrittori e hoggi dì habbia di tanta dottrina e di tanto giudizio c' hanno in ogni
stile meritato e meritano d' esser collocati nella prima fila de' migliori, ancora che già molti anni già
honoratamente vi fiorisse una Academia detta “gli Elevati”.</p>
<p>Reggio città gentilissima, si è sempre essercitata con le Muse e in vero quivi si sono ritrovati
nello essercizio della musica huomini di singular fama. In Modena ancora, come città ornata de
cittadini che nelle lettere e nell' arme non han ceduto ad altra patria d' Italia, già molti anni si
solevano insieme congregarsi, molti spiriti possessori di tutte le scienzie come ne fanno le stampe
honorata testimonianza.</p>
<p>Vero è che le città le quali per lunghissimo uso si sono date alla milizia e fattone habito
ineradicabile, non ponno havere intenzione ad altro honorato essercizio, e però in Parma e in
Piacenza città antichissime, ricchissime e più di tutte le altre quasi in Italia piene e ornate di Signori
titolati e illustri, fra' quali molti e molti e ne i secoli passati e ne i presenti sono stati, havendo hauti
gradi di Milizia e mediocri e suppremi, urgente e necessaria cagione che le due città habbino atteso
continuamente alle guerre, dove si numerarebbero quasi infiniti capitani e colonnelli e nell' ordine
cavalieresco e pedestre. Con tutto ciò non è in esse mancato sì che non habbiano havuti huomini e
habbiano hoggi nelle scienzie e di molto merito e di molta honorata nominanza e in Parma ( come
hoggi s' intende ) hanno cominciata una Accademia detta “gl' INNOMINATI”. In
Toscana ancora fra tutte le altre, la città di Perugia augusta è stata sempre nudrita e mantenuta nello
essercizio militare perché ha ella hauti capi di guerra famosissimi, e ben che ci sia uno antico
studio, nondimeno non hanno hauto in uso di honorarsi di queste adunanze chiamate
Academie.</p>
<p>In Casale di Monferrato città veramente Illustre gentilissima e ornata di civili e generosi
costumi, è stat mantenuta una dotta e ben regolata Academia, e ha publicata una bellissima impresa
cioè un Sole nascente e una Luna occidente col Motto “LVX indeficiens” volendo
inferire ch' in tutti i tempi viveranno con luce e con splendore, cavando la somiglianza da i dui gran
luminari del mondo, in palesare i loro disegni con l' opere di dottrina e di vertuosa e honorata vita, e
in testimonio di questo, sono di quei virtuosi Academici uscite in luce molte dotte e belle
composizioni in utilità commune.</p>
<p>Genoa una delle dodici città principali edificate da' successori di Iano bellissima e doppiamente
ricchissima d' oro, e di libertà, è stata ancor solita di trattenere l' Accademie de' virtuosi,
convenevole splendore a città libera, imperciò che, non essendo intenta all' arte militare, simigliante
Adunanza d' huomini dotti, sarebbe in quella patria come una bellissima gioia legata in oro
finissimo, ma sopra tutte, e mi si perdoni, nella città di Fiorenza, meritamente fiore di tutte l' altre
perché ha la vertù e la Maestà delle scienzie dentro il suo ameno e fiorito capo, con ciò sia che le
età antiche e i secoli moderni habbino quindi presa la forma delle dotte e scienziate conversazioni,
e di già si erano perdute cotali divine usanze, ma il divo Lorenzo de' Medici, Alunno liberalissimo
de i personaggi dottissimi, fondò con felicissimo Augurio l' Academia in Fiorenza di sette sapienti
cioè del Pico, del Vatabro, dell' Argiropolo, di Guido Cavalcanti, del Navaggero, del Ficino, e del
Poliziano. Questi hanno in Italia abbellite e racconce le lingue, questi hanno corretti i depravati
caratteri greci, hebraici, latini, e toscani, questi hanno stupendamente interpretati i sensi platonici e
chiariti i segreti di Mercurio Trismegistro, questi hanno trattato di quei concetti a' quali gli scrittori
romani tanto alto non penetrorno, da questo Settenario fonte, sono usciti i rivoli ch' anacquano tutta
l' aridezza e seccaggine delle moderne memorie, questi setti lumi molto più con la loro sapienzia
giovorno all' Italia ch' i Setti sapienti antichi alla Grecia. Né mancò il divo Lorenzo delle sue
proprie facultà trattenere li stessi sette sapienti d' Italia, e d' età in età la magnanima famiglia de'
Medici ha sempre, dopo quel padre della patria, fomentato questo splendore, e hoggi il Gran Duca
di Toscana ha tenuto e tiene sempre aperta la porta del suo ricco Erario per conservare questo
famoso Liceo lasciatogli per heredità dagli antenati suoi, e ha voluto Dio perché non si spegnesse
questo celeste splendore che sì giusto e sì magnanimo Principe ne rimanesse legitimo e perpetuo
herede.</p>
<p>In Pavia finalmente Città Regia, oltra l' Academia degli Affidati, risplende la congregazione
detta de' Cavalieri del Sole impercioché hanno per impresa uno Apollo dalla cui natura cavano la
somiglianza de i lor illustri disegni, sono in numero XXIII secondando il numero delli XXIII Re di
questa città, sedia Reale di quei potentissimi Principi; hanno publicate le leggi degne di honore e di
laude e a quelle nelle loro azzioni si sono spontaneamente sottoposti. Né per ciò osarono gli stessi
cavalieri di principiare ad essere obedienti se prima le medesime leggi da i loro superiori non
fussero state viste e approvate. Essi il Lunedì e il Giovedì si congregano, obediscono per due mesi
al lor capo, detto CONSERVATORE trattengono il cavallerizzo, il Mastro di scrima, e musici di
voce e di stromenti in ogni eccellenza sperimentati. Vogliono che cristianamente si viva, che si oda
ogni matina la Messa, che s' accompagni in ogni occasione il Santissimo Sacramento, niuna
persona di grado viene o passa per questa città che tutti non la vadano per honorarla all' incontro,
tanto fuori della città quanto si richiede al grado di esso personaggio. Tutte le liti, le controversie e
le querele con ogni benignità e diligenzia accomodano e rappacificano. Ogni anno si ri    ducono
nella chiesa di S.Epifanio a far musica li tre giorni del Battistero, e li tre giorni di Pasqua. La qual
cosa è veramente essemplare né so qual città o vicina o lontana è così poco emula delle virtù che
non si muova ad imitar così degna e honorata professione, per la quale cessano le controversie, non
han luogo le sedizioni, si sbandisce l' ozio colpa d' ogni errore, non si ha il cuore alle vendette, non
è ardente l' appetito per accumulare le nefande ricchezze, anzi acceso ogni pensiero nelle fiamme
delle virtù e nel zelo d' honore fa habito in sé stesso di vertuosamente e d' illustremente operare. E
di ciò dar se ne potrebbero gli essempi, massimamente di quelle città le quali per cotal nobile e
generoso trattenimento sono vivute pacifiche e tranquille, e senza, sono cadute in dissinzioni e in
roine manifestissime. Veggasi hoggi la quiete e contentezza di Pavia, spendida e chiara per questi
dui lumi i quali per tutto spargono i raggi d' immortalità con ogni sicurezza di riposo e di concordia.
Restami solamente di dire, per ridurre in porto tranquillo questa barca la quale tanto tempo ha
solcate le pericolose onde marine, a qual grado di persone convenga di publicare l' imprese.</p>
<p>Primamente di tutti gli huomini, altri sono sotto l' imperio semplice della buona fortuna, altri
sotto il semplice dominio della virtù, altri sotto l' uno e l'altro dominio. Quei che sono sotto il
semplice imperio della buona fortuna s' intendono per coloro che nati sono nobili di sangue e ricchi
di robba e di titoli signorili, a questi s' apertiene di publicare l' imprese; pur che non siano macchiati
d' infamia o essi o vero prossimi loro antenati. A quelli però che sono sotto il dominio della virtù
accompagnata da nobile e lodevole professione, parimente si conviene di publicare l' impresa. A
Coloro che sono ricchi e nobili e vertuosi è cosa molto più convenevole di usare e di publicare sì
degno testimonio. Si escludino nondimeno li tinti d' infamia e i professori dell' arti meccaniche,
escettuati gl' ingegnieri che stanno a' servigi de' Principi, i Pittori eccellenti e gli statuarii famosi.
Dovendosi secondo le qualità eleggere le figure per imprese secondo le date regole, e tali sieno le
figure che non escedino le professioni le quali possino essere di credito e di merito differenti.
Eccomi con l' aiuto di Dio, gionto con la mia navicella al desiato porto, e se la sua mercanzia non
sarà di pregio, s' incolpi la povertà del navigante, potendosi havere speranza che molti i quali hanno
gli herari pieni di Tesori di gran lunga più preziosi, suppliscano alla bassezza della mia presente
mercanzia per la quale rendone infinitamente grazia honore e gloria alla trina et unica sustanzia
divina e eterna.</p>
<trailer>IL FINE.</trailer>
</div2>
</div1>
</body>
</text>
</TEI.2>
