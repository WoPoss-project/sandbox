<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>L'istituzione dell'uomo</title>
      <author>Alessandro Piccolomini</author>
    </titleStmt>
    <extent>976 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000752</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Della institutione di tutta la vita dell'huomo nato nobile, et in citta libera. libri diece in lingua toscana, doue et peripateticamente, e platonicamente, intorno alle cose dell'etica, e iconomica, e parte della politica, e raccolta la somma di quanto principalmente puo concorrere alla perfetta, e felice uita di quello.</title>
        <author>Piccolomini, Alessandro</author>
        <publisher>per Francesco dell'Imperadori</publisher>
        <pubPlace>In Vineggia</pubPlace>
        <date>1559</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-05-04T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-05-04T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>DELLA INSTITUTIONE DI TUTTA LA VITA DELL' HUOMO NATO NOBILE, E IN CITTÀ LIBERA.</head>
<p>LIBRI DIECI IN LINGUA TOSCANA, DOVE E PERIPAteticamente, &amp; Platonicamente, intorno alle cose dell'Etica, &amp; Iconomica, e parte della Politica, è raccolta la somma di quanto principalmente può concorrere alla perfetta &amp; felice vita di quello.</p>
<p>COMPOSTI D'ALESSANDRO PICCOLOMINI a beneficio del nobilissimo fanciullino Alessandro Colombini, pochi giorni innanzi nato, figliuolo della immortale Mad[onna] LAUDOMIA Forteguerri.</p>
<p>AL QUALE, HAVENDOLO EGLI SOSTEnuto a battesimo. secondo l'usanza de' Compari, de i detti libri fa dono. Di nuovo con somma diligentia corretti &amp; ristampati.</p>
<closer><dateline>IN VINEGGIA.</dateline>
<dateline>MDLIX.</dateline></closer></div1>
<div1 n="Dedica">
<opener><salute>ALL'ILLUSTRISS[IMO] ET REVERENDISS[IMO] SIGNORE, MONSIG[NOR] LIVIO PODACATARO ARCIVESCOVO DI CIPRI.</salute></opener>

<p>LA MOLTA DILIgenza, &amp; sollecitudine, che da quei Signori, alli quali Iddio tiene il governo in mano di questo glorioso, &amp;  felicissimo Dominio, si vede continoamente usare, in volere per quanto sia possibile, che così le minime come le maggiori cose, che sotto questo benignissimo cielo si cuoprono, s'accostino alla perfettione nell'esser loro, adopra (come manifestamente in ogni cosa si vede) che sì come i tristi per timor del castigo, o del biasmo, così i buoni per compimento del lor debito, &amp; per contentezza de' lor Signori, &amp; anco per beneficio, &amp; honor commune s'ingegnino a tutto poter loro, che qualunque si sia l'uffitio, o arte, o operatione, che essi fanno, esca lor di mano tale, quale il possibile tra le cose humane lo permette. Onde possiamo ciascuno, &amp; in particolare, &amp; in commune rallegrarci di sentir di continuo suonar per le nostre orecchie il grido d'ogni natione del mondo, che lauda non solo la felicità del sito, le ricchezze, la nobiltà, la quiete, la libertà, la giustitia, la potenza, &amp; lo splendore di questa gloriosa Città, in generale, ma ancora particolarmente i panni, i drappi, i vetri, i lavori di ferro &amp; d'ogn'altro metallo, &amp; finalmente ogni opera grande, o piccola, che qui si faccia, pare che chiamandosi Venetiana, sia una istessa cosa col chiamarsi perfetta. Del che certamente, &amp; in publico, &amp; in particolare, credo che debbiamo non poco rallegrarci, &amp; tenerci honorati, &amp; felici. Percioché quantunque le arti, che chiamano mecanice, sieno, o paiano operationi basse, pur poi che elle sono necessarie, poi che sono utili, poi che si fanno non solo in questa, ma in ogni altra parte del mondo, parmi che non sia se non accrescimento d'honore, &amp; d'utile il farsi perfettamente. Là ove ancor per contrario il farsi male, s'elle pure sono vili, &amp; basse, accrescono &amp; viltà, &amp; bassezza, &amp; danno, &amp; al publico, &amp; a particolari del  luogo, ove si fanno, &amp; s'adoprano. Et pur sappiamo ancora, che per tacer molti gran datori di Leggi, &amp; Re, et Republiche, che intorno a tali essercitij, o mestieri hanno usata diligentissima cura, tra le cose che con honore, &amp; con fama si ricordano, &amp; si scrivono de' Lacedemonij, è pur una, che quivi si faceano fiaschi più di quegli d'ogn'altro luogo, pregiati ne gli esserciti. Et Minerva per ben tessere, &amp; Volcano per ben lavorar nell'arte del fabro, pare che se n'acquistassero da que' primi huomini il nome di Dei. Et quante Città, &amp; luoghi, &amp; ancor Provincie così antiche come moderne si fanno sentir per le bocche, et veder per le carte per alcune cose che in esse si faceano e fanno, che senza quelle non pur si sarebbe ch'elle fossero già mai state, o che fossero al mondo? Et quanti huomini, &amp; donne, sono similmente famosi per solamente haver ritrovato il modo di fare, chi uno, &amp; chi un altro piccolo o grande istrumento da tali manuali essercitij? Ora per lasciar la infinità delle cose, &amp; venire a quello, perché tutto ciò cominciai a dire, parmi che tra tutte le arti, che escono dalle mani degli huomini, bisognose di perfettione, sia una e forse la principale, quella delle stampe, dell'utilità della quale non accade, che ciò qui entri a far lunga historia, essendo cosa per se stessa chiarissima, ma ben credo di poter dire, che di quante n'ha il mondo, che habbiano bisogno di diligenza, sia  questa la prima, per la molta facilità, ch'ella ha in se di dare in fallo nell'operarsi, &amp; per esser arte, che doppo commesso il fallo, non può in alcun modo con l'arte istessa aiutarsi in quel luogo, &amp; principalmente, perché i suoi falli son poi nell'esser loro di più importanza, che quelli di quasi tutte l'altre. Et di qui veggiamo, che molti Principi perché negli stati loro questo mestiere sia più perfetto, che esser possa, si mettono con le spese lor proprie a sollevare alcuni, che conoscano atti a ciò, &amp; si tengono gloriosi di farle chiamare stampe loro, il che non pare, che in altra avvenga. Onde veggiamo piene le librerie di libri di Francia, che nella fronte hanno o l'arme, o il nome  del Re, chiamandosi librerie, o stamperie Regie. Così il glorioso Duca Cosimo, tra ogn'altra honoratissima impresa sua, ha aggiunta questa istessa, della quale io ragiono; &amp; havendosi di qui fatto andare uno stampatore, l'ha non solamente con privilegij, &amp; franchigie, &amp; cose tali; ma ancora per quanto se ne intende, con alcune migliaia di ducati sollevato, et favorito a poter condurre le sue cose a perfettione. Queste forze aggiunte con questi animi convien che più si desiderino da molti, che si sperino, &amp; sono delle forze più avvertiti donatori i cieli, &amp; più scarsì che de gli animi. Il che non dobbiamo però riconoscere se non per intera sapienza, &amp; providenza di chi  gli fa muovere. Percioché veramente quelle sono ben utili molto, et la commodità potrebbe largamente chiamarsi, &amp; madre, &amp; nodrice d'ogni cosa bene, &amp; perfettamente operata, ma non per tanto l'animo, et la volontà dell'operante è in ciò non dico solamente giovenile, ma necessario, &amp; senza essi le forze sarebbono come vane, &amp; perdute in tutto. Di questa perfettion d'animo in tal parte (che col chiamarla perfetta voglio così renderne largamente gratie a chi glie l'ha dato) godo io di continuo di vedere abondante il padre mio, il quale con tutto che si truovi dalla Natura caricato di sette figliuoli, &amp; dalla Fortuna alleggerito molto delle cose necessarie, non che altro, a poter sostentargli, nondimeno pare che non possa, voltar tanto il pensiero o l'occhio a' bisogni ordinarij, &amp; al procurar più a se stesso, che ad altri, che non vada sempre investigando, et ingegnandosi di volere in questo suo mestiere operar quelle cose, che possono al mondo far utile, &amp; a lui honore, &amp; farsele uscir con quella più perfetta forma che sia possibile. Onde quantunque se volesse come molti fanno, così ferialmente lavorare ogni opra qual ella si fosse, per certo molto più ne saria d'utile alla casa sua, ha voluto nondimeno li mesi passati lasciare ogni altra, &amp; pigliare a fare le vite di Plutarco, che giornalmente vien traducendo dal Greco il Sig[nor] Girolamo Ruscelli, essendo da infiniti stato renduto certo, che per una volta non potrà uscir opra a luce di più utilità, &amp; di più ornamento che quella sia. Et hora vedendo per le librerie dimandarsi molto ad ogni hora il bellissimo libro della Politica del Sig[nor] Alessandro Piccolomini &amp; intendendo; et vedendo come quelle, che fin qui vanno attorno sieno pessimamente ridotte, &amp; tutte piene d'importantissimi errori, ha tolto a volerla di nuovo ristampare, et con qual perfettione habbia da essere, non accade ch'io per hora m'affatichi di 7prometterlo, perché per se stessa si farà conoscere. Et perché nelle cose da noi o salvate, o migliorate, habbiamo pur tanta parte, che possiamo chiamarle nostre communemente con chi l'ha fatte, volendo noi con questa nostra diligenza, o fatica, o quello che si voglia, che s'habbia a dire, infiammar gli altri a far giornalmente il medesimo negli altri, &amp; dare a questo libro l'ombra, &amp; il favore d'un Signore del quale, et al libro istesso, &amp; al mondo, et all'autor suo, &amp; ancor a noi s'habbia a crescere ornamento, &amp; splendore, habbiamo eletto di farne dono a V[ostra] Illustriss[ima] et Reverendiss[ima] Signoria, &amp; sotto il nome suo farlo spiegare felicemente il volo. Né entreremo come molti sogliono, nel pelago delle lodi di lei, sapendo, che la gentilezza de' costumi, la bontà della vita, la grandezza dell'animo, &amp; le sante operationi, che di continuo risplendono nella persona, &amp; nella honoratissima casa sua, son tanto chiare al mondo, che non pure il divinissimo Sig[nor] Fortunio Spira, vero miracolo della Natura in questa età nostra, si toglie impresa di celebrarla con altro canto, che col far vedere al mondo d'haverla eletta per degna, a chi egli habbia fatto di se stesso, perpetuo dono. Di Venetia, il di XV. d'Aprile MDLII. Di V[ostra] Illustriss[ima] &amp; Reverendiss[ima] Sig[noria] Humilissimo servitore Michele Bonello.</p></div1>
<div1 n="Dedica"><opener><salute>ALLA NOBILISSIMA, ET BELLISsima Madonna, La molto virtuosa Mad[onna] Laudomia Forteguerri de Colombini, Commare honoratissima, &amp; osservandissima. Alessandro Piccolomini. S. S. S.</salute></opener>

<p>MI STAVA quest'Autunno passato un di fra gli altri, sì com'ero solito, su 'l mezo giorno di fare, nel giardin mio, sotto una verdura intessuta d'Edera, in me medemo raccolto (virtuosissima Madonna Laudomia, ) &amp; havendo poco innanzi letto il XXXI. Canto del Paradiso di Dante, dove della somma felicità si ragiona, il qual voi già, con gran mio stupore, se ben vi ricordate, m'interpretaste, tutto m'ero co 'l pensiero profondamente rivolto a molte bellissime cose, che voi sopra la felicità humana, &amp; angelica, dottissimamente mi ragionaste. Et una cosa dall'altra sovvenendomi, cominciai con molta più maraviglia, considerando sì belle cose, a stupir del giuditio vostro, che io non feci in quel giorno, che raccontandole voi le raccolsi. Il qual miracolo d'altronde nascer non può, se non che alla presentia vostra, il vostro bello mi abbagliava così la vista del senso, &amp; dell'intelletto, che 'l saper vostro, e 'l valor delle parole vostre, non discernevo. Onde sì come accascar suole a coloro, che volendo nel corpo Solare conoscere alcune cose, è forza, che per meglio vederle, non in esso, ma in qualche corpo limpido, donde egli co i suoi razi refletta, fissamente riguardino, così a me parimente avviene, che per voler distintamente conoscer la virtù vostra, mi fa di mestieri, che non in voi stessa, che di lungi il mio giuditio, vincete, ma in qualche luogo, dove la vostra vera imago risieda, rivolga gli occhi del mio pensiero, né luogo alcuno credo io che si truovi, donde i raggi del valor vostro, con più forte imago reflettino, che dal mio cuore, il qual d'ogni parte mi mostra voi. Onde nasce, che molto più (com'ho detto) mi riempian di stupore, essendo io lontano, quegli ingeniosissimi vostri ragionamenti, che sopra al detto canto di Dante, intorno all'humana, &amp; angelica felicità, mentre che gli facevate, mi s'impresser nell'anima, che essendo io presente non m'aveniva. Stavomi dunque (sì com'ho detto) fissamente fra tai pensier contemplandovi, quando lettere mi fur date dell'honoratissimo Signor mio M[esser] Nicodemo vostro fratello; in prima fronte, delle quali, leggendo come havevate felicemente partorito un figliuolo maschio, &amp; per prolongare del padre vostro la memoria Alessandro chiamatolo; gran contento presi tra me medesimo, non tanto del parto istesso, quanto del fortunatissimo augurio, che mi pareva ragionevol cosa di prendere, dall'havere io intesa tal nuova, in questo stesso tempo, che io della felicità dell'huomo profondissimamente consideravo; a che s'aggiungeva, che l'animo, che suol qualche volta esser presago, ampiamente mi prometteva, che questo fanciullo havesse da essere similissimo alla madre sua, &amp; conseguentemente felice, &amp; perfetto. Con questa letitia d'animo, seguendo di leggere la lettera, conobbi poco di sotto, che i signori miei vostro fratello, &amp; vostro marito, insiememente con voi medesima, vi eravate degnati, di concedermi, ch'io fusse quello, che facendo sostenere in mio nome vostro figliuolo a battesimo, havesse a far fede della sua salute. Io vi confesso (honoratissima mia Commare) che non con quella continenza, che si conviene ad huomo saggio, soffersi il contento di cotal nuova, per infin che moderatolo alquanto, cominciai meco a pensare, che usanza è nella maggior parte d'Italia, che tra i figliocci, &amp; i Compari, soglia farsi alcun dono, non per il bisogno che l'huomo n'habbia, ma per mostrare in tal guisa il puro affetto, che nel celebrare un tal sacramento, conviensi; sì come parimente per te per mostrare il sincero de i nostri cuori al grande Iddio, quantunque de i nostri doni bisognoso non sia, non di meno ne i sacrificij che gli porgiamo, gli altari delle nostre offerte adorniamo. Ma perché questa usanza de i  doni del Battesimo in ogni luogo d'Italia non è conforme, conciosia che in altri luoghi, come a Venetia, sogliano (sì come ho provato) i padri, &amp; le madri del battezato fanciullo, presentare i Compari, dove che in  molti altri luoghi, il contrario avviene; per questo conoscendo io, che secondo l'usanza della Città nostra di Siena, a me tocca di qualche presente il figliuolo vostro adornare, più tempo rivolsi nella mente fra me medesimo, qual degna gemma donar gli potesse. Et ogni cosa indegna parendomi, mi risolvei finalmente, che più ricca gioia, ritrovar per lui non potevo, che un'institutione di tutta la vita sua; la qual si traesse dalle viscere d'Aristotele, &amp; di Platone; ond'egli fin dalle fascie di età in età prendendo norma al viver suo, finalmente alla somma felicità, che all'huomo si convien come huomo, condotto si ritrovasse. Né a questa impresa mi sbigottiva, il pensar che fusse superfluo di questo fare, havendo egli per madre voi, che bastantissimamente instituir lo potrete; però che non poco giovamento considerando io, che dovesse essergli, che quello istesso, che nell'essempio di voi sia per conoscere, vegga conforme al giuditio di sì gran Filosofi. Risoluto dunque a questa impresa, tosto che nel principio di Decembre passato, vennero le vacanze per l'Anotomia, postomi innanzi Aristotele, &amp; Platone, tutto quel succo, che per la institutione di un huomo nato nobile, &amp; in città libera, si convenisse, in quindeci libri raccolsi. Dove, quantunque di tutto quel, che all'honorata vita di vostro figliuolo appartenga habbia trattato, nondimeno più spetialmente nelle morali discipline. Etica, Iconomica, &amp; Politica, mi son disteso, per esser quelle, che più si richiedono all'huomo, &amp; manco si truova, chi hoggi le insegni. Et insiememente con questa occasione, mi son ritrattato di molte cose, che per ischerzo scrissi già in un dialogo della bella creanza delle donne, fatto da me più per un certo solazzo, che per altra più grave cagione, come molti mei amici ne posson far fede. Ma perché il figliuol vostro di nuovo venuto al mondo, non ha per ancor sì valido l'intelletto, che per qualche anno possa questi miei libri leggere o intendere, io gli ho dedicati a voi honoratissima madre sua, acciò che fino al dovuto tempo, serbandogli, allora al vostro figliuolo in nome mio li doniate, &amp; di questo basti fin qui. Di quanto poi per lettere di miei amici, intendo che desiderareste, che si manifestasse il quarto dialogo di Filone, &amp; di Sofia, nel qual trattar si debba de gli effetti d'Amore, essendosi per quegli innanzi, della natura sua, del nascimento, &amp; communità ragionato, &amp; che se pur non si trovasse, non vi sarebbe discaro, ch'io pigliasse questa fatica, d'aggiungervi io stesso il Quarto, il qual seguendo il cominciato stile, si confermasse con la mente di quell'Ebreo, più Platonica che Peripatetica, dico (virtuosissima Commare) che in qual si voglia occasione havrei sempre caro di far cosa, ch'io stimassi che vi piacesse; ma dubito quanto a questo, che essendo sì divini i tre primi dialoghi, non potendo forse col quarto a quegli appressarmi, noi non ci pentissemo dell'impresa, oltra che ingiuria si farebbe tal volta al primo autore, se altro dialogo in numero co i suoi si ponesse. Là onde io giudico che sia meglio d'aspettar qualche mese se tal dialogo si scoprisse. Il che non occorrendo, quando pur poi vi piaccia, quantunque io habbia tal cosa dinegata al molto Illustr[e] Signor mio. Il Sign[or] Don Diego Mendozio, Orator di S[ua] Maiestà appresso i Signori Venetiani, a voi nondimeno, non negherò di far sì, ch'io, non in nome di quarto dialogo di Filone, &amp; Sofia, ma come appartato Dialogo, dove parli Filone, &amp; Sofia, de gli effetti d'amore, assai forse abondantemente  vedrò di scrivere. State sana, &amp; felice divina Mad[onna] Commare. Dico divina, &amp; parmi dir poco; ma per non sovvenirmi altro nome da esprimer il valor vostro, a questo m'appiglio. Raccomandatemi al S[ignore] mio Compare, &amp; haviate qualche memoria della servitù mia. Di Padova, il primo giorno dell'anno. MDXL. Dapoi ch'io scrissi la presente, ho fatta nuova resolutione, di non mandarvi per hora se non X. Libri di quest'opera; riserbando i cinque ultimi dove della Politica si ragiona, fin'a questa estate per alcune cagioni, che non importa di raccontare.</p></div1>
<div1><head>LIBRO PRIMO</head>

<div2><head>PROEMIO</head>

<argument><p><hi rend="italic">DELLA INSTITUTIONE DELLA felice vita dell'huomo nato nobile, et in Città libera, Composta principalmente per la instruttione del nobilissimo fanciullo Alessandro Colombini, figliuolo della nobilissima Mad[onna] Laudomia Forteguerri, alla medesima Mad[onna] Laudomia</hi></p></argument>
<p>DA QUEL TEMPO in qua, che 'l puro splendore, del vivo lume di tutte le cose, per il mezo de i vivacissimi raggi, che di calda virtute ardenti, uscir si veggono da li occhi vostri (nobilissima, &amp; bellissima Madon[na] Laudomia) alquanto disgombrando della nebbia del mio intelletto, mi fe' cominciare a sapere in qualche parte distinguere il vero dal falso, &amp; e 'l ben dal male, son andato sempre con ogni diligenza considerando, &amp; con sudore, &amp; fatica cercando le cagioni di tante, &amp; sì varie cose, che l'una più maravigliosa dell'altra, o chinando io gli occhi alla terra, o volgendogli in giro, o pur levandogli al Cielo, con vaghissimo ordine incatenate, mi si porgono innanti, la notte e 'l giorno, tal che dalla maraviglia dell'una al desiderio dell'altra tirato, sento di dolcissimo cibo pascersi l'intelletto, mentre che ad ogn'hor tra me stesso rivolgo, l'insatiabile appetito dell'antica materia, la sodezza della terra, il reflusso dell'acque, la purità dell'aere, la trasparenza del fuoco, gl'incendij delle comete, il latte del cielo, la prodution delle nevi, il cader delle pioggie, la forza de i venti, i color de gli archi del Sole, la condensation de i metalli, la luccidezza de i diamanti, la salsedin del mare, il germogliar delle piante, il sentimento de gli animali, l'industria dell'huomo, la lucidezza del Sole, la luce del giorno, le tenebre della notte, l'oscurar della Luna, il girar de Pianeti, &amp; la dispositione delle Stelle. Et non contento, dentro a i confini del gran chiostro del cielo, penetro col pensiero in quel miglior modo ch'io posso, a quei puri, &amp; chiari intelletti; &amp; dall'uno all'altro con la mente salendo, mi conduco, guidato dalla memoria di quel bello, che luce in voi, alla contemplation di quell'ultimo segno, dove indivisibilmente si raccoglie l'essere dell'altre cose. Et quindi di nuovo stupore assalito, per conoscer meglio la possanza di quello, comincio di grado in grado, a ritornare alla consideration delle cose da lui prodotte. Et al più basso di nuovo arrivato, m'accendo altra volta di desiderio di ricontemplar la prima cagion dell'esser di quelle. Onde di nuovo salendo, &amp; indi per le cagion dette di sopra scendendo, &amp; in tal maniera quasi in circulo con la mente scorrendo, vo' con gran contentezza passando i miei giorni di tempo in tempo. Et quantunque infinite sien le cose, che con gran mio stupore ogni giorno più, mi fan  conoscer l'incredibil providentia della Natura, &amp; conseguentemente l'immensa sapientia di colui, donde ella prende l'essempio di quel, che fa; nondimeno quel, che mi rende attonito sopra modo, è il considerare, che non men l'un che l'altro, è sì capital nemico dell'otio, che nissuna cosa, che per lor si regga, &amp; conservi, senza quella operatione, che propria se le conviene, trapassa indarno pure un punto de i giorni suoi. Comincisi pure a discorrere da i più vili elementi, &amp; più bassi corpi, fin a quelle sfere celesti, &amp; perpetue, &amp; vedrassi chiaramente, che ciascheduna cosa (come da scorta guidata, che errar non puote) cerca non otiosamente, ma con quella operatione che più gli è propria, di guadagnarsi la sua perfettione, o men nobile, secondo che a chi le guida è piacciuto di darle. Ma perché mi restringo io dentro alle sfere del cielo? Se quei perfetti spirti celesti, fuor sempre d'otio movendo i lor orbi, cercan di conservarsi  la perfettione loro? &amp; non solo essi, ma quella suprema intelligenza produttrice, &amp; conservatrice del tutto, ancor che di nissuna perfettione sia bisognosa, nondimeno fuggendo l'otio, muove ancor ella il gran cerchio, &amp; intendendo salva, &amp; produce tutto l'avanzo, che da lei pende. Le quai cose considerando, come posso io fare poi, che io non mi maravigli, &amp; mi dolga? Veggendo che solo l'huomo, al quale Iddio grandissimo per essaltarlo, togliendolo dal servitio dalla natura, anzi facendo essa ministra di quello, ha fatto dono della libertà del volere, &amp; conceduto privilegio di viversi, &amp; reggersi a modo suo; sol egli dico, così (salvo che pochi) si faccia a sé stesso nemico, che lasciata dietro alle spalle la propria sua perfettione, et lo stesso fin suo, tra l'otio indarno si vive, &amp; per altra strada da quel fine allongandosi s'affatica, &amp; s'affanna. Et se pur (com'ho detto) alcuni pochi benché rari, van cercando allontanandosi dalla vita del vulgo, di farsi felici &amp; perfetti, non però compiutamente adempiano il lor desio. Questo dico però ch'alcuni sono i quali stimandosi di trovar la felicità, che si conviene all'huomo come huomo, col cercar di specular la cagion delle cose, in questo affaticandosi, &amp; se pur alcune ne truovano, in esse acquetandosi, spezzando ogni operation humana, van consumando la vita loro. In che quanto s'ingannino, di qui facilmente si può conoscere, ch'essendo noi huomini per l'intelletto, &amp; dividendosi quello in due, essendo che per l'un conosciamo, &amp; per l'altro conoscendo operiamo, è necessario se vogliamo acquistar quella felicità, che a noi si conviene, mentre che huomini, &amp; non angeli siamo, che non solo speculando, ma ancora operando, a quella ci affatighiamo di arrivare. Veramente (bellissima Mad[onna] Laudomia) divinissima cosa è lo speculare, &amp; l'intendere, &amp; è quello in vero, che ne fa simili a gli Angeli, nondimeno non è egli a noi proprio, mentre c'huomini siamo, né se ben migliara d'anni vivessimo, non che cinquanta o sessanta, saremmo noi mai bastanti a conoscer perfettamente per le sue cause, una minima particella, non vo' dir delle ricchezze de i cieli, ma de' più vili doni della terra, però che lo specular ci è dato, non sol per un saggio di quel che faremo poi salendo al Re delle stelle, nella cui fronte insiememente le cagioni del tutto conosceremo, ma ancora perché mentre, che la terra ci veste, potiamo tant'oltre intendere, che bastandoci allo stesso operare, dove consiste la felicità nostra di questa vita, potiamo prepararci a quell'altra felicità, che sperar dobbiamo di godere in compagnia de gli spiriti del cielo. Là onde è cosa degna di maraviglia, che tanti signori de gli studij d'Italia con ogni diligenza s'ingegnino, che i desiderosi delle lettere habbino occasione di farsi dotti nelle scientie, fisice, matematice, &amp; metafisice, &amp; specialmente in astrologia, medicina, aritmetica, geometria, &amp; simili. Nondimeno quanto all'acquisto di quel che importa più, cioè delle honoratissime scientie donde s'impari la via delle virtù, &amp; de' buoni costumi, che ne guidino alla felicità, che ne potria far beati; non si curan di procacciare, donde pur si possa alquanto di luce havere, che a tanto ben ne mostri il sentiero. Et essendo composti noi d'una parte, che poco vale, &amp; presto manca, &amp; d'un'altra, ch'è degna molto, et sempre dura, per la salute di quella prima, senza perdonare a spesa, &amp; fatica, se ne vergan le carte &amp; ne rimbombano ogn'hor le scuole, et per la cura dell'altra poi, non è chi pur pensi di far parola. Se già dir non volessimo, che alla cura delle menti nostre attendino coloro, che per gli studij d'Italia con la misura del giusto interpretando le leggi fanno altrui conoscer la mente de' Legislatori; ma questo ancor non è quel, che la nostra felicità procacciar ne possa giamai. Peroché se noi ben consideraremo per qual cagione, principalmente da prima constituite fossero le leggi, trovaremo che  per punire, &amp; tenire a freno coloro, che recusando il freno della ragione, vivano a voglia dell'appetito, né i primi ordinamenti delle Città, furono in favor delle leggi della natura dalle genti introdotte. Et di qui è che afferma Arist[otele] ne' suoi divini libri della Politica, &amp; Platone più volte ne' dialoghi delle leggi, che l'huomo virtuoso dalla sua prudenza guidato, diventando legge a sé stesso d'altre leggi non ha mestieri. Non sono dunque le leggi (divina Mad[onna] LAUDOMIA) nel modo che s'usano oggi quelle, che ne possono far perfetti, et felici, essendo che alla felicità nostra volentieri, &amp; allegri fa di bisogno di caminare, né per forza, o dolendoci, è possibile, che ci  andiamo mai. Confesso ben che da santissime leggi, &amp; prudentissimamente costituite, si potria di felice vita trar la prima occasione, quando i Signori delle Città loro, procurassero con ottime costitutioni, che i suoi cittadini che capi di famiglia sono, con l'osservanza di dette costitutioni, nutrissero, &amp; instituissero i figliuoli loro, per fin che a gli anni di più fermo intelletto arrivati, havendo già fatto habito nelle virtù, &amp; ne' buoni costumi, potessero con somma gloria della lor padria, e di sé stessi, menar felici quel tempo, che ancor ne resta. Et a questo modo giovariano a gli huomini assai più le leggi, non lasciandogli dal principio por piè nel vitio, che non fann'oggi volendo in darno levargli suso, poi che in final crine attuffati vi sono. Le quai cose agevolmente conosceremo essere vere, se da una parte riguardaremo, molte ben guidate Rep[ubliche] antiche, come de' Persi, di Creta, de' Sparti, &amp; d'Atene, &amp; altri ben governati Regni, &amp; Cittadi; et dall'altra parte volgeremo gli occhi a queste che reggasi oggi. Perciò che allor vedremo, che quelle non a larghezza di dominio attendevano principalmente (essendo, che nel dominar sé stessi si fanno gli huomini felici, &amp; non nel vincer l'altrui,) ma nel render buoni, &amp; prudenti i lor cittadini, erano intenti, i Legislatori, &amp; tenevano l'occhio i magistrati la notte e 'l giorno. Et per il  contrario questi governi de' nostri tempi, lasciando instituirsi ciascuno a voglia sua, nient'altro intendano che i lor confini ogni giorno allargare, usando le leggi loro, non in riparar dal principio, che i lor cittadini diventin buoni, ma a pena in punirgli se pur son rei. Onde ne nasce che quelli non d'esser veramente buoni si curan mai, ma solo di far sì, che le sceleratezze loro fuggano occulte le insidie de' magistrati; cosa in tutto dalla felicità degli huomini lontana, la qual nella propria, &amp; volontaria nostra virtù consiste, et si posa. Per la qual cosa non posso fare, ch'io non porti alcuna volta invidia a coloro, c'hebbero favorevol sorte di nascere in sì ben guidate Rep[ubliche] quali eran quelle che di sopra v'ho dette; nelle quali per esser l'huomo mentre che gli è huomo naturalmente animal civile, &amp; atto alla compagnia, tra tutte l'altre scientie, le discipline morali erano in pregio. In quelle fin quasi dalle fascie, i loro figliuoli i padri nodrivano, in quelle vigorando con l'intelletto, venivano crescendo di giorno in giorno, tal che sapendo ciascuno, quai deono esser l'attioni, et gli ufficij dell'huomo verso del grande Iddio, verso del padre, et della madre sua, verso della consorte, de' figli, de gli amici, de' servi, et in che maniera si debbi viver tra' cittadini, nel foro, nel senato, o in qual si sia altro luogo, dove uopo faccia di conversare; et secondo tali ufficij operando, venivano a far sì, che la Città loro ad una celeste Rep[ublica] assomigliavano, de' quali ufficij, et habiti virtuosi, &amp; modo di ben vivere, non mancavano huomini eccellentissimi, che, et con voce, et con scritti trattassero, et i desiderosi di quello, nel ben fare d'instituir s'ingegnavano, come fra gli altri ne fan fede i dui gran filosofi Arist[otele] &amp; Platone; de' quali l'uno con estrema diligenza scrisse l'Etica, l'Iconomica, &amp; la Politica, &amp; l'altro in più dialoghi sparse il seme delle virtù. Et principalmente ne' libri della Republica, &amp; delle leggi con tanta altezza scrisse di tai materie, ch'io non li leggo mai, che del nostro secolo non mi vergogni; nel quale non solo non si trovano, così ben guidate case, ben amministrati governi, ma non si procura ancora, che una minima parte di così utili discipline publicamente si mostri in qualche luogo. Là onde, poi che da publico precettore tali scientie acquistar non si puote, ha più volte considerato, che grandissimo obligo dovrebbe havere alcuno, a chi amandolo assai, secondo la via delle virtù, lo instituisse di tempo in tempo per tutto 'l corso de gli anni suoi. Per la qual cosa (bellissima Mad[onna] LAUDOMIA) amando io con tutto l'animo Alessandro figliuolo vostro, al cui battesimo, pochi mesi sono, essendo egli sostenuto in mio nome, fui testimonio della sua salute; mi è paruto far cosa degna dell'amor ch'io gli porto, &amp; della servitù ch' io tengo con voi, da che tanta vostra bellezza mi fe' conoscer la virtù vostra, a raccorre con ogni diligenza il succo di tutto quel che et Platone, et Arist[otele] hanno scritto di queste scientie, che mortali si chiamano; nelle quali per assai buona parte di tempo essercitato mi sono; &amp; quasi in modo d'introduttione ridurlo; donde quasi da uno  specchio, possa egli d'anno in anno pigliar norma all'attioni sue, mostrandogli con somma facilità, minutamente di passo in passo, qual debbi esser la vita sua, quali essercitij, quali operationi, quali studij, quai modi di conversare, &amp; finalmente qual debbi esser ogni gesto, &amp; parola sua, per poter ottenere con agevolezza, quella felicità, che in questo mondo si puote havere, la qual habbia ancora ad esser mezo d'acquistar poi nella patria del cielo, quell'altra maggior felicità, che haver qui non potiamo. Questa è dunque in universale, in quest'opera l'intention mia. Né quanto al più particolar venendo, vi dirò altro, se non che dovend'io in quest'opra formare un  huom felice, mostrandogli la via di venire all'ultima sua perfettione, è forza che prima vi dimostri, alquanto in universale, qual sia questa felicità, &amp; da chi proceda, et in che consista; perché sì come a voler che un sagittante non mandi le sagitte indarno, fa di mestieri, c'habbia dinanzi a gli occhi il segno dove pervenir vuole; così colui, che non vuol guidar la vita in vano, è forza c'habbia dinanzi almeno un'ombra del fin suo, &amp; di quel sommo bene, che acquistar vivendo si puote. Et a questo s'aggiunge, che essendo la via della virtù alquanto nel principio faticosa, è ben fatto di far mentione prima ad ogn'altra cosa della felicità, accioché più pronti siamo poi, &amp; passar questa fatica, vedendo quanto ben ce ne segua poi. Dunque io nel primo libro di questa felicità humana ragionerò, non distintissimamente, ma alquanto in generale; peroché in altra parte di questa opera, sarà bisogno più minutamente di ragionare; onde vien quasi questo primo libro ad esser come proemio di tutta l'opera. Peroché dal secondo comincia la institutione di esso Alessandro figliuolo vostro, fin da' primi giorni suoi delle fascie incominciando, &amp; secondo la distintion dell'età seguendo di mano in mano. Et perché quanto all'institution de' primi dieci anni indarno sarebbe stato il volgermi ad esso, per esser tali anni in tutto quanto alla institutione, da altri più che da sé stesso pendenti; di qui è, che fin al principio del terzo libro, a voi Mad[onna] LAUDOMIA, che madre gli sete, rivolgo il parlare; dove, che da indi in poi, oltra i diece anni presupponendolo, a lui continuamente rivolgeromi, come nel processo di questa opera conoscerete, avvertendovi solo, che quantunque d'ogni sorte d'essercitio, operatione, scientia, et facultà, ch'io stimi all'institution sua convenirsi, io tratti in questi libri, non di meno d'ogni cosa leggiermente, &amp; universalmente ragiono salvo che delle facultà morali; intorno alle quali più specialmente distendo le mie parole, conciosia che quanto alle scientie speculative, non mancano oggi molti, che &amp; con viva voce, et con scritti, ne insegnino, dove che delle morali non è chi s'arrischi di far parola. Ma tempo è hormai, che a questo mio intendimento, si dia principio col favor vostro.</p></div2>


<div2><head>CAPITOLO I</head>

<argument><p>Come si prova che l'huomo habbia un fine ultimo in cui consiste la sua felicità</p></argument>

<p>DOVETE saper (belliss[ima] Mad[onna] LAUDOMIA) che sì come in tutte l'altre cose, è un appetito naturale del proprio lor bene, come ultimo lor fine, all'acquisto del qual bene ogni loro operatione indrizzano, così ancora l'huomo, appetendo rationalmente, &amp; sensitivamente quel, che giudica, che buon sia, al guadagno di quello ogni volontaria attione indrizza. Et in questo solamente, è differente dall'altre cose, che quelle guidate da chi non può fallire, sempre desiderano il lor vero bene; ma l'huomo può così quel che non è buono come il buono giudicar buono, e conseguentemente desiderarlo. L'huomo adunque in ogni sua volontaria attione, qualche cosa, che buona appaia, come fin di tal attione, inanzi si pone. Ma perché le attioni dell'huomo in due maniere si trovano, alcune sono esse stesse il fine di quel che l'operi, come faria il cavalcare, il cantare, il saltare, et simili, alcun'altre non sono il fin dell'operatione, ma son ordinate alla costitution di qualche cosa operata, la qual rimanghi in essere, ancor che manchi l'operatione, come faria lo edificare, o simili essendo che doppo l'edificatione, riman la casa; ne segue, che in tali operationi, dalle quali rimangan le cose operate, si truovin più fini, l'uno è l'operatione, l'altro che segue è la cosa operata. Et perché quel, che è fin di una cosa, ha in sé ragion di cosa buona, essendo che al fine intendiamo nelle attioni nostre, come cosa, che buona sia; ne segue, che dove saranno più fini, sempre il secondo per esser fin del primo, sarà di quello migliore, &amp; per questo migliore è una cosa, che il far d'essa non è. Varij adunque sono i fini nelle attioni dell'huomo, &amp; per questo l'un dell'altro è migliore, il che non solo in una sola arte si vede, ma ancora in diverse, essendo che altro fine è quel medico, et altro di quel che mura. Et spesse volte accade, che diversi fini in diverse arti, sono ordinati tra di loro l'uno in compimento dell'altro. Però  che 'l fine di chi fa i freni, è il freno istesso, ma egli poi è ordinato per un altro fine, in un'altra arte, ch'è il cavalcare, &amp; questo poi è parimente ordinato per il fin di un Duca d'essercito, ch'è la vittoria, la qual per esser  fin di quegli altri due fini, viene ad esser più degna di loro, havendosi detto di sopra, che sempre il fine, che è ordinato, non per sé, ma per altro fine, &amp; men perfetto di quello. Habbiamo dunque in fin qui provato, che nell'attion de gli huomini, non solo in un'arte, ma in diverse arti, sono molti fini, l'un miglior dell'altro, o peggior secondo che l'uno all'altro ordinato viene. Dalle quai cose, è necessario, che tra questi diversi fini, ne  sia finalmente uno per il quale, sieno tutti gli altri ordinati, altrimenti bisogneria, che non trovandosi fine che non fosse a qualche altro fine ordinato, si andasse in infinito, ordinando un fin per l'altro. Et così verria il desiderio dell'huomo, per il qual naturalmente desidera possedere un ultimo fine, &amp; in quel quietarsi, ad esser vano, &amp; inutile. Il che non è da dire, essendo che la natura, non fa mai cosa, che vana sia. Non è dunque da dubitare, che tra tutti i fini, che hanno sì diverse operationi dell'huomo, uno non ve ne sia, che sia ultimo di tutti, per il quale gli altri sieno ordinati, &amp; egli per nessun altro. Il qual ultimo fine bisogna parimente, che sia l'ultimo sommo bene dell'huomo, come huomo. Conciosia che già v'ho detto, che 'l fine d'una operatione, ha ragion d'apparente ben di quella, onde il fin di tutte l'attioni, sta in luogo di ultimo, &amp; sommo bene, essendo, che sì come quel fine non ha altro fine doppo di lui, così essendo egli il sommo bene, non ha altro ben che l'avanzi. Et questo tal sommo bene è forza, che l'huomo conosca, se non vuol che l'attioni sue non havendo dove riguardino, siano vane, &amp; superflue, essendo che sì come un sagittante, se non ha un segno dove la sagitta indrizzi, non acquistarà mai l'arte del sagittare, così l'huomo, se non si pone innanzi, &amp; non conosce qual sia quell'ultimo fine dove l'operationi sue si distendino, operando indarno felice non sarà mai. Dee dunque conoscerlo l'huomo, che vuol esser huomo; ma qual sia quell'arte, o scientia, che cotal fine debbi considerare di qui facilmente si può sapere, che essendo vero quel, ch'io v'ho detto di sopra, che de' varij fini considerati da diverse arti o scientie, quello è sempre più degno, per il qual ordinati sono gli altri, &amp; quell'arte è più nobile che quel più degno considera, ne segue, che quel fine, che di tutti gli altri è buonissimo, sia parimente da quella scientia, che tutte l'altre ne regge, considerato, la quale scientia senz'alcun dubbio è quella, che civil si domanda; però che quel che fa, che una scientia, o un'arte sia d'un'altra maggiore, è che di essa servendosi, le dia precetti, in che maniera operar debbi; sì come il cavalcare servendosi dell'arte di chi fa 'l freno, et le selle, di queste cotal arte, è più nobile, et degno. Essendo dunque la civile scientia tale, che di tutte l'altre arti, et scientie, che in una città sono, si serve, &amp; a quelle dà precetti, &amp; pon leggi, ordinando ella quali scientie dentro ad una città stimar si debbino, &amp; quai  tor via, servendosi dell'arte militare, della facultà oratoria, dell'Iconomica, &amp; conseguentemente d'ogn'altra arte men degna, per accrescimento del publico bene, in favore, del quale in una bene instituita Republica ogni cosa disponsi, ne segue che cotale scientia civile, sia sopra tutte l'altre principale, &amp; di pregio, &amp; conseguentemente sia quella, che l'ultimo bene, &amp; vero fin dell'huomo come huomo consideri; dico come huomo; però ch'altrimenti (come ho già detto) non lo considero in questi libri. Concludendo adunque diremo, che alla scientia civile o morale che vogliam dire, come principalissima sopra tutte le scientie humane, s'appartiene considerare, &amp; trattare dell'ultimo fine, &amp; sommo ben dell'huomo come huomo. Et ho detto sopra tutte le scientie humane,  però che delle scientie divine non parlo al presente, le quali considerano quel vero sommo bene, che è Dio grandissimo, ma parlo delle humane, che dell'ultimo fine del huomo mentre che gli è huomo trattando considerano. Et questo consiste la differentia che in tal materia è tra Aristotele, &amp; Platone, peroché Aristotele in tutti i suoi libri morali, altro non intende se non di formare, et preparare l'huomo, a quella felicità così speculativa come pratica, che sia possibile di possedersi vivendo, &amp; pur una parola di quello stato c'haver si debba dopo la morte, non fece mai, dove che Platone per il contrario veggendo che punto di mera beatitudine, in questa vita haver non potiamo, solo alla futura celeste felicità, s'affanna di prepararci. Ma io (belliss[ima] Mad[onna] LAUDOMIA,) né a quello, in questa cosa obligandomi, voglio all'una, et all'altra di queste felicità, tener l'occhio in questi miei libri, peroché in essi intendo d'instituire Alessandro vostro, in maniera che vivendo goda quello stato felice che haver si può vivendo, il qual però non di meno sia tale, che 'l migliore stato del cielo non impedisca, anzi il renda più facile. Gli porrò dunque innanzi una via, che sicuramente lo guidi sì, che honoratissimo, &amp; felicissimo viva, il corso de gli anni suoi; et insiememente amicissimo al grande Iddio, del terren carcere disciolto, a miglior padria ritornar possa.</p></div2>

<div2><head>CAPITOLO II</head>
<argument><p>In che consiste la felicità dell'huomo, &amp; il sommo bene. </p></argument>

<p>HAVENDO fin qui provato che nell'operationi dell'huomo, bisogna che si truovi un ultimo fine, &amp; sommo bene, per il qual tutti gli altri fini sien ordinati; &amp; cotal fine debba esser considerato, in essa scientia civile, o Morale che noi vogliam dire, segue che mostrar vi debbi qual sia questo fine, et sommo bene. Per la qual cosa havete da sapere, che ancor che tutti unitamente convenghino che questo sommo bene sia la nostra felicità, nondimeno qual sia poi, questa felicità, &amp; in che consista? Molte, &amp; diverse sono state, &amp; sono l'opinioni. Peroché alcuni nella santità, altri nelle tirannidi, &amp; molti nella bellezza la pongano. Et finalmente secondo che gli huomini sono a qualche affetto disposti? Così secondo quello senz'altra ragione propongansi il sommo bene. Delle quali opinioni, alcune poche le più famose, donde l'altre dependano, raccontarovvi; &amp; quelle abbattendo, qual sia veramente la felicità dell'huomo dichiararovvi. Son dunque alcuni, che a guisa di Sardanapalli, questa felicità ne i piaceri del corpo ripongano, &amp; principalmente nelle spurcitie di Bacco, &amp; di Venere. Et la maggior ragione che gli hanno, è ch'essi vegano che tutti coloro, che essi giudicano che sian felici, come par loro che sieno i principi, i tiranni, &amp; simili, senza temer di punitione, vivendo continuamente in cotai piaceri, alle voglie lor sodisfano. Ma quanto sia falso cotal piacere, di qui conoscer si puote, che la felicità propria dell'huomo bisogna che consista in qualche cosa, che propriamente a lui  si convenga; il che di cotai piaceri della gola, &amp; di Venere per esser communi a tutti gli animali, non avviene, né è ragionevole che 'l nostro ben consista in cose, che tollendoci dalla natura nostra rationale, ci faccian simili alle fiere, che punto di ragion non hanno. Altri son poi, che di maggior ingegno, et giuditio dotati levando gli anni da  tai bruttezze pongano il sommo bene nell'honore parendo loro, che l'honore sia il vero fine della vita civile, conciosia che in una ben regolata Rep[ublica] coloro c'habbiano ben operato per compiutamente rendergli il premio, son da gli altri honorati; quasi ch'altra cosa degna della virtù loro, che lo stesso honor non si trovi. Quest'opinione, ben che habbia qualche apparentia, nondimeno non è buona, prima perché la felicità non si cerca dall'huomo per altro fine, anzi essa l'ultimo fine esser dee; dove che l'honore non per sé stesso, ma per altro fine ricerchiamo; conciosia che noi d'essere honorati desideriamo, per testimonianza della virtù nostra; essendo l'honore quasi un segno della virtù dell'huomo. Cerchiamo dunque l'honore non come honore, ma per un altro fine, &amp; è accioché ognun conosca la virtù nostra. Oltra di questo la felicità dell'huomo debba trovarsi in colui proprio, che felice chiamar si deve. Il che non avviene dell'honore, il qual non in colui, che è honorato si trova, ma in coloro che l'honorano. Conciosia che non in potere dell'honorato è che gli altri l'honorino, ma in poter d'essi è d'honorarlo, e non honorarlo secondo che vogliano. Tal che se la felicità consiste nell'honore, verria ad essere il perderla, facil cosa, dependendo dal volere d'altri; il che non conviene ad essa felicità, la qual, come difficilmente s'acquista, così difficilmente si perde. Non è dunque vera questa opinione, che 'l sommo ben sia nell'honore. Là onde alcuni volevano che essendo l'honore ordinato alla virtù, in essa virtù ogni nostra felicità consistesse. La qual opinione, parimente non è da tenersi, peroché può un virtuoso, quantunque virtuoso sia, nondimeno non operar secondo la virtù sua, come feria dormendo; ma qual tempo diremo ben che virtuoso sia, ma che felice non mai, affermando Aristotele che nella metà della vita nostra, non è differente il felice dall'infelice, senza che può facilmente esser un virtuoso da molti infortunij assalito ne i quai trovandosi, chi sarà quel non Stoico, ma Peripatetico, che felice lo chiami? Ma che diremo noi di coloro che nelle ricchezze pongano il sommo bene? Certamente negar non si può che questa opinione non sia di tutte l'altre peggiore. Conciosia che l'altre fondano almeno il ben loro in cosa, che per sé stessa ha ragion di bene, o honesto, o dilettevol che sia; ma questi tali in cosa lo pongano, che non havendo in sé altro ben che d'utile, come per instrumento d'altro bene, si possiede, &amp; s'acquista. Mandato dunque a terra l'altre opinioni, prima ch'io vi mostri, in che consista veramente l'humana felicità, &amp; che cosa la sia, presuppongo che tal felicità è forza che sia un bene in tutto perfetto, &amp; per sé stesso bastante, essendo che se d'alcun'altra cosa havesse mestieri, ne seguiria che perfetto più non sarebbe. Et quando io dico che questa felicità per sé sia bastante, intendo non solo in beneficio di colui che felice si trova, ma ancora in beneficio della moglie sua, de i figliuoli de gli amici, &amp; della sua Republica finalmente, essendo che non per sé solo nasce l'huomo, ma accioché conversando giovi a coloro, co i quali la natura il congiugne. Fatto dunque questo presupposito, dico che questa tal humana felicità, non consiste in altro che nella propria operation dell'huomo, secondo la virtù in vita perfetta. Et perché tal cosa meglio intendiate, ha detto prima nella propria operation dell'huomo, conciosia che impossibile è, che il sommo ben nostro si truovi in qualche nostra operatione, che non ci sia propria ma più tosto commune con gli altri animali. Et perché molte son l'operation proprie dell'huomo, è ragionevol che la  felicità consista, in qualche operatione, che da più nobile habito derivando, di tutte l'altre sia più degna, et di pregio; la quale esser non può se non quella, che dall'habito della virtù depende. Et perché sì come non solo un fiore primavera ne rende, così non solo una tal operatione, può rendere l'huomo beato, di qui è, ch'io nella sua diffinitione ho aggionto in vita perfetta, cioè che lungo tempo o più tosto fino alla morte, cotal'operation virtuosa perseveri. Havete dunque fin qui saputo che cosa sia questa felicità humana, &amp; in che consista principalmente, né crediate già quantunque la vera essentia di essa, non sia altro che l'operatione secondo la virtù in vita perfetta, che per sé non sia dilettevolissima, anzi v'affermo che in niun'altra operatione nostra, concorre tanto diletto, quanto operando secondo l'habito della virtù. Né è già in man della fortuna privarne di tal diletto, essendo che molti beni che nelle man di quella, &amp; della natura si trovano, come le ricchezze, gli amici, i principati, la bellezza, la sanità, &amp; simili, se ben sono instrumento, &amp; ornamento di detta felicità, non di meno non son di tal momento, che quando pur manchino, possa l'huomo non chiamarsi felice. Né voglio stare a provare che ciascheduno de i detti beni della fortuna, &amp; del corpo, rechino qualche ornamento all'huomo felice, ma solo della bellezza parlando dico, che la bellezza fa l'huomo amabile, &amp; dall'essere amato, se gli genera reverenza, honore, &amp; rispetto; oltra che par che le persone non possin credere, che con la bruttezza possa star molte volte l'animo bello; essendo sententia de i Fisionomi, secondo che dice Alberto, che il più delle volte dentro ad un corpo monstruoso, serve parimente l'animo a guisa di monstro. Et per il contrario un bel compartimento delle parti di fuora, fa segno dell'eccellenza di dentro, come ben si conosce chiaramente in voi Madonna LAUDOMIA, la cui corporal bellezza, mi accende tanto di maraviglia, che se non fusse poi maggior lo stupore, che dall'eccellenza, &amp; degnità del vostro animo, mi si porge dinanzi ad ogni hora, credo che in quella si accecherieno gli occhi del mio pensiero; ma rapito dal valor del vostro animo, levando gli occhi da quel che è mortale, sento dall'ali della contemplation di voi, portarmi a gustar l'Ambrosa del cielo, conciosia che appresso d'ogni giuditioso intelletto, si debba chiaramente giudicare, esser voi di tal perfettion formata, &amp; dotata, di qual rarissime volte doppo più secoli, suol per miracolo il grande Iddio mandare alcuna donna dal Cielo. Et io non restarò mai di ringratiar chi le mie operationi guida, &amp; governa, che mi habbia dato tanto di lume, che io (havendo conosciuto in qualche parte la virtù vostra) mi sia posto a riverirvi come donna più che mortale, ornamento di questo secolo, vero essempio di divinità, dispregiatrice d'ogni bassezza, guida d'ogni bell'atto, &amp; nel bel volto similissima a gli Angeli. Ma ad altro tempo mi riserbo a trattar del miracolosissimo valor vostro.</p></div2>

<div2><head>CAPITOLO III</head>
<argument><p>Da che causa dependa la felicità humana. </p></argument>

<p>SAPUTO che la felicità dell'huomo consiste in  operar secondo la virtù in vita perfetta, è ragionevol di sapere da chi dependa, cioè in poter di chi sia questa felicità Là onde è da notare che da una di tre cause secondo Aristotele è forza che la derivi, o da causa divina, o da humana, o da fortuita. Et se da humana, o per via di disciplina, o per via d'essercitatione, che dalla fortuna depender non possi, di qui si può vedere, che un effetto nobilissimo qual è la felicità nostra, non può procedere da causa vilissima come è la fortuna, essendo che la fortuna non è causa essentiale, ma accidentale, &amp; conseguentemente vile, &amp; ignobile. Causa essentiale domando essa causa, come saria un archittetore, dal qual ne vien prodotta una casa secondo l'intention d'esso; ma causa accidentale intendo io che per il contrario sia quella donde nasce l'effetto, fuor dell'intentione d'essa causa, come saria se un edificatore edificando trovasse un tesoro, cosa in tutto fuor della sua prima intentione, &amp; tal causa domandano caso o fortuna, che per una medesima causa gl'intendo per hora. Non è dunque la fortuna causa della felicità dell'huomo; &amp; massimamente che se un così gran ben dell'huomo pendesse dalla fortuna, tanto più penderiano da quella, tutti quegli altri suoi beni, per esser di questo minori, conciosia che convenevol non è che i men degni effetti, habbia più degna causa, sariano adunque tutt'i beni dell'huomo, in man di essa fortuna, il che non è da concedere, conciosia che quando questo fusse, non bisogneria che l'huomo procurasse punto nell'attioni sue, essendo in man della fortuna ogni cosa. Non depende dunque, il nostro sommo bene dalla sorte, per la qual cosa si deve credere, che un tanto dono quanto è la felicità, sì come egli è nobilissimo di tutti i doni, così ancora da nobilissima causa proceda, la quale è esso Iddio grandissimo, conciosia che donandoci Iddio altri doni manco nobili, come son l'essere, il vivere, &amp; simili, molto più è da dire che ci doni quel, che sopra tutti gli altri n'è caro, &amp; pregiato. Ma quantunque questo sia vero, cioè che dal grande Iddio proceda principalmente questa felicità non per questo ne segue, che in qualche parte dall'huomo stesso non penda; percioché essendo ella (com'habbiam detto) propria operation dell'huomo, bisogna che parimente dall'huomo dependa, sì come la operation propria del fuoco, dal fuoco istesso è prodotta. Là onde dobbiam sapere, che secondo Eustratio alcune cose all'huomo ne dona Iddio, senza che l'huomo, punto vi s'affatighi, come è l'animo, l'essere, il vivere, la rationalità, &amp; altri doni naturali così fatti; alcune altre ne dona poi, all'acquisto delle quali, è forza che l'huomo ancora s'affatighi. Et tal dobbiamo dire, che sia la felicità; però che affaticandosi l'huomo per assuefarsi in operar secondo la virtù, non prima cominciarà a fare habito in tali attioni, che il grande Iddio quella felicità, che in questo mondo haver si puote, in questa vita concederli, et l'altra poi che è più degna molto doppo la morte nella corte celeste, consegnarli. Ma di questa seconda (come più volte v'ho detto,) non ho da trattare al presente. Concluderemo adunque, che la felicità humana è don di Dio, conceduta a noi, dapoiche per noi stessi cominciando da che nasciamo ad assuefarci all'operationi virtuose, veniamo a far habito della virtù. Dalle quai cose agevolmente dedur si puote, che tra  tutti gli animali solo l'huomo può divenir felice, conciosia che essendo la prudentia, regina d'ogni attion virtuosa, et trovandosi ella nell'intelletto, come immersa nella ragione, è forza che gli altri animali, ne' quali l'intelletto non è, felici esser non possino giamai. Et conseguentemente quelli huomini ancora, che o per pazzia, o per sfrenato amore, o altro simil difetto di mente, vivano senza l'uso della ragione, parimente felici chiamar non si possano, per potersi tra i brutti meritamente connumerare. I fanciulli poi se ben per non havere in essi preso ancor vigor l'intelletto, i felici mentre che fanciulli sono chiamar non si debbano, nondimeno se da chi n'ha cura, al virtuosamente operare, con diligenza nodriti, et assuefatti saranno, et haran chi lor mostri la via della virtù, et la regola del ben vivere, non prima gli anni della matura ragion toccaranno, che operando poi per sé stessi come si debba, la lor felicitade otterranno, come spero io che farà Alessandro vostro, havendo egli prima sì virtuosa madre, donde pigli essempio de' buoni costumi; e di poi mostrandoli io con sì util opera, come io spero che questa sia, il securo camino che tener debba.</p></div2>

<div2><head>CAPITOLO IV</head>
<argument><p>Quando, &amp; per quanto tempo debbi 'l buono chiamarsi felice </p></argument>

<p>SEGUE al presente che noi veggiamo, per qual tempo, &amp; per qual spatio della vita sua, debbi l'huomo meritamente chiamarsi felice. Intorno a che dovete sapere, che alcuni furono tra i quali fu Solone, che considerando a quante avversitadi, &amp; miserie, sia sottoposta la vita dell'huomo, &amp; quanto di giorno in giorno vada scherzando la fortuna, hor alzandolo al Cielo, hora deprimendolo al basso, secondo che più le aggrada, di maniera che nissuna quanto si voglia gran felicità si può sperare, che stabil duri per longo tempo, giudicarono che sia impossibile, che fin che l'huomo vive, felice chiamar si possa già mai conciosia che alcuni sono, che essendo fortunatamente vissuti longo tempo da estrema miseria al fine assaliti, infelicemente si muoiano. Fa di mestieri adunque (dicea Solone) che si vega il fine della vita d'uno, prima che felice chiamar si debbi. La qual opinione in vero non dobbiamo accettare, essendo che quando questo fosse, ne seguiria, che solo mentre, ch'egli muore, potesse l'huomo esser detto felice, il che è falso, conciosia che consistendo la felicità nella propria operatione dell'huomo, secondo la virtù, certo è, che in quel mentre che muore, mancando egli di esser huomo, cotal operation non può fare. Et se alcun dicesse, che da questa opinione di Solone, non ne segue, che l'huomo mentre che muore, possi solamente chiamarsi felice, ma vuol forse intendere egli, che se ben l'huomo mentre che vive non può esser detto felice, nondimeno subito, che gli è morto, si può giudicare se felice era stato, conciosia che essendo egli uscito per la morte, della servitù di fortuna, non può più inturbidarsi quello stato felice, che havea goduto vivendo. A questo risponderiano alcuni, negando questo supposito, che l'huomo dopo la morte non possa esser molestato dalla fortuna, conciosia che molti infortunij possano accascare a quelle persone che gli ama, per i quali infortunij, è forza che si turbi il suo stato felice. Perciò che se ben egli essendo morto di tai cose non ha notitia,  per questo non resta, che non si travagli il suo stato, sì come si conturba lo stato di coloro, che lontani da chi più amano, non han notitia dell'avversità de li amanti. Ora io non voglio altrimenti determinare se questa risposta sia buona, o non buona, ma in altra guisa rispondendo dico, che se Solone intende nell'opinion sua, che bisogni aspettare il fin della vita dell'huomo felice, per potersi dar sentenza se veramente felice sia stato, ne segue che se noi vedremo, che un huomo sia morto felice sia allor vero a dire, che egli felice sia stato. Adunque è forza di dire, che alcuna volta fu, che dir si poteva, hora è felice; conciosia che quando diciamo, che una cosa sia stata in tempo passato, fa di mestieri che fosse qualche tempo, nel quale, si poteva dire, che quella tal cosa fusse presente; sì come per cagion di essempio, essendo vero ch'io possa dir che già la vostra bellezza m'accese del disio di ben fare, è necessario che qualche tempo fosse, ch'io potesse, non in tempo passato, ma in presente tal cosa affermare. Dunque se doppo la vita di uno, si può dire che felice era stato, parimente un tempo fu, che in tempo presente questo medesimo affermar si poteva, onde ne seguiria, che ancora vivendo si potesse chiamare l'huomo felice, il che Solone non concede. Rifutando adunque la opinione di Solone, dico, che non è necessario d'aspettare il fine della vita dell'huomo per conoscere se gli è felice, anzi è possibile, che vivendo chiamar felice si possa. Et alla ragion di Solone, quando diceva, che infinite sono le miserie, che la fortuna ne può dare ad ogni hora, conturbando ogni stato felice, rispondo che la felicità dell'huomo, non è di sì poca fermezza, &amp; di sì debol momento, che la fortuna possa sopra di quella. Anzi colui che operando secondo la virtù, ripien d'ogni habito virtuoso, della felicità sarà degno, non temerà gli assalti della fortuna, né si essalterà per i beneficij di quella, i quali se bene portan qualche ornamento alla felicità, non però sono di tale importanza, che quando pur manchino, venghi a farsi minore l'istessa felicità, la qual rende l'huomo stabile, &amp; saldo, a guisa d'un corpo cubico, over quadrato, sì com'è un dado, tal che ovunque la fortuna lo volga sempre con una medesima saldezza sta in piedi, costantissimo, &amp; veramente immutabile. Concludendo adunque diremo, che l'huomo felice, disprezzando ogni favore, &amp; ogni odio di fortuna, sempre fin che, durano gli anni suoi, nella sua felicità si conserva.</p></div2>

<div2><head>CAPITOLO V</head>
<argument><p>Delle potentie dell'anima humana, &amp; in qual di esse la felicità si ritruovi. </p></argument>

<p>HAVENDO noi di sopra detto, nel dichiarare che cosa sia questa felicità humana, che ella è operatione secondo la virtù; né potendo convenire cotal operatione a quella parte di noi, che corpo si chiama; ma dovendosi attribuire alla più nobil parte, che è l'anima istessa, due cose fa di mestieri di dichiararvi. Prima quai sieno le potentie dell'anima nostra, accioché saper potiamo in qual di queste potentie, la felicità nostra si truovi. Dipoi essendo la felicità operatione secondo la virtù, narrar vi debbo quante, &amp; quali sieno le virtù dell'huomo, &amp; in quai parti dell'anima si ritrovino. Né vi dovete già maravigliar, se dovendo io in questa opera, ragionar come morale di quelle operationi, che dal voler nostro dependano, mi distenda alquanto intorno alla natura dell'anima nostra, della quale al filosofo naturale s'aspetta di ragionare, non vi dovete maravigliar dico, conciosia che per essere le scienze, (come ben dice Simplicio) in un certo modo l'una con l'altra colligate, non si può fare, che in alcune cose non si servi alcuna volta l'una, di quel, che nell'altra si pruova. Come adviene al morale, che volendo trattar delle virtù, dalle quali si causa la felicità dell'huomo, fa di bisogno per sapere in che parte dell'anima si ritruovino, servirsi quanto sol fa al proposito suo, di quel che 'l filosofo naturale, ha determinato dell'anima, perciò che essendo le scienze morali, per la sanità dell'animo ritrovate, sì come per la salute del corpo la medicina, è convenevol cosa, acciò che meglio sanar quello si possi, conoscer le parti sue. Dico adunque brevemente raccogliendo quanto fa al proposito nostro, le virtù dell'anima humana, che ella principalmente si divide in due potenze, rationale, et irrationale; quella parte poi, che non è rationale, parimente si divide in due, perciò che l'una non è in alcun modo alla ragion sottoposta, et questa domandano vegetativa, commune non solo con gli altri animali; ma con le piante medesimamente. L'altra poi, che sensitiva si chiama, ancor che quanto a sé irrational sia, nondimeno secondo una parte di lei, che appetito domandano, e tal che alla ragione puote, et dee obedire; le parti della vegetativa, sono la nodritiva, crescitiva, e generativa, delle operationi delle quai parti non s'acquista né lode, né biasimo, per esser in tutto operationi naturali, &amp; non sottoposte al voler dell'huomo, dal qual volere depende il biasmo, et la lode di quel, che si opera, per la qual cosa non può consistere in cotali operationi habito di virtù, et conseguentemente al proposito nostro non fanno. Lasciandole adunque dico, che la sensitiva potentia poi si divide in più potenze, delle quali alcune sono conoscitive, et alcune appetitive. Delle conoscitive, alcune sono esteriori, &amp; altre interiori, esteriori sono la potenza visiva, oditiva, odorativa, gustativa, et tattiva dalle quai potenze, come da solleciti ambasciadori; è portato referito alle potenze di dentro, tutto quel, che noi dobbiamo, o appetere, o conoscere, e questa revelatione si fa di grado in grado; però che tre altre potenze sensitive sono quelle di dentro, appartenenti pur al conoscere. Prima è il senso comune, al quale le cinque potenze esteriori, portano la preda, che fuor dalle cose raccogliano, et egli alla presenza di ditte cose giudica egli solo in vece di quelle cinque, ma acciò che notitia haver ancor potiamo di quel, che non è presente, di tutto quei, che 'l senso commune ha giudicato, se ne imprime imagine nella potenza imaginativa, per la qual conosciamo le cose ancor che presenti non sieno. Né mancano alcuni che vogliano, che sopra questa potenza, ne sia un'altra pur sensitiva più nobile, detta cogitativa, per la quale la sostantia delle cose particolari distinguer possiamo; et appresso di questa assegnano un'altra potenza reservativa, la quale se ben non è giudicativa, nondimeno ella ancora al conoscer ne serve. Et così habbiamo nove potenze sensitive per il conoscere, cinque di fuora, et l'avanzo di dentro. Resta quanto al senso quella potenza, che conoscitiva non è, ma appetitiva, che appetito si chiama. Il qual si divide in due,  nell'irascibile, et nel concupiscibile, de' quali appetiti, vi ragionarò poco di sotto, quando delle virtù trattaremo. Tornando dunque a quella parte dell'anima nostra, che rational si domanda, quella ancora ha più parti, una n'ha appetitiva chiamata la volontà, l'altra conoscitiva detta intelletto, il qual medesimamente in due intelletti si divide, l'uno del qual agente, &amp; l'altro possibil si chiama. Ma lasciando l'agente come fuor di proposito, si divide il possibile poi che ancora ragion dir si può in due parti, in speculativo, &amp; in pratico. Lascio di far mentione, dell'intelletto in habito, in atto, &amp; di quel che adepto domandano per non far di mestieri al primo nostro proponimento. Tornando dunque a questi due intelletti, pratico, &amp; speculativo, acciò che meglio sappiate quel, che importino questi nomi, dovete sapere, che sì come di due sorti sono tutte le cose, le quali per mezo dell'intelletto nostro intender potiamo, conciosia che alcune sono, che per essere operationi della natura, &amp; del grande Iddio, in poter nostro non sono, et alcune altre sono poi, che essendo operationi proprie nostre, dal voler nostro dependano, così parimente è necessario, che due potenze conoscitive sieno nella parte rationale dell'anima nostra, per l'una delle quali venir possiamo alla cognition delle cose naturali, et divine, et questo è intelletto speculativo, et per l'altra poi operar possiamo con ragione tutto quello, che dalla libera volontà nostra depende, &amp; questa il pratico intelletto si chiama come meglio al suo luogo dichiararemo; però che queste poche parole, n'ho dette qui, acciò che veder potiamo in qual parte dell'anima nostra questa felicità si ritrovi. Tornando dunque al primo intento, dico, ch'essendo questa felicità come ho detto, operation propria dell'huomo, secondo la virtù, non può trovarsi in potenza alcuna irrationale, per esserne tai potenze communi con gli altri animali. Et essendo tal propria operatione in poter nostro, è forza che dall'intelletto pratico penda, e non dallo speculativo, secondo il quale le cose della natura, et di Dio contempliamo, le quai cose dal voler nostro non pendano. Habbiam dunque in fin qui saputo in che potenza dell'anima nostra, si truovi questa felicità humana della qual parliamo al presente.</p></div2>

<div2><head>CAPITOLO VI</head>
<argument><p>Quante siano le virtù, &amp; in quai potenze dell'anima si ritruovino. </p></argument>

<p>RESTA che alquanto in generale, delle virtù, nell'operation delle quali, è fondata questa felicità, ragioniamo, mostrando quali, &amp; quante sieno, &amp; in che parte dell'anima si ritruovino. Ho detto alquanto in generale, però che più particolarmente al luogo suo n'habbiamo da trattare. Per la notitia dunque di tal materia, dovete sapere, che havendovi io di sopra, distinte tutte le parti dell'anima nostra, havendovi detto, &amp; che delle parti sensitive, una ve n'è appetitiva, atta ad obedire alla ragione, la quale appetito si chiama, &amp; quella in due divisa, in irascibile, et concupiscibile, dovete dico sapere per meglio intendere cotal division dell'appetito, che sì come in tutte le cose naturali, per la conservation del loro essere, è conceduta dalla natura, non solo una certa naturale inclinatione di seguir quelle cose, che giovamento ne porgano, et fuggir quelle cose che dannose gli sieno, ma ancora è lor data un'altra inclinatione di resister con ogni sforzo, a chi cotal lor seguimento, o fuga impedisse. Come per esempio si vede nel fuoco, nel qual non solo è una inclination naturale di seguire il luogo, che se gli conviene, &amp; fuggire il contrario, ma ancora ha in se la caldezza, con la quale ardendo resiste a chiunque il suo disegno impedir gli volesse. Così parimente dell'huomo aviene, percioché gli è stato dalla natura conceduto non solo una inclinatione, o vero un appetito di seguir tutto quello, che buono li pare, &amp; fuggir per il contrario quel che giudica che mal sia, &amp; questo si domanda appetito concupiscibile, ma ancora è in lui un'altra inclinatione o vero appetito, per il quale con ogni sforzo resiste, et defendesi, da chi il seguimento del bene, o ver la fuga del male, usasse mai d'impedirgli. E tal appetito domandiamo irascibile. Ora  in questi due appetiti consistono tutti gli affetti nostri, come sono amore, desiderio, timore, speranza, &amp; simili, intorno a i quali affetti la maggior parte delle virtù morali si ritruovano. Et accioché meglio questa materia s'intenda, dico che quantunque questa parte sensitiva, appetitiva sia atta a sottomettersi alla ragione, nondimeno quanto a sé voluntieri contrasta con quella; et come nemica se le oppone tutta via. &amp; che sia il vero, che in noi sieno due potenze nemiche tra loro, cioè la ragione e l'appetito sensitivo, di qui facilmente si può vedere, che in una persona incontinente, ancor che la ragion gli detti, et gli mostri, quel che meritamente doveria fare, persuadendogli che da qualche ingordigia s'astenghi; nondimeno invitandone l'appetito dall'altra parte, a recusar quanto la ragion ne dimostri, &amp; seguire il piacere che da quella ingordigia ne viene, restando al fin vinta la ragione, l'appetito superiore ne rimane, dove che tutto 'l contrario in un continente avviene, il qual disprezzando l'adulationi, et le promesse dell'appetito, a i miglior consigli della ragione appigliandosi, vive all'hor come huomo, dove che gl'incontinenti, et seguaci del senso a guisa di brutti i lor anni consumano. Né crediate già, che in loro che scelerati sono, non sia parimente la ragione che a virtuosa vita gl'inviti. Percioché dovete sapere, che nell'huomo naturalmente, et sempre un certo stimolo che al ben far ne persuade. Conciosia che nissuno, et così reo che un certo stimolo non habbia  che a reverire Iddio, &amp; honorare il padre, &amp; la madre sua, &amp; non nuocere a chiunque sia, &amp; altri simili principij di ben fare, non lo punga &amp; inviti. I quali principij di ben fare, da Cicerone son chiamati semi di virtù, quando dice che se noi ben gli coltiviamo, alla perfettione nostra conduranno. Et che tale stimolo, &amp; inclinatione all'opere virtuose, sia in noi naturalmente, a questo ancora si può vedere, che nissun trovar si può (non parlo de gli stolti, i quali essendo privi della mente, si può dir che più huomini homai non sieno) nissun dico trovar si può così  vitioso, che non desideri, esser tenuto amico della virtù, et non si vergogni, et sdegni d'essere, per vitioso additato. Tornando dunque a proposito, concluder potiamo, che nell'huomo sia continuo contrasto, tra la ragione, &amp; l'appetito, finché pur poi divenuta ella in tutto superiore tolle ogni ardire ad esso, di più contra di quella levarsi. Né habbiam da dubitare, ch'ella non sia atta a vincerlo, &amp; porgli freno, conciosia che, oltra che in coloro, che continenti sono, si vede espresso che l'appetito ne resta vinto, si può ancora da  questo conoscere, che gli ammaestramenti, i consigli, le minaccie, le promesse, et altre persuasioni, fan rimuovere molte  volte gli scelerati da i vitij loro, &amp; alle virtù ritornare, dove che se l'appetito non fosse atto ad esser venuto dalla ragione tali persuasioni, &amp; ammaestramenti, verrieno ad esser vani, et superflui; il che si vede esser falso. La ragione dunque è quella, che come Regina dell'operationi nostre, doveria dominare, et vincere ogni affetto che nell'appetito si truovi. Dal qual dominio, ne verria la virtù germogliando; conciosia che la virtù in altro non consiste, che nella vittoria della ragione sopra gli affetti dell'appetito, et sì come varij son questi affetti, come desiderio, timore, speranza, amore, allegrezza, tristezza, et simili, così varie ancora sono le virtù, secondo che meglio al suo luogo diremo distinguendo minutamente cotali affetti, et le virtù generate da quelli. Basti solamente per hora di dirvi, che delle virtù alcune sono intellettuali, come la prudenza, l'intelligenza, la sapienza, l'arte, et la scienza, et queste nell'intelletto si truovano, la prudenza, et l'arte nel pratico, et nello speculativo il restante. Alcune son poi virtù morali, et parte di queste nell'appetito sensitivo consistano, però che sola la giustitia nella volontà si ritruova. Sono queste virtù morali, undici in tutto, quattro nell'appetito irascibile, che sono la magnificenza, la fortezza, la mansuetudine, &amp; la magnanimità, sei ne sono nel concupiscibile, la temperanza, la liberalità, la desiderativa dell'honore, l'affabilità, la verità, &amp; l'urbanità, o piacevolezza, che vogliam dire. Resta la giustitia, che come ho già detto, nella volontà tiene il seggio. Di tutte queste virtù, come si generino, et da qual operationi, et affetti dependino, minutamente trattaremo nel luogo suo; sol questo fin qui v'ho detto, perché meglio conosciate in che consista la felicità dell'huomo, la quale habbiam detto ch'è operatione secondo la virtù. Et di questa felicità ho voluto trattare in questo primo libro, prima a tutte l'altre cose, accioché coloro che leggeranno questa opera, più voluntieri, &amp; più pronti si disponghino a caminar per la via, ch'io debbo mostrarne, sapendo essi, a quanto ben sia per guidargli.</p></div2>

<div2><head>CAPITOLO VII</head>
<argument><p>Delle due felicità, speculativa, &amp; civile, o ver pratica, &amp; della differenza tra Platone &amp; Aristotele intorno a quelle. </p></argument>

<p>PRIMA ch'io ponga fine a questo primo libro, &amp; conseguentemente a questa materia della felicità dell'huomo, non voglio lasciar di dirvi, che alquanto son tra loro differenti in cotal materia Aristotele, &amp; Platone. Percioché quantunque ambedue confessino, che sì come due sono com'ho detto le parti dell'anima nostra intellettiva, l'una speculativa, &amp; pratica l'altra, così ancor due debbino essere la felicità, per render perfetto l'uno, &amp; l'altro di questi intelletti, &amp; quantunque ancora insieme affermino, che la felicità che fa perfetto l'intelletto speculativo, chiamata ancor ella speculativa, sia più degna di quell'altra, che nell'intelletto pratico si ritruova, la qual felicità, civile, o ver pratica si domanda; nondimeno in questo poi son differenti questi due gran filosofi, che Aristotele vuole, che l'huomo mentre che gli è in questa vita, possa acquistare ambedue queste felicità; dove che Platone afferma che la speculativa felicità, doppo questa vita nella Rep[ublica] del cielo ci è serbata. Et accioché meglio intendiate quel, che importino queste due felicità, dovete sapere che la felicità civile, o ver pratica non consiste in intender le cose prodotte dal grande Iddio, ma solo in guidar virtuosamente, l'operationi nostre, secondo che la ragion ci dimostra. Ma la felicità speculativa, non ha cura dell'operare, ma solo di speculare e d'intendere tante belle cose sì bene ordinate, che Dio grandissimo n'ha prodotte; per fin che dapoi che per quella havremo saputo tutte le cose della natura, penetrar possiamo col pensiero, a quegli spirti celesti, et finalmente a quella prima intelligenza governatrice del tutto, et in quella fissando gli occhi dell'intelletto, senz'altro discorrere, quasi in uno specchio conoscendo la bontà, et la possanza di quella, et la sua gran bellezza mirando l'Ambrosia pascendoci, felicissima vita gustiamo, &amp; questa si  domanda felicità speculativa. La qual secondo Aristotele, è tale, che può l'huomo in questa mortal vita acquistarla; essendo che se ben'egli nel terzo libro dell'anima, movendo questo dubbio non soluto lasciollo, nondimeno nella sua metafisica, confessò poi che possibile è, che tal felice stato, ancor che per poco spatio di tempo, vivendo otteniamo, affermando parimente, che la privatione di cotal intendimento non è in noi sì come la cecità, &amp; più apertamente, ne i divini libri dell'Etica sua confermollo. Ma Platone, il quale in molte sue opinioni, più alla Christiana nostra fede appressossi, chiaramente ne i suoi dialoghi delle leggi, et massimamente nel Decimo, nel Simposio, nel Filebo, nel Fedone, et altri luoghi afferma, che la nostra felicità in altro non può consistere, che in contemplar quel primo buono, et quel primo bello, donde ogni bontà, et ogni bellezza procede, la qual contemplatione dichiara nel Fedone, che in questa vita non potiamo altrimenti, che imperfettissima possedere, ma nella padria celeste n'è riserbata. Dove con l'intelletto contemplando, &amp; con la volontà fruendo, et gustando, con somma dilettatione di nettare insieme, &amp; d'Ambrosia ci pasceremo, come longamente per bocca di Diotima dimostra esso Platone nel Simposio. Vuol dunque Platone, che, &amp; operando, &amp; speculando, impari l'huomo in questa vita ad assuefarsi ad esser tale, che meritamente doppo la morte corporale, a miglior vita passando di così eccellente beatitudine rimunerato sia poi. Di quella felicità poi che può convenire all'huomo vivendo, non ha molto cura Platone, per esser secondo lui imperfettissima, considerando egli che quantunque l'huomo vivendo arrivi a quella profonda cognitione del grande Iddio, che in questo stato haver si puote, non per questo sarà ella bastante a farlo felice; conciosia che sempre l'animo nostro fin che è congionto col corpo, in gran parte, in ogni sua propria operatione è impedito da quello. Il che dottissimamente, &amp; non senza gran misterio dimostra Platone sotto la coverta della favola di Prometeo. Ora io non voglio stare a disputare, se possibil cosa è, che in questa vita cotal felicità speculativa, acquistar potiamo mai, essendo che o sia possibile, o no, non importa al mio proponimento, il quale a trattar solamente della felicità, civile, o ver pratica riserbando il trattar dell'altra a i Teologi. Intorno alla qual civile felicità non stimo io che sia gran differenza, tra i Platonici, &amp; i Peripatetici, percioché quanto dice Platone, che cotal felicità in questa vita è molto imperfetta, lo dice rispetto a quella del Cielo. Né questo già negarebbe Aristotele, il quale come filosofo sensato, che  della felicità o miseria dell'altra vita, non parlò mai, se tal felicità chiama grande, &amp; di pregio, intende, in rispetto di tutte l'altre operationi, e buone fortune, che possino accascare all'huomo; mentre che gli è huomo, la qual cosa non è dubio, che Platone parimente confessarebbe. Concludo dunque, che la felicità speculativa, o Platonicamente, o Aristotelicamente parlando, è più degna, &amp; più nobile, che l'altra non è, sì per la nobiltà della potenza dell'anima in cui si truova, sì ancora per la grandezza dell'ogetto suo, che è esso Iddio grandissimo, &amp; affermo,  che o possegasi o no si possega vivendo, nell'altra vita, certo è, che solamente è perfettissima quanto esser puote; della quale altra vita, come più volte ho detto non ho da parlare al presente. Tornando dunque alla felicità nostra humana, la qual non in specular, ma in operar principalmente consiste, dico, che questa mi voglio io ingegnare per il mezo di questi libri, che possa acquistar Alessandro vostro. La quale di dui grandissimi beni, gli farà cagione; l'uno è di farlo in questa vita perfetto, &amp; felice (il che a rarissimi accade) l'altro sarà di farlo meritar per questo, d'ottener poi nell'altra vita, quest'ultima beatitudine, che secondo la fede nostra, &amp; secondo la verità a gli huomini buoni si concede, &amp; si deve. Là onde in questi miei libri, quantunque principalmente io segua Aristotele, &amp; in alcune cose Platone, secondo che più mi aggrada; nondimeno, in cosa alcuna non gli seguirò, che i meriti d'un buon Christiano, punto macchiar possino giamai, anzi m'ingegnarò di guidar vostro figliolo per una via securissima, a tal felicità humana; che oltra al renderlo felice in questa vita, gli farà ancor buonissimo mezo, di fargli guadagnar quella del Cielo. Conciosia che non men la leggie di Christo, che i precetti di Aristotele,vogliano che non basti lo speculare, &amp; lo intendere, per diventar felice &amp; perfetto, ma che l'operar sia quello, che a tal perfettione ne conduca. Et non meno esso Aristotele, che quella afferma, che non per sé solo nasce l'huomo, ma che colui più è degno di lode, &amp; più merita appresso Dio, il quale ad altri giovando della perfettione di più farà causa. La qual cosa allor potrà fare, che oltra sé stesso, la consorte, i figliuoli, gli amici, &amp; la Republica continuamente con caritevole occhio riguarderà, operando con ogni ingegno in beneficio di quelli, secondo che alla distintione, dell'essere, &amp; del grado loro s'appartiene. Onde non è dubio, che ancor Christianamente parlando, coloro sempre saranno da Dio più amati, i quali per la salute de' più, bene operando s'affannaranno. Et se bene alcuni faranno, che per più liberamente servire a Dio, da 'l legame del matrimonio si guardaranno, non però da questa legge del giovare altrui sciolti saranno, anzi assai più de gli altri legati sieno, appartenendosi loro, per mezo de gli ammaestramenti, et de gli essempi delle buone opere continuamente cercare di giovare, alla salute di questo et di quello, come tra gli altri fa oggi il sant'huomo fra Bernardino Ochini da Siena, molto in questo più prudente, et più savio, che coloro non sono, i quali come  nemici di tutti gli altri, et amici sol di sé stessi, vanno a viversi racchiusi ne' chiostri, o per le folte selve dispersi, pensandosi d'imitare in tal guisa Giovanni Battezzatore, et non accorgendosì, che egli continuamente di predicare, &amp; mostrare altrui la via del Cielo non restava. L'operatione dunque son quelle che possano far felice l'huomo, nell'una vita, et nell'altra, &amp; quelle principalmente, che non solo in beneficio di sé stesso, ma in giovamento di  molti si fanno. Ma tempo è homai (bellissima Madonna LAUDOMIA) di dar fine a questo primo libro, concludendo che questa felicità pratica della quale in questo libro vi ho ragionato, ha da essere quella alla qual s'io posso voglio per il mezo di questi libri, guidar Alessandro vostro. Affermandovi, che per quella non solo huomo felice è per diventare, ma ancora gli sarà mezo di farlo uno poi di beati del Cielo.</p></div2></div1>
<div1><head>LIBRO SECONDO</head>
<argument><p>DELLA INSTITUTIONE DELLA VIta dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] LAUDOMIA Forteguerri, alla medesima M[adonna] LAUDOMIA.</p></argument>

<div2><head>CAPITOLO I</head>
<argument><p>Della distintion de' beni, &amp; di quanto possi la natura, per la felicità dell'huomo. </p></argument>
<p>DI TRE sorti sono i beni (bellissima Mad[onna] LAUDOMIA,) i quali concorrano a far compiutamente felice un huomo, &amp; tre sono i mezi, &amp; le vie da conseguirgli. Sono i beni, quei dell'animo, quei del corpo, &amp; quei, che di fortuna sono detti, i quali per essere all'huomo esterni, et in man di disponitor vario, &amp; fallace, quantunque alquanto d'ornamento recchino alla felicità, nondimeno (come nel primo libro v'ho detto) non sono di tal momento, che punto o per l'abbondanza, o per il mancamento di quegli, debbi essere l'huomo più, o manco felice tenuto. Restano adunque importantissimi i beni dell'animo, et quei del corpo; &amp; tanto più quei dell'animo, quanto che più sono proprij dell'huomo, che quegli altri non sono. All'acquisto de' quai beni tre mezi (com'ho detto) principalmente concorrano; &amp; questi sono, la natura, la consuetudine, &amp; finalmente la disciplina. Può (divina M[adonna] LAUDOMIA) maravigliosamente la natura, porger favore in cotal acquisto, &amp; massimamente di quei beni, che del corpo sono. Questo dico, però che quanto a quei dell'animo, se ben ella nemica ne fosse, nondimeno per la libertà del nostro volere, potremo noi con lei contrastare, &amp; alla fine, valorosamente combattuto, da i suoi contrasti difenderci. Ma è ben vero, che per esser tal contrasto difficile, per questo è sommamente da desiderare, che ella favorevol ne sia. La qual cosa può ella innanzi al nascimento dell'huomo, in due modi operare. L'uno è, che per l'aiuto di quella, nasca l'huomo di madre, che così dell'animo come del corpo sia di somma bellezza dotata, et per tutto 'l tempo, che gravida nel ventre lo porta, non habbia mai travaglio d'animo, né in tutto pigra, &amp; otiosa dimori, né per il contrario, di soverchio essercitio s'affanni. Ma temperatamente alcuni essercitij facendo, di moderato, et delicato cibo si pasca, con altre cotali avvertenze, delle quali, nel settimo libro della Politica fa mentione Arist[otele] affermando essere utilissime a colui, che nascer debba; al quale si può dire, che cotal giovamento rispetto a lui la natura istessa ne porga. L'altro modo poi, per il quale suol molte volte la natura a chi nasce molto giovare, è che nel punto o del concetto, o del nascimento che si voglia, siano disposte le stelle in guisa, &amp; le case del cielo in maniera partite, che le lor secrete ricchezze, e fortunate stelle ne porghino, et contra l'infelici in vilissimi alberghi scacciate, con vittoria assalischino. Da i quai favori del cielo, non è dubio alcuno, che tanta inclinatione alla propria felicità, ne può secondo Firmico, ricever l'huomo, che più, che mortal chiamar potriasi, chi la riceva. Non dico già per questo, che tal inclinatione causata da i lumi del cielo, possa in alcun modo spogliare l'huomo del libero suo volere. Ma si può ben affermare, che può tanto un tal influsso, che rende all'huomo così maravigliosa difficultà, in operar contra quello, che pochi si truovano, che superar lo possino già mai. Per la qual cosa, ha d'haver grande obligo al grande Iddio padre della natura, colui che da essa natura, col beneficio delle stelle del cielo favorito si truova. Essendo dunque vero, che la madre natura possa in tanti modi innanzi, che nasca l'huomo, per la felicità sua procurare, si maraviglierà forse alcuno, ch'essendo il primo intento di formare con questa opera, un huomo compiutamente felice, &amp; concorrendo alla detta felicità la natura, la consuetudine, et la disciplina, si maraviglierà dico, che io da quel, che può la natura, cominciato non habbia, descrivendo particolarmente qual debba esser la vita, gli essercitij, e i modi della madre di colui, che venir debbi felice, in quel tempo, ch'ella racchiuso nel ventre lo porta. Et quali ancora debbano essere gli aspetti, &amp; compartimenti dei lumi del cielo, nel concepirsi, o ver nel nascer dell'huomo, et altre cose simili a queste. A questi rispondo, che essendo il mio primo intendimento in questa opera di render s'io posso, Alessandro figliuolo vostro, felice, &amp; perfetto, et essendo già egli di quattro, o sei mesi nato, in darno faria tutto quello, ch'io scrivesse, a proposito di quel tempo, che ancora venuto in luce non era. A questo si aggiunge ancora, ch'io molto bene conosco, che se si considera quanto compiutamente divina, et perfetta siate voi (Madonna LAUDOMIA) che madre gli sete, chi potrà dubitare, che punto sia potuto a sì ben nato figliuolo mancare, di quel, che dal nascere d'honoratissima, et prudentissima madre, si debbi aspettare? Voi di bellezza per commun parere d'ogni buono giuditio, unica essendo in Toscana, conseguentemente unica sete nel mondo. Voi di molto più bell'animo posseditrice prodotta foste, voi gratiosa, leggiadra, vezzosa, saggia, continente, et modesta. Dobbiamo dunque noi dubitare, che Alessandro vostro quanto a questa parte non habbia havuto dalla natura,  quanto huomo al mondo desiderar possa? Certo no. Che egli poi sotto felicissimo stato del cielo in luce venuto sia chi sarà, che non tenghi per certo, conciosia che havendo Iddio grandissimo, d'ogni minima cosa cura, è ragionevole di pensare, ch'egli delle più a lui care cose, maggior cura prendendo, quelle in ogni parte secondo i lor voti favorisca, et esalti. Ma che cosa per Dio, vogliamo dire noi oggi, che a Dio sia più cara, che voi M[adonna] LAUDOMIA, non meno nella dolce bellezza del volto, &amp; nella virtù, che uscir da gli occhi vostri, si vede, che nelle prudentissime attioni, similissima a lui. Certo se questo fosse mio proposito, vorrei scrivendo dir cose, che quei pochi, che come manco fortunati, ne restano che non conoschino il valor vostro, s'accenderiano di caldissimo affetto, &amp; d'una certa dovuta reverentia, ogni volta, che vi vedessero. Ma lasciando gli altri questa infelicità, portandovi io per la parte mia, riverenza con tutto l'animo, al mio proponimento ritorno. Dico adunque, che per le ragioni c'havete odite, non ho cominciato in questa opera a trattar della felicità di vostro figliuolo, pigliando principio d'altro tempo, che da ch'egli al mondo in luce è venuto. É ben vero, che per non lasciar in qualche parte tronca quest'opera, non mancarò al luogo suo di trattare, di quanto convenga ad una madre in beneficio de' figliuoli suoi, in quel tempo, che nel ventre gli porta. E questo farò io, quando trattarò della cura della casa, &amp; governo della famiglia, c'harà da osservare il figliuolo vostro in quel tempo, che tuor consorte apparterrassegli; dell'ufficio, &amp; de' modi della quale lungamente trattando, del portare, &amp; nutrir de' figliuoli trattarò parimente; accioché Alessandro vostro per più compiutamente esser felice, sia fortunato, &amp; contento de' figliuoli suoi. Riserbando adunque il trattar di tal materia in quel luogo; dall'educatione di esso, dal tempo del nascimento farò principio.</p></div2>

<div2><head>CAPITOLO II</head>
<argument><p>Dell'educatione de' fanciulli fin'al terzo anno.</p></argument>
<p>ESSENDO Iddio grandissimo il principio, il mezo, e 'l fine di tutte le cose, che lui non sono, come prodottore, et vera causa di quelle, al cui minimo volger di ciglio, s'egli volesse in niente ritornarebbono, è ragionevol cosa, che in tutto quel, che per formare la perfetta vita dell'huomo, debbo in questi libri trattare, io habbia sempre l'occhio, a non persuader mai cosa, che a così gran Monarca, dispiacer possa già mai, essendo che ogni felice  operatione humana in tanto è felice; in quanto ha dependenza, et riguardo a confornarsi con voler di chi n'ha dato l'essere, et sol felicissimi ne può fare, col concederne quella felicità civile, della quale intendo in quest'opera. Dunque acciò che l'huomo dalle prime fascie così ignudo per anco d'ogni ragione, cominci a bersi col latte il timor di Dio, da che debba depender la radice d'ogni suo stato felice; giudico che con ogni diligenza in mano di devota, et ben costumata nodrice dobbiate per vostro figliuolo, non volendo però; come molte fanno nella Città nostra, levarvelo da gli occhi, anzi havendolo in casa voglio che quasi una seconda nodrice gli siate. Et perché, secondo il parer d'Arist[otele] nella Politica, la vera educatione d'un fanciullo fin al terzo anno, in tre cose consiste, in convenevol nodrimento, in essercitatione, &amp; nel tollerare di qualche cosa difficile, secondo che quell'età ne comporta; di qui è, ch'io vorrei, che per maggior purezza, &amp; chiarezza del latte, la nodrice sua, di cibi non grossi, né molto brevi, si nodricasse, guardandosi da vini, che siano potenti, et senz'acqua, per essere il vino in quell'età, a i fanciulli pernicioso, et di molte infirmità cagione. Et pochissimo importa (come ben dice Arist[otele] nel suo libro del sonno) se o 'l fanciullo proprio, o pur la nodrice lo bee. Parimente levato che gli è dal latte al fin di due anni, &amp; non manco, fa di mestieri, che almeno fin al terzo anno, siano i fanciulli di non grossi cibi nodriti, vietandosi loro il vino puro, e potente sopra tutto. Quanto all'essercitation poi dice Arist[otele] nella Politica, che doppo il nascimento, assai giova l'assuefare i fanciulli a non impigrirsi nell'otio, ma avvezargli a poco a poco, ad alcuni movimenti, ancor che piccoli, o di mani, o di piedi, o d'altra parte della persona; conciosia che per tal movimento, venendosi ad eccitare il caldo naturale, ne consuma, e fa esalare quella humidità superflua, che 'l fanciullo dal corpo della madre portonne. &amp; così diseccandosi il corpo viene a farsi più forte. &amp; aggiunge Avicenna, che con questi tai movimenti, sono da congiungersi alcune cantilene musicali consonanze. In che non è lontano da Platone, come diremo, quando della mussica trattaremo. Segue Arist[otele] poi; affermando, che per essere i membri de' fanciulli in cotal età per la humidità, &amp; tenerezza facilmente in ogni parte pieghevoli, è molto ben fatto non solo, che la nodrice avvertisca sempre, che qualche membro non si distorca, o pieghi fuor del dovere; ma ancora con diligenza, se alcun membro non fosse così ben proportionato, destramente lo formi, &amp; quello assottigliando, stringendo, o stendendo, a quella miglior proportion lo riduca, che far si possa, conciosia che indurando poi la persona tutto quel poi ne rimane, che o male, o bene in tenerezza, a guisa di cera formossi. Habbia ella oltra questo (per esser l'occhio nobilissima parte) avvertenza che 'l fanciullo non faccia alcuni brutti rivolgimenti d'occhi, &amp; sempre lo tenga volto in faccia di quello, che ella  vuol ch'egli guardi, accioch'egli per canto (come si suol dire) con la coda dell'occhio, non habbia occasion di guardare. Certificandovi che 'l più delle volte non la natura, ma le nodrici sono causa della dovuta disposition delle membra dell'huomo. La terza cosa, che in questa prima età per l'education de' fanciulli si debba, è che le nodrici debbano ad hora ad hora assuefargli a tollerar qualche cosa difficile. Onde dice Arist[otele] nella Politica, che molto giova, più che ad altra fatica, avvezzare i fanciulli, da che prima  sono nati, a sopportare il freddo. Il che non solo è vilissimo a render l'huomo naturalmente sano, ma ancora può giovare per poter più bisognando, tollerare i disagi, che nelle guerre n'occorre havere, in defension della padria, o della fede, come al suo luogo dichiararemo senza che per cotale assuefattione, viene il caldo naturale a concentrarsi, et unirsi, e conseguentemente a render l'huomo più forte. Onde appresso d'alcuni popoli, è usanza d'attufare d'hora in hora, i fanciulli, che di poco tempo sono nati in qualche rivo d'acqua freddissima, &amp; di leggier veste coprirgli, conciosia che più che ad altra cosa difficile, a sostenere il freddo per la caldezza, ch'egli hanno, sono atti i fanciulli. Nondimeno cotali assuefattioni debbano, non repentine, ma di grado in grado esser fatte, acciò che la virtù, e 'l vigor di quella età, per esser debole, et breve, superato non rimanesse. Debba oltra questo, una diligente nodrice, non tollerare, che i fanciulli così teneri, si dirompino nel pianto, anzi con ogni miglior modo salvo, che col battergli si sforzino di raffrenargli. Conciosia che cotai restringimenti, e ritenimenti del pianto, sono quasi come essercitationi del corpo. Senza che per il pianger si vengano fuore, a difondere gli spiriti, dove che per il ritenimento  di quello, facendosi parimenti restringimento de gli spiù riti vitali, vengano per questo tali spiriti, come più uniti a farsi più forti. La qual fortezza al crescimento, &amp; saldamento della persona, utilità non poca ne porge, Appresso a questo, sopra tutto è d'avvertire, che le nodrici si guardino di non porgere alcuna sorte di terrore a i bambini ch'elle hanno a cura, come faria con contrafatti rivolgimenti di volto, o con cambiamenti di voci, et massimamente all'oscuro, o vero con fintioni di fantasme, di fate, orchi, streghe, larve, mascare, et simili altre pazzie; da che, come da malissimo seme ne crescano poi gl'huomini ombrosi, timidi, vili, e spaventosi. Togliansi dunque a i bambini, ogni sorte di spavento, e timore, salvo che 'l timor di Dio, e conseguentemente il timor del mal fare, il qual più tosto vergogna, che timor domandar doverebbesi. Il qual timor divino, ancor in che quella età, sia l'intelletto come sopito, nondimeno, può pigliar tal base, tal radice, e tal fondamento, che non solo difficile, ma sto per dirvi impossibile saria mai poi, lo svellerlo totalmente. Dunque non lascino trapassar mai le nodrici, una breve parte del tempo, che in segni, in gesti, in parole, o come altrimenti possono, non insegnino a i bambini, a temere Iddio, riempiendo loro le tenere orecchie di questa parola Iddio quasi d'un seme della religione. Il qual nome ancora, che il bambino non conosca, né intenda che cosa che si significhi, nondimeno non si potria mai dire il frutto, che in lui a miglior tempo ne produrrà Sia dunque questo nome, un di quei primi nomi necessarij, per il quale nel secondo e terzo anno si comincia a far segno a i bambini di quelle cose, che prima a tutte come più necessarie si porgano innanzi, le quai cose volendo essi accennare, per meglio essere intesi, come alcune rotte parole, alla favella di chi gli è intorno, s'ingegnano d'assomigliarsi. Così dunque com'io v'ho detto (M[adonna] LAUDOMIA,) secondo ch'io posso trar d'Arist[otele] nella Politica, et Iconomica, e da Platone nel suo Alcibiade, nella sua Rep[ublica] e nel decimo delle leggi, giudico io che fin'al terzo anno sia instituito, e nodrito, il figliuolo vostro, nuovamente al mondo venuto.</p></div2>

<div2><head>CAPITOLO III</head>
<argument><p>Della institution de' fanciulli dal terzo al quinto anno. </p></argument>
<p>ESSENDO i fanciulli già nel terzo anno arrivati, nel qual tempo comincia alquanto a pigliar vigor l'intelletto, debbano le madri, accioché qualche costume servile non apprendino, dalla lor nutrice levargli. Et perché, per le operationi de gli huomini, devendo insieme nella lor Città conversare è necessaria una padria favella, per instrumento da far palesi i lor concetti; il che ne gli altri animali non accade, per esser dalla natura istessa, con apertissimi segni i lor concetti fatti palesi, dove che l'huomo per la libertà del volere, e discorso della ragione, di più minuta manifestatione ha mestieri, di qui è, che le madri, in questi due anni tra i tre, et i cinque debbano porre ogni ingegno, che quanto più propria si può la favella padria, a i lor fanciulli ne insegnino, levando, limando, e civile facendo, quelle poche parole, che rozamente, &amp; rusticalmente, infino al terzo anno dalle nutrici apprese n'havevano. Veghino dunque con diligenza, che la favella, che apprender debbano i figliuoli loro, sia pura, dolce, e da quella del volgo lontana, &amp; in somma sia tale, secondo l'autorità d'Aristotele, nel terzo della Retorica, che tra la cittadinanza più honorata sia tenuta propria, &amp; in nessun modo forestiera, aspra, o difficile. Percioché la prima cagione, che fa che l'huomo impari a parlare, è per servirsi della favella nella casa sua, tra gli amici, e tra i negocij in somma nella propria Republica. Et per questo, più che in altra lingua, in quella che padria si chiama debba ciascuno essercitarsi. Dell'altre lingue poi, quelle non più pigliar deve, che per intendere le cose che a qualche honorata scienza, ne guidino, &amp; nella propria lingua non si ritruovino, bastanti esser possino, e di quelle tant'oltre prender ne debba che a tal fin in conduchino. Dell'avanzo poi non curando a più importanti studij la mente convien di rivolgere, com'io più a lungo dirò, quando al proprio luogo di tal materia sarò venuto. Deve dunque una madre, un fanciullo di quell'età, della propria padria lingua, adornare. Et quanto a questo, M[adonna] LAUDOMIA, il figliuolo vostro in due cose ha in suo favor la fortuna. L'una è esser nato in mezo di Toscana, dove la lingua natia è sì pura, dolce, facile, &amp; ben sonante, ch'ella è salita, &amp; ogni giorno più saglie a quel  pregio che voi vedete. L'altra è d'havere avuto per madre voi, che tra l'altre divinissime parti vostre, perché nissuna ve ne mancasse, così dolcemente, fuor del costume del Toscano volgo parlate, &amp; con sì scielte parole, &amp; di sì ornati periodi, et ben risonanti numeri, i vostri ragionamenti legate, che accompagnati poi dalla divinità de i concetti, fareste lungamente maravigliar chi vi ode se voi tosto per lo stupore quasi gli huomini in pietre non convertisse. Non bisogna dunque, che quanto a questa parte più mi distenda, non essendo pericolo che 'l figliuolo vostro, tosto ornatamente, e toscanamente non parli. Segue appresso, ch'io dirvi debbi, che in questa tal età dal terzo al quinto anno, non è bene ad alcuna sorte di disciplina, i figliuoli accostare, salvo com'ho detto, all'apprender della propria favella, il che più in vero per consuetudine, che per disciplina s'apprende, &amp; la causa di questo è però che per non esser ancor l'intelletto, eccitato, non è bene che con soverchia fatica si porga impedimento che i fanciulli crescere a voglia della natura non possino, essendo che questi due anni son quelli dove la virtù crescitiva, più che in altro tempo fa sforzo, al qual crescimento la fatica è contraria, la quale in così tenera età, la virtù naturale risolve, e gli spirti. Debbano oltra questo essere i fanciulli in quel tempo con ogni diligenza tolti dalla pigritia, &amp; dall'otio, facendogli in qualche dilettevol solazzo, et piacevol gioco, ma lontano però da ogni viltà, &amp; bruttezza, essercitare. Per le quali essercitationi, il natural caldo eccitandosi, &amp; l'humido soverchio vincendo, ogni inertia e pigritia delle membra mandarà fuora. Avvertendosi nondimeno che tali essercitationi non sieno così faticose, che per il vigore ancor tenero superato rimanga. Sieno tai giuochi, &amp; solazzi, non lontani da gli occhi della madre fatti, &amp; con fanciulli non solo pari in età, ma di egual nobiltà, et con simile educatione allevati, et sopra tutto non intervenghino, et non si meschino tra loro, né servi, né schiavi, né altre persone vili, che non è al mondo la più dannosa institutione de' fanciulli, che quella di coloro, che tra le burle, et le novelle, &amp; i gesti de i servi nodriti son stati. Per niente tal cosa (Mad[onna] LAUDOMIA) non comportate, accioché alcuni vilissimi concetti, &amp; ignobili costumi, &amp; gesti non degni non si radichino nella tenera mente del figliuolo vostro che poi con la disciplina de i più prudenti precettori che trovar si possino, non sia possibile di sradicargli. Siavi dunque detto hora per sempre, che non solo in questi due anni, de' quali al presente ragiono, ma in qual si voglia età, non è da lasciar conversare mai vostro figliuolo, tra persone di sangue servile, o in altra maniera vili, &amp; volgari. Appresso a questo, perché (come altre volte di sopra v'ho detto) in ogni età, in ogni tempo, &amp; in ogni luogo, si debba ogni vostra operatione haver principio, &amp; mezo, &amp; fine, da chi oltre l'esser che n'ha dato, d'ogni nostra civile felicità parimente è cagione, e perché secondo il precetto del moralissimo Oratio, un vaso nuovamente fabricato, riserba per sempre, quell'odore, che nel principio in se ricevette, di qui è, che in questi due anni, ne i quali vigorando alquanto il conoscimento, viene a germogliar la ragione, deono le madri, con ogni miglior via, che possano, cominciare a piantare, per quanto comporta quell'età, nelle menti de i figliuoli loro i semi della nostra legge divina, e la cognitione de i misteri della fede, e della purità, &amp; bontà de gli spirti del cielo. Nella quale età pigliariano queste cose nelle tenere menti de i fanciulli il primo luogo; tal che in tal guisa occupando, non potria mai col tempo trovarvi luogo con tal saldezza, qual si voglia heresia, o altro dubio, o pernitioso stimolo di mente. Et mi ricordo d'haver letto in più buoni autori, &amp; massimamente in Averroe, che hanno tal forza nelle menti de i fanciulli, quell'opinioni che vi son radicate da i padri loro, e con la consuetudine ogni di rinovate, che se ben sieno al tutto impossibili, e contra lo esperimento del senso nondimeno difficilissima cosa, &amp; in molti impossibile è, che mai col tempo, per chiarissime demonstrationi, le quali sogliano naturalmente far forza all'intelletto, persuader si possa il contrario. In quella etade adunque (M[adonna] LAUDOMIA) fa di mestieri di buttare i fondamenti della fede, e de i precetti divini. In che modo poi possa più convenientemente, questo esser fatto, facilmente secondo il parere d'Aristotele nella Politica, &amp; Iconomica, &amp; di Platone ne i divini libri della Republica dichiararemo.</p></div2>

<div2><head>CAPITOLO IV</head>
<argument><p>Come commodamente si possa porre nella mente de i fanciulli il seme della legge divina. </p></argument>
<p>ACCIOCHÉ meglio in questa materia io mi faccia intendere, alquanto da alto facendomi dico, che oltra gli affetti sensuali, che si truovano nell'appetito, i quali delle vitiose operationi son cagione, due cause più principali son quelle, per le quali si lasciano indurre gli huomini scelerati, a disprezzare i precetti della legge di Dio. Percioché questi tali empij, e scelerati, o credano nell'animo loro, che Dio non si truovi, o che se pur si truova, egli delle cose del mondo non curi. Queste son le due semenze, dell'empia sceleraggine de gli huomini. Quanto alla prima, in vero non si truovano molti che sì stolta opinione in sé tenghino, ma se pure alcuni ne sono, come pestilentissima generatione dal mondo estirpar doveriensi. Contra questi tali nel decimo delle leggi, et altrove si riscalda Platone, provando per più vie, ch'è necessario, che Dio si truovi. Una via è per il mezo del movimento, mostrando che pure ad un ultimo motore immobile, fa di mestieri di venire. Un'altra via metafisicale, tenne Platone nel suo Parmenide, concludendo parimente, che bisogna, che si truovi un primo principio del tutto, dal quale e per il quale è l'avanzo dell'altre cose. Provalo parimente Platone nel decimo delle leggi, pigliando argomento, che naturalmente è radicato ne gli huomini, che in tutto fuor di ragione non siano, un certo occulto zelo di religione. Provalo ancora per il mezo di sì bell'ordine dell'universo essendo, che chi sarà sì cieco di mente, che veggendo il regolare movimento del Sole, e delle Stelle, la bellezza di quelle la varietà delle stagioni, la diversità delle specie, che di grado in grado, l'una in degnità supra l'altra, o finalmente con quanta providenza, e sagacità per la conservatione di ciascheduna specie, proprio naturale appetito, &amp; proprio sostentamento a ciascheduna è provisto, chi sarà dico, sì privo del lume dell'intelletto, che non confessi che sia un creatore, et conservator d'ogni cosa, certo nissuno. Contra coloro poi, che quantunque affermino che Dio si truovi, nondimeno, mossi dal vedere, che molte volte, i buoni son depressi, et d'infinite miserie pieni, et per il contrario i rei sublimati, giudicano che Dio di queste cose tra noi cura non habbia, con più ragioni si oppone Platone, et contrasta. Percioché nel decimo delle leggi, dapoi che con bellissima deduttione ha provato che fa di mestieri, che Dio sia providentissimo, &amp; sapientissimo, et conseguentemente conosca tutto quel, che nel mondo si faccia, et per esser giustissimo, et d'ogni invidia voto, voglia haver cura del tutto, finalmente venendo alla ragion di questi tali, fa lor vedere, che quantunque veggiamo alcuna volta prosperi i rei, et miseri i buoni, non per questo si ha da dire che Iddio non habbia cura di loro, prima perché il grande Iddio, come governator dell'universo, deve le parti di quello, secondo che fa mestieri alla salute del tutto, ordinare. Onde la depression d'una parte, habbiamo da stimarci, che al giovamento del tutto debbi importare. Il qual governo universale da noi conosciuto esser non puote, per la qual cosa non deve l'huomo secondo sé stesso l'avanzo del mondo misurare, conciosia che non il tutto per lui, ma lui per il tutto, ha Dio nel mondo mandato. Oltra questo, essendo che 'l premio, o castigo del bene, o mal operare, non in questa brevissima vita, ma in altra perpetua, assegnar ci si debba, non dobbiamo noi maravigliarci, se qualche scelerato veggiamo al mondo essaltato et alcun buono al basso depresso, tenendo per fermo, che i premij, &amp; i castighi, che in questa vita ne manda Iddio, son di niun momento rispetto a quegli eterni, ch'aspettar debbonsi altrove. Tutte queste cose, v'ho dette fin qui, M[adonna] LAUDOMIA, accioché sapendo voi i fondamenti, per i quali sogliano gli huomini, la legge divina sprezzando, bruttamente operare, potiate contrarij fondamenti fondar nella tenera mente di vostro figliuolo, sopra de' quali possa egli poi per sé stesso ottime attioni fabricare. Voglio adunque che con ogn'ingegno v'affatighiate, per farli con quel miglior modo, che a quell'età si convenga, conoscer che Dio si truova, e che d'ogni minima nostra operatione ha notitia. In che fare è di mestieri c'habbiate grandissima avvertenza, di non cercar di provarli cotai conclusioni, o con vere, o con probabili persuasioni, o in qual  altro modo si voglia, conciosia che quantunque cotai cose siano vere, e che per mille vie dimostrar si potessero, nondimeno, non vi potrei mai dire, quanto giovi intorno alla  legge divina, per render l'animo de gli huomini religioso, securo, e quieto, avezzargli da gli anni teneri, a non cercar la ragione di quelle cose, la cui credenza sola, et non la scienza far salvi ne puote. Né crediate ch'io dica questo perch'io mi stimi che ad un huomo di buon'intelletto, possa mai cader nella mente, ragion'alcuna, che necessariamente li paia, che contra qual si voglia cosa che per fede creder dobbiamo, oppor si possa giamai. Ma lo dico peroché non mancano mai persone empie, e scandalose, &amp; del vero lume della ragione accecate, le quai, o per desio di contrastare, o per mera arroganza, e prosuntione di sé stesse, vadino sempre alcune ragioni sofistiche imaginando, onde contra qualche punto della fede, il quale esse non son degne d'intendere, contrastar possino in qualche modo, le qual loro ragioni tutte pendano finalmente da mera ignoranza di sé stessi, non conoscendo loro, ch'essi sono un vil verme, rispetto a Dio, e che l'intendere e 'l conoscer di Dio grandissimo, et infinitamente più nobile che 'l nostro non è, per la qual cosa, impossibile è a noi di saper mai i segreti dell'occulta providenza di Dio, il qual dobbiamo esser certi, che quantunque noi non sappiamo le cause dell'attioni sue, egli nondimeno non può in alcune cose errare, o mancar della bontà infinita che in lui si ritruova. Il che ben conoscano gli huomini più sapienti, come coloro, che di loro stessi havendo notitia, in altro che in cercar la causa della predestinatione, o simili altri occultissimi segreti di Dio, solo in contemplar la sua possanza, bontà, giustitia, e pietà, menano quietissimi gli anni loro. Tutto questo v'ho detto, accioché sapendo voi che non mancano de gl'huomini rei, i quali ad ogn'hora con sofistiche persuasioni, s'ingegnano di torre la mente de i buoni da quelle cose, le quali ancor che necessarie, et verissime sieno, nondimeno a noi occultissime tengano le loro ragioni, potiate per rimedio di tal cosa in questi primi anni del figliuolo vostro, fondare i semi della fede, e 'l zelo de' precetti di Dio, avvertendo di non cercar di provargli alcune cose, con altre ragioni, se non con fermissimo confermare, che sia così, e che gli è bene, che così sia, né in altro modo poteva, o doveva esser già mai. E perché già di sopra v'ho  detto, che la causa di far alcuni non credere, o che Dio si trovi, o che di cose basse habbia cura, è principalmente il vedere, che alcuna volta i buoni in miseria, &amp; prosperi i cattivi riguardano; per riparare a questo, vorrei che in tutti quei miglior modi che voi potesse, facesse, che 'l figliuol vostro, per cosa certissima, e necessaria, nell'animo s'imprimesse, che verissimo sia quel proverbio, che Dio non paga il sabbato; ma col tardare (secondo che dice Valerio Massimo) raddoppiando il castigo, la tardanza ne ricompensa. Oltra, che i premij i castighi, che Dio ne manda in questa vita, sono di breve momento, e non degni di consideratione, rispetto a quegli, che nella miglior vita aspettar ne dobbiamo. Queste, et simili impressioni è ben fatto, che nelle teneri menti s'intaglino avvertendo sopra tutto, di non dir cotai cose in modo di defensione, o ragione, quasi a provar che Dio sia, e cura tenga di queste cose, contra coloro, che negar le volessero però che quanto questo facessete, verreste a mostrare in un certo modo, che tal cosa per sé stessa fosse dubiosa, et havesse bisogno di defensione; il che pernicioso a qualche tempo sarebbe. Conciosia che quantunque havesse vostro figliuolo in sé stesso impresse le ragioni, che voi verissime gli havesse date, nondimeno havrebbe egli ancora non so che di dubio, nato dal veder che pur si truovino alcuni, che a quelle ragioni non s'acquetino. Sia dunque ogni vostra persuasione in modo di firmissima confirmatione; riparando con ogni sforzo, ch'egli non pensi mai, che persona si truovi al mondo, che di cose sì chiare dubitar possa già mai. Il che agevolmente potrete fare, se ad ogni hora et in qual si voglia occasione, voi le tenere sue orecchie, di due cose risonar gli farete, del nome cioè del grande Iddio, e d'altre parole che denotino tema, che d'ogni minimo erroruzzo, che n'accada di fare, non ne porga il divin volere, il castigo. Appresso a questo, persuadendogli per quanto l'età comporta, che per i giusti prieghi de gli huomini buoni, il grande Iddio, si muova a pietade, fategli alcune poche parole a memoria raccorre, o da voi stessa formate, o da qualche santo scrittor cavate. Per le quali egli incominci ad imparar di porger preghi al cielo, per haver gratia di viver virtuosamente, &amp; senza errore, o peccato. Et perché a i fanciulli di quella etade, come desiosi del conoscere, per esser nuovi nel mondo, molto porge diletto d'ascoltare alcune historie favole, o simili altre fintioni, che noi novelle chiamiamo, per questo non sarà fuor di proposito, che tra tai novelle, alcuna volta, i gesti, o i detti d'alcuni Santi, o Profeti di Dio raccontandogli, gli veniate a dare, tra 'l dolce delle novelle, qualche notitia della legge divina. Il che (come ho detto)  prima a tutte l'altre cose, che imparare se debbano, deve nella mente de i fanciulli fissamente scolpirsi. Ma poi che delle favole, ho fatto mentione; non voglio mancare di  dirvi, quanto avvertir si debba dattorno alle favole, o novelle, che a i fanciulli contare si sogliano.</p></div2>

<div2><head>CAPITOLO V</head>
<argument><p>Delle favole che a i fanciulli narrar si debbano. </p></argument>
<p>PER institution de' fanciulli dal terzo al quinto anno, resta solo, che alcune cose vi dica, intorno a quelle favole, che loro odir si conviene. Vuole Arist[otele] per cosa importante, nella sua Politica, e Platone più lungamente ne' suoi dialoghi della Repub[lica] et delle leggi, che grande avvertenza ponghino le madri, in non raccontare a i figliuoli di quell'età, alcuna sorte di favole, dove qual si voglia vitio, a qualche persona honorata, e degna di riverenza, s'attribuisca, com'avviene nel più di quelle favole, che per i Poeti sparse si truovano. Nelle quali sempre qualche Dio, o grand'Heroo, hora in adulterio, hora in furto, hora in qualche tradimento, o bugia, sommerso si vede, &amp; in mille varie figure trasmutato, e converso. Le quai cose tutte sentendo un fanciullo, ancor che poi mille volte se gli dicesse, che vere non siano, nondimeno gli generano, non so in che modo un certo disprezzamento, &amp; minore istimatione verso le cose celesti, che veramente si conviene. Per la qual cosa non si deve mai o in novelle, o in qual si voglia altro modo, far mentione, che gli Dij siano più d'uno, &amp; che non solo Iddio, &amp; gli altri spiriti beati, ma ancora altra persona continuamente honorata, si lassi indurre a non esser verace, o di adulterio, o furto, o homicidio macchiarsi. Anzi per il contrario, queste tai persone si debbano nelle novelle, formare, &amp; figurare amiche della virtù, &amp; massimamente della verità La qual verità tra tutte le virtù, è quella, che ne' teneri animi de' fanciulli radicar si debba con ogni sforzo, per le ragioni, che al suo luogo diremo. Et in somma siano le novelle, che a i fanciulli si narrano, di quelle operationi, &amp; ragionamenti ripiene, dalle quali possino essi, più gliar essempio di quelle honorate, che poi col tempo si converrà loro di operare. Scorgasi sempre in tai novelle, che colui, che havrà fatto qualche atto liberale, magnifico, giusto, temperato, forte, magnanimo, &amp; mansueto, ne divenga per questo, amico di Dio, &amp; da gli huomini buoni, di qualche premio honorato. Tra i quali premij, l'honore sempre sopra gli altri habbia il suo luogo, per esser l'honore, vero &amp; proprio premio della virtù. Scorgavisi parimente, che nissuna bugia rimanga coperta, &amp; importunità, &amp; che se tardi, almen col tempo gli scelerati, et poco amici di Dio, il dovuto castigo ricevino. Scorgavisi medesimamente qualche rarissimo essempio d'alcuna honorata copia d'amici, facendo veder quanta forza habbia tra gli huomini, lo strettissimo laccio dell'amicitia, la qual solamente tra i buoni trovare al mondo si puote. Et finalmente se 'n cotai novelle, insiememente di un certo che di dolcezza che di diletto ripiene, &amp; d'uno invitamento a ben fare, adornate. Acciò che i fanciulli per il diletto di quella dolcezza, con grande attention di mente, si bevino cose, che col tempo gli habbino da essere di virtuose operationi essempio saldissimo. Et fin qui voglio, che mi basti quanto alla institutione di quelli  due anni, tra il terzo, &amp; quinto anno.</p></div2>

<div2><head>CAPITOLO VI</head>
<argument><p>Dell'ufficio del precettore, doppo il quinto anno de i fanciulli, &amp; prima quanto all'institutione de' buoni costumi. </p></argument>
<p>ARRIVATI i fanciulli al quinto anno, nel qual tempo per haver già col vigor delle membra preso tanto di valor l'intelletto, che in qualche parte cominciano a conoscere il bene dal male, possono commodamente a qualche disciplina adattarsi. Et per esser agevol cosa, che ad hora ad hora cominciassero in tal età, da gli occhi della madre a partirsi; per riparare a queste due cose, debbano le madri, et i padri loro, d'una persona, non meno in costumi, che in lettere ornatissima provedersi. La qual come regola, e norma, debbi essere a i figliuoli loro. Et se in altre cose ch'io v'habbia dette, o vi debbi dire, hanno da esser le madri, et i padri oculatissimi, e diligentissimi; in questa sopra tutte l'altre lo debbano fare, conciosia che i costumi d'un tal precettore, sì quegli che ne' lor figliuoli, da poi rimarranno, secondo che in quell'età per qualche anno, si può dire, che le madri, &amp; i padri, quanto all'institution de' figliuoli, sono privi di quelli, lasciandogli in tutto alla protettione, e disciplina del precettore, nell'elettion del quale, non si dee né a spesa, né a qualunque altro incommodo riguardare per esser (come v'ho detto) tal cosa importantissima. Dovendo dunque io ragionare dell'ufficio, et obligo del precettore, e facendo egli per due cagion di mestieri, per la disciplina delle lettere, &amp; per la institution de' buoni costumi, da questa che più importa incominciando. Dico, che a due cose, quanto a questa parte de' costumi, debba haver riguardo il precettore. La prima è, ch'egli stesso sia quello, che, e nelle parole, e ne' gesti, ponga innanzi a i fanciulli l'essempio de' buoni costumi et dipoi, che con ogni avvertenza provegga, che d'altronde prender non possino costume alcuno, che a i suoi non s'assomigli. Quanto alla prima parte, fa di mestieri, che i fanciulli habbino per cosa chiarissima, &amp; punto non dubitata, che 'l precettor loro alcuna cosa non faccia che perfetta non sia. Conciosia, che se tal fede in loro punto mancasse, non potriano d'un tal precettore gran frutto pigliare, come quelli, che per l'età novella distinguer non sapriano mai, qual costume fosse degno d'imitatione. Fa dunque di mestieri (come ho detto) che ferma fede habbino i fanciulli, che 'l precettor loro errar non possa. Per la qual cosa agevolmente si può vedere quanto dall'altra parte, habbia egli da procurare d'esser tale che un minimo atto, al manco alla presenza de' suoi scolari, non faccia degno di reprensione. Quai debbino esser poi particolarmente i costumi, i gesti, le parole, et l'operationi, che lode meritino, non essendo questo il luogo di dichiarare, alquanto più oltre a trattarne mi serbo, quando delle virtù parlaremo. Sol questo voglio io, che per hora mi basti, che nascendo le operationi virtuose dalle virtù, et le virtù dalle operationi simili alle virtuose, (come al suo luogo minutamente dichiararemo,) ne segue, che grandemente all'acquisto delle virtù, ne gioverà, che i fanciulli, senza saper altrimenti a che fin ciò faccino, operino, nondimeno per persuasioni, conforti, minaccie, &amp; ammaestramenti, de i lor precettori, in guisa che assuefacendosi in lodevoli attioni, agevolmente possino poi gli habiti virtuosi acquistare. Et perché tra tutti i vitij facilissimo per inveschiare i fanciulli è quello dell'intemperanza, per esser fondato ne' piaceri corporali, a i quali per lor natura son molto atti i fanciulli; di qui è, che fra tutte l'altre lodevoli operationi, che 'l precettor deve far germogliar ne' fanciulli, debba esser la continenza; castigandogli aspramente ogni volta, che per ingordigia di cibi, incontinenti si dimostrassero. Appresso a questo, il desio dell'honore, l'honestà, la fortezza, la mansuetudine, &amp; altre simili belle parti, con ogni sorte di persuasione, lor ponghino in pregio. Et quantunque i fanciulli, e gioveni parimente, per esser naturalmente magnanima quell'età, di rado pecchino nel vitio vilissimo dell'avaritia, per esser tal vitio proprio della viltà de gli animi, et conseguentemente de i vecchi; nondimeno, avvertischino i precettori, che i fanciulli, in quanto si voglia minima cosa, non mostrino d'apprezzar le ricchezze; dalle quali nasce il più delle volte, il disturbo della nostra felicità Ma dove lascio io quella tanto honorata, &amp; illustre virtù, che verità si domanda. Certamente non si può trovar lodevole parte in un huomo, che mendace si truovi. Il qual vitio essendo nimicissimo della natura, &amp; specialmente del proprio esser dell'huomo, è quel che distruggendo l'humana conversatione, la qual per mezo della bugia conservar non si puote, conseguentemente l'humana natura, ch'è per sé stessa conversativa, e civile, dissipando distrugge. Appresso a questo per esser l'età novella per la copia dell'humido, naturalmente amica del sonno, in questo ponghino i precettori diligenza, avvertendo, che i fanciulli a grande hora dall'otio delle piume la mattina del letto si levino. Da che non solo una certa corporal vigilanza nel tempo, che segue, ne nascerà, ma ancora assai più desto, più solerte, &amp; più vivo l'intelletto istesso ogni giorno per tal causa facendosi, gran giovamento ne recarà per l'acquisto delle scienze. Et in vero è cosa indegna dell'huomo, il consumar gli anni nel sonno, oltra quel poco tempo, che per sussidio della virtù, che nodrisce fa bisogno di consumare, conciosia che al non essere dormendo ci avviciniamo. E se ben felici fossimo la felicità nostra, alla miseria de gli altri, suol'il sonno agguagliare. Or tutto quel, c'ho fin qui dichiarato convenirsi al precettore per i buoni costumi, di quei fanciulli, che alla lor disciplina son posti, superfluo sarebbe, se prima a tutte l'altre cose non si provedesse, che quel timor di Dio, che fin dalle fascie hanno prima i fanciulli, dalle lor nodrici, e madri raccolto, si cercasse, non solamente di mantenere, ma di far maggiore ogni giorno, tal che proportionalmente crescesse con gli anni, una vera religione, &amp; un vero amor verso Dio, dal quale havesse sempre da prendere, e regolarsi la dispositione della vita dell'huomo, e quella felicità civile, della quale in questi miei libri ragiono. Procurino adunque i precettori, che in ogni attion de' fanciulli, riluca in un certo modo una certa purità di mente, che argomento faccia della religion de i lor animi, &amp; specialmente una certa parte del giorno disegnino, nella quale i fanciulli con alcuni prieghi pieni di casto affetto, rendino gratie a Dio, che non solo n'ha dato l'essere, ma tal essere, che a nissun'altra spetie sotto la Luna, a gran pezzo sì nobile n'ha conceduto; havendo egli fatto l'huomo non mortale, ma di perpetua vita dotato; &amp; di che vita, di quella la quale (s'egli a sé stesso non è nimico) debba essere in compagnia de gli spirti del cielo, alla presenza del gran Monarca fattor d'ogni cosa. Il qual tanta, &amp; sì fatta bellezza del cielo, sì dell'ordine de gli elementi, sì varia moltitudine di spetie, non per altro finalmente, che per sostenimento dell'huomo ha prodotto, e per fargli in qualche parte conoscere il saggio dell'infinita sua potenza, bellezza, et bontade. Alla quale, da questa, che per tai cose n'ha sparsa, rapito l'huomo di poter venire habbia il sentire. Di tali dunque, e tanti beneficij da Dio ricevuti, assuefaccino i fanciulli a rendergli gratie ogni giorno, e dipoi con puro affetto di mente imparino a pregarlo che voglia i lor'atti in quel giorno reggere, e da ogni bruttezza lontani custodire. Et acciò che tai prieghi, agevolmente esser possino con clementi orecchie da Dio ricevuti, persuadino i precettori a i fanciulli, che sia ben fatto, che in alcuni tempi, ancor che non molto spesso, si faccino alcune astinenze da i cibi, o del sonno, le quali non solo a far più salda la religion de' lor'animi, ma ancora alla salute, e sanità del corpo, gioveranno incredibilmente. Ma troppo forse in tal cosa mi son io dilungato, in che la importanza di quelle mi scusi. Sol questo aggiugner ne voglio, che se i precettori, con ammaestramenti, minaccie, essortationi, o simili altre persuasioni di parole, s'ingegneranno di persuadere a i fanciulli, il seguir quelle buone operationi che ho detto di sopra; e con le proprie loro attioni, a cotali persuasioni poi, contrarij si mostraranno, punto di giovamento non faranno mai. Anzi sto per dirvi, che più tosto gli noceranno conciosia che veggendo i fanciulli, che sia lor detta una cosa, e con l'essempio un'altra diversa affermata, dubitaranno facilmente, che inganno in tal cosa non sia lor fatto, essendo che è difficilissimo a credere a coloro che fanno il contrario di quel, che dicano. Là onde Aristotele nella sua divina Retorica a Teodette, più volte con chiara voce, dice che precetto alcuno non giova tanto all'Oratore, quanto il dar della sua vita buona opiù nione, e mostrarsi in effetto tale qual vuol rendere al fin chi l'ascolta. Purghino adunque sé stessi que' precettori, che frutto alcuno nella institutione de' fanciulli pensano di fare, o vero almeno finghisi tali, di maniera che quasi specchij di tutto quello, che persuader vogliono, si offerischino palesemente. Et questo basti quanto a quella parte, che appartiene a i precettori, per far ben costumati i fanciulli che essi hanno a cura.</p></div2>

<div2><head>CAPITOLO VII</head>
<argument><p>Dell'ufficio de i precettori. </p></argument>
<p>LA seconda cosa che (com'ho detto) intorno a i buoni costumi a i precettori s'appartien d'osservare, è che d'altronde i fanciulli prender non possino costume alcuno, che sia contrario a quella institutione di vita, che n'apprendano in casa. Considerando io dunque quanto quell'età dai cinque a i dieci anni, sia per sua natura pericolosa, &amp; fallace. E quanto oltra questo, l'amicitie, &amp; le compagnie che buone non sono, sieno pestilentissime, et venenose, per coloro che viver debbano come conviensi, giudico che 'l precettore non habbia mai a lasciar pur'una volta i fanciulli di casa uscire, ch'egli loro appresso non sia. Tal che per fin ne' giuochi, e nell'essercitationi del corpo, di che parlarò poco di sotto, presente loro sempre si truovi. E per la città tal hora andando con essi a solazzo, gli assuefacci a riverir que' cittadini, che huomini vecchi, &amp; honorati si truovano, e più, o meno secondo che più, o meno siano loro in sangue congionti. E sopra ogni avvertenza procuri che reverischino, &amp; con ogni sommissione honorino il padre, e la madre loro, raccontando loro quelle cose, che a tal proposito dice Platone nel undecimo delle leggi. Dove vuol quel sant'huomo, che 'l padre, e la madre sieno appresso de' figliuoli loro, quasi in luogo di un simulacro del grande Iddio, il quale sopra modo si rallegra della riverenza, che loro si porta. Di maniera che i preghi loro, maravigliosamente essaudisce, et apprezza; i quai prieghi (se in beneficio de i loro figliuoli faranno i padri) non è dubbio, che certissimo giovamento n'apportaranno; e per il contrario di gran danno saranno que' prieghi, che i padri da i loro figliuoli vilipesi, o sprezzati, contra di loro all'orecchie di Dio mandaranno. Reverischino dunque i figliuoli con tutto l'animo i loro padri e le madri loro. A che assai gioverà, che i padri, e le madri ritenghino sempre nel volto una certa gravità verso de' figliuoli, c'habbino il quinto anno homai trapassato; ma di questo dirassi nel decimo libro, quando del padre, &amp; madre di famiglia ragioneremo. Tornando dunque al precettore, voglio, che appresso a questo egli minutamente discorrendo i modi, e l'institutione de gli altri fanciulli della città, che nella nobiltà del sangue, a i suoi siano uguali, fra tutti poi ne elega uno, o due, quelli, che nell'età, nella complessione, e nella disciplina, giudica che a quel fanciullo che gli ha da instituire, s'assomiglino. Et a questi vega, nella conversatione d'ascoltarlo; accioché tra essi cominciando a scintillare il santo fuoco dell'amicitia, venga con gli anni per la parità de gli studij, e de gli essercitij, ad infiammarsi di sorte, che tal amicitia habbia da essere quella, che la futura felicità condisca, e faccia più dolce. E perché i fanciulli per la debolezza del giuditio, nel conversare facilmente contrastano, e d'amici nemici, e quindi amici, molte volte il giorno, diventano, ha da por cura il precettore, d'esser loro sempre appresso, come norma, e regola dell'attion loro. E perché molte volte occorre in una città, che per qualche occasione, si fan feste, caccie, tragedie, comedie, et altri spettacoli, procuri sempre il precettore, di menar tai fanciulli a quella sorte di spettacoli, ne i quali possino più gliare essempio di qualche operatione virtuosa, honesta, et civile, e per il contrario a quegli altri, procuri di non condurgli, dove qualche cosa lasciva, o qualche atto vile o volgare, si debbi rappresentare, essendo che per esser guardati tali spettacoli con diletto, viene a farsi forte impressione, di quel, che s'ode, &amp; si vede, o buono, o reo che si sia. Onde con ogni studio doverieno avvertire coloro, che regano le lor Rep[ubliche] che nelle città loro non si recitassero, o comedie, o tragedie, o altra cosa simile, se prima non si vedesse che d'ogni moralità, e civiltà fusse ripiena, come bene insegna Platone nel secondo della Rep[ublica] et com'io meglio dichiararò, quando del governo delle Repub[lica] trattarassi assai più di sotto. A questa avvertenza degli spettacoli, è simile ancor quell'altra, che si debba havere, che i fanciulli in questa età, non veghino nelle lor camere, e nelle lor case, o altrove alcune pitture lascive, &amp; impudiche, le quali certo più che forse altri non crede, inducano, e commuovono a brutti pensieri i riguardanti, &amp; massimamente i fanciulli, vaghi per la maraviglia che gli hanno delle cose, di riguardare. Non vorrei parimente, che molto spesso, anzi mai, vedessero quella sorte di maraviglie, che sogliano fare alcune persone vane, che prestigiatori, o vero bacattellieri (per dir così) si domandano. Ma molto manco quando per forza di demoni persuadono altrui di tai cose operare, facendo molte opere, o sonando, o amando, o molte altre cose facendo, le quali appresso del volgo, &amp; de gli huomini stolti sono tenute sopra modo maravigliose, e da maggior forza che da mortale operate. Tai cose dunque non s'imprimino nella mente de' fanciulli in alcun modo, i quali quanto alla cosa de i miracoli sol conoschino, e credino che per sola fede de gli huomini buoni, e non per forza d'incanti, di circuli, e segni, sogliano i miracoli dal grande Iddio in beneficio de i suoi fedeli operarsi. Ma tempo è homai di por fine alla institutione, che debba seguire il precettore, quanto a i buoni costumi di que' fanciulli, che dal quinto trovarsi al decimo anno, resta che della institutione litterale, ragioniamo.</p></div2>

<div2><head>CAPITOLO VIII</head>
<argument><p>Dell'ufficio del precettore dal quinto anno al decimo de' fanciulli, intorno all'institutione della grammatica, &amp; humane lettere. </p></argument>
<p>PERCHÉ (come ho detto nel primo libro) essendo la miglior parte dell'huomo, che intelletto si chiama, in due parti distinto, per l'una delle quali a specular la ragione delle cose, e per l'altra ad operar rettamente è prodotto, non può l'huomo la sua felicità vivendo acquistare, se l'una, e l'altra di queste parti, quanto conviensi non è perfetta, accioché lo intendere al bene operare in questa vita indrizzando, in più felice padria, l'haver bene operato, al vero contemplare, giovamento ne porga. Di qui è, che a conoscer le cause di sì bell'ordine della natura, et a sapere insiememente da tai cognitioni, pigliare occasione di rettamente operare, con ogni sforzo vivendo affatigar ci debbiamo. Ma conciosia che un sol huomo, et una sola età non è bastante a conoscere una millesima parte delle cagioni di tante, et sì belle, la cui notitia in diverse scienze è partita, fa di mestieri che ciascheduno quel ch'egli speculare ha potuto, a gli altri che succedano da poi dimostrando, venghino con nuove inventioni, &amp; aggiugnimenti a fare i posteri, le scienze ogni giorno più ricche, et più ample. La qual cosa, in altra guisa far non si potea che scrivendo, rimanendo gli scritti per lungo tempo a rappresentar la viva voce di coloro che sapevano. Ma è ben vero, che per la varietà delle lingue di coloro che scrivendo lasciano fede di quel che fanno, fa di bisogno che venendo gli scritti in una lingua, in man di persone remotissime, ignoranti di tal favella, che quella apprendino in prima, se i concetti che sotto ad essa sono di conoscer desiderano. Onde nasce che per esser ne i tempi non molto adietro da i nostri, la miglior parte delle scienze, così speculative come morali, sotto diverse lingue nascoste, come son la Greca, la Caldea, l'Araba, l'Ebraica, la Latina, &amp; simili, era necessario che per farsi gli huomini dotti in quelle scienze tutte queste lingue apparassero. La qual cosa, quanto difficile fusse, hanno ben conosciuto coloro, che per torre a i posteri buona parte di tal fatica, hanno diligentemente tradotti in lingua Latina, in quel tempo quasi commune, que' migliori scrittori, che o Arabi, o Ebrei, o alcuna parte de' Greci si ritrovavano. Ma non per questo, son privati oggi i tempi nostri di tal fatica. Conciosia che se bene, in latina lingua, tai scrittori tradotti si sono, nondimeno questa lingua latina parimente, a i Toscani n'è forestiera. Onde nasce che per la necessità c'hanno gli huomini oggi in Italia di apparare nuove lingue per poter que' concetti prendere, che nella nostra non sono, non si possano ad ogni passo trovar di quegli huomini, che per la Grecia, ne i tempi che la fioriva si ritrovavano. Ma spero bene (se Dio a tanta impresa non è contrario) che tosto, almeno nell'età che è per seguire alla nostra, si troveranno nella nostra lingua almeno il fiore di quegli scrittori, che doppo l'incendio, et sommersione d'infiniti libri, pur'oggi in premio rimasti ne sono. Et allhora non è dubio, che potendo gli huomini, i lor primi anni, tolti dall'apprendere delle lingue, alle scienze donare, vedrassi per la bella Toscana, de' Teofrasti, de gli Aristoteli, &amp; de i Platoni. Ma poscia che 'l figliuolo vostro (bellissima M[adonna] LAUDOMIA) è venuto ancor'egli al mondo sotto questa mala fortuna, di trovar le scienze in lingua d'altri sepolte, conosco che gli è necessario, che prima ad ogn'altra disciplina, si applichi alla grammatica d'alcune lingue, che sue non sono, &amp; queste son la Latina, e la Greca, questa per non esser ancor da' buoni traduttori, in latina lingua venuti molti divini Greci scrittori, &amp; l'altra per essere ancor'ella di divini autori adornata, oltra che per esser fatta oggi a nissuna propria, ma quasi a tutti commune, par che per noi stessi ci siamo ad impararla obligati. Dell'Ebraica, &amp; Araba non fo mentione sì per esser ridotto alla latina, quel che miglior n'appareva, sì ancora perché quando ben qualche cosa da imparar ne restasse, l'utile di questo il danno del tempo che vi si consumarebbe, non ne pareggia. Concludendo adunque dico, ch'essendo venuto un fanciullo al quinto anno, debba il precettore, prima ad ogn'altra literal disciplina, per le ragion dette di sopra, applicarlo ad apprender la lingua latina, &amp; la greca, il che al giuditio di molti che l'hanno provato, può in un medesimo tempo operarsi. Di questo negotio s'egli vuol'esser diligente in due anni espedirassi, quanto alla mera grammatica s'appartiene; peroché quanto alla eleganza poi di tai lingue l'avanzo per fino al decimo anno vo' destinargli. In tutto 'l qual tempo, ad altro studio literale non giudico, che gli attendi il fanciullo, salvo che a quello, che domandano humano, il quale al mio giuditio, in tre cose quanto fa al proposito nostro consiste, nell'acquisto dello stile, nella cognition dell'historie, &amp; intendimento di favole. Conciosia che la Retorica, e la Poetica, tra le rationali facultà intendo che siano, le quali in un certo modo ancor esse humane lettere, son chiamate, delle quali scienze rationali, di sotto ragionaremo, quanto all'historie, e le favole brevemente dico, che non con gran copia d'historici, e di Poeti, ma con pochi, &amp; eletti, voglio io che s'apprendino. Conciosia che per l'historie de' Greci, Plutarco, Polibio, Senofonte, e Tucidide, e per quelle de i latini, il medesimo Plutarco, Livio, Cesare, Salustio, et Suetonio, e per l'unire dell'historie Eusebio, voglio io, che ne basti. Intorno a i Poeti poi, di questo voglio io prima i precettori avvertire, che quelle favole ch'in prima scorza par che dell'empio alcuna cosa ritenghino, debbano da tal scorza scoprire, e mostrar'il senso allegorico, e più il morale, onde i fanciulli, non solo non danno, ma utile grandissimo ne prenderanno. Il che come di sopra v'ho detto, ne i fanciulli di minore età, tal volta non avverebbe, per non poter quelli distinguere l'allegorico dal litterale. Dico adunque che molti Poeti sono, che se prudentemente saranno dichiarati, maraviglioso frutto a i fanciulli, quanto a i costumi n'apportaranno, come sono tra i Greci Omero, e massimamente l'Odissea, della cui moralità, è testimonio Oratio nelle sue Epistole. Appresso a questo, Pindaro, Menandro (quel poco che se ne truova) Esiodo, Euripide, e Sofocle, tra i latini, Vergilio, Terentio, et Oratio. Confesso bene che Martiale, Ausonio, o simili, non sono da mettere in mano a i fanciulli. Et questo basti quanto all'historici, et i poeti, de' quali poeti certo è, che quanto appartiene a i precetti poetici, et alla forza della Poesia, i fanciulli in quell'età non prenderanno, per esser tal cosa bisognosa da più maturo giuditio, com'io al suo luogo dichiararovvi. Resta che alcuna cosa vi dica intorno allo stile, avvertendovi prima, ch'io non giudico a proposito ch'i precettori oggi faccino affatigare i fanciulli, per poter parlare, o scriver grecamente, conciosia che (com'ho detto di sopra) le lingue non fa di bisogno apprendere se non per la necessità che n'habbiano. Onde per non haver noi necessità della lingua greca, se non per intendere i concetti d'Aristotele di Platone, et de gli altri che sotto a tal lingua il tesoro delle cose han nascosto; parimente tant'oltre saper se ne deve, che tali scrittori intender possiamo; quanto poi allo scrivere o ragionar grecamente non accade che  ci affatighiamo, per non haver noi da conversare, né in presenza, né con littere con persone che greche sieno. Et s'alcun mi dicesse, che meglio sarebbe saper le cose perfettamente, gli risponderei, che meglio ancor sarebbe, di saper tutte le cose del mondo, ma dobbiamo, misurando le forze nostre, e la brevità della vita, che ci si deve, contrapesare l'utile di quel, che appariamo col danno di quel, che lasciamo. Non curando dunque, che grecamente si parli, o si scriva, solo a scrivere latinamente, &amp; toscanamente debba procurare il precettore, che i fanciulli attendino con ogn'ingegno, conciosia che per esserci l'una padria di queste lingue, a tutte l'hore ne farà mestieri d'adoperarla; per haverci non so in che modo, alla latina obligati, è di bisogno che ancor'in quella, in molte occorrenze parliamo, e scriviamo. Ma riserbandomi a trattar della volgare poco di sotto, quanto alla latina dico, che non solo debba il precettor haver cura, che in quella s'essercitino i suoi scolari, ma ancora ha da por loro innanzi, alcun modo utilissimo d'essercitarsi, però che senza un tal modo, potrebbe bene chi si voglia, molti, &amp; molti anni affatigarsi, che punto di profitto mai non farebbe, dove, che per il contrario in brevissimo tempo latinamente, et elegantemente ragionarebbe. Or qual si sia questo modo d'essercitarsi, e quai scrittori tor si debbino ad imitare, et quale habbia da esser l'imitatione, non è mio proponimento in questo libro minutamente dichiarare. Ma solo  alcune cose più in universale raccontando, dico che quantunque Cicerone nella sua Retorica, parli alquanto della imitatione &amp; dell'essercitio nel dire, o provistamente, o improvistamente come si voglia, nondimeno per dir egli questo al proposito dell'essercitationi Oratorie, delle quali parlaremo più di sotto, non si può cosa da Cicerone, né quivi, né altrove raccorre, che questo stile di cui parlo ne insegni di guadagnare, salvo che forse assai per forza dal quarto della Retorica, alcune cose trar si potriano; ma perché quelle istesse molto più ampiamente dal fonte, ch'è il terzo lib[ro] della Retorica d'Aristotele, attigner si possano, dico che quindi molte utilissime cose, tratte dal proposito dell'elocutione oratoria, applicar si possano al guadagno di questo stile. Conciosia, che quivi veder si puote, quai parti voglia uno stil familiare, assai vicino alla narratione oratoria; &amp; quai un più gonfiato simile ad una retorica ampliatione. Et come in ogni sorte di stile fa di mestieri, che secondo le cose, che scrivere, o dir si debbano, bisogna o tenuamente, o mezanamente, o con grandezza, proportionatamente trattarne. Le quai cose come far si possino, non solo dalla Retorica di esso Arist[otele] ma dalla sua Poetica agevolmente dedur si puote. Dal terzo della qual Retorica, parimente imparar potiamo, quanto la chiarezza, e la purità in ogni stile, che sciolto sia, ornamento ne porga. Per la cui chiarezza quai  parole seguir, &amp; quai fuggir si debbi, Aristotele ne insegna; &amp; saltando sopra tutte le parole, quelle che proprie, dolci, sonore, &amp; non aspre sono, &amp; insieme in guisa legate, et dalle congiuntive particelle, distinte, o raccolte, che oscuro intendimento non faccino. Insegna parimente a conoscere la bellezza d'una parola, da che dependa, &amp; quali sieno gli epiteti, &amp; quai le metafore, figure, &amp; altre esornationi, che per buone elegger si debbano, mostrando finalmente cinque esser le parti della buona latinità secondo, che riducano i traduttori, le quali minutamente potranno i precettori vedere in Aristo[tele] nel terzo della Retorica al quinto capo. Ma perché in tutte le cose la imitatione è quella, che se torre è saputa da i buoni, grandissimo giovamento ne porge; di qui è, che fa di bisogno, che i precettori per l'acquisto del latino stile ponghino innanzi a i fanciulli, alcuni scritti da imitarsi, in che giudico essere al proposito Cicerone, &amp; Terentio, et particolarmente l'Epistole d'esso Cicerone, così le familiari, come quelle a Pomponio, e non giudica rei forse fuor di proposito, che tal imitatione, in cotal maniera far si dovesse. Et è, che doppo l'haver più volte tali Epistole dichiarate, e lette a i fanciulli, veggendo il precettore, che già il numero, e 'l suono insieme co i nomi, e co i verbi, e modi di legamenti Ciceroniani, sia rimasto nell'orecchie di quelli; per più confermar cotal cosa, debbi procurare, che i fanciulli istessi trasmutino ad hora ad hora, qualche epistola in lingua Toscana, sforzandosi di esprimere quei medesimi concetti nella lingua propria natia. E cotai traduttioni poi, doppo qualche tempo, quando già sia la memoria della latina Epistola, in qualche parte destrutta, in latina favella s'ingegnino nuovamente di trasmutare. Dalla quale essercitatione, il numero, e la legatura della Toscana lingua, et insiememente della latina guadagnarassi. E questo basti quanto allo stile familiare, affermando che nella medesima guisa, si può trattar l'imitatione per lo stile oratorio, prendendo in cambio l'Epistole familiari, alcune orationi Ciceroniane, &amp; massimamente quella in favor di Marcello, &amp; in defensione di Milone, in favor di Quintio, &amp; simili altre orationi, eleganti, chiare, &amp; aperte. Dell'historico stile non ragiona, conciosia, ch'io non mi curo molto, che un fanciullo nobile, debbi scrivere historie, però che per essere in tai cose lo stile continuo, &amp; perpetuo, di troppo tempo ha bisogno, il qual tempo in più honorate imprese, mi giova, che spendi. Et quanto pur alcuno si contentasse di farlo, Salustio, &amp; Cesare, &amp; Cesare più, siano loro per essempio, avvertendo sempre, che non  è in qual si voglia cosa da rivolgere gran copia di libri, ma pochi e buoni, per potere a questi maggior diligenza donare. Quanto allo stile de' Poeti latini, in due parole vi concludo, ch'io non mi curarei, che un fanciullo nobile consumasse il tempo in far versi, per esser tal essercitio a questi nostri tempi, al mio parer pedantesco; e poco da' buoni spirti osservato. E la ragione è, che per essere il fin del Poeta, il cercar di persuadere per il mezo del diletto, che dall'imitation delle cose depende, la quale imitation delle cose, è (sì come suona il nome) la vera base della Poesia, &amp; per haver nodrimento questo diletto principalmente da i colori, figure, et essornation poetiche, le quali accompagnano la proprietà della lingua, più che le cose, ne segue che movendosi tal proprietà insieme con l'istessa lingua, è forza, che da coloro, che hanno una lingua per forestiera, non possino simil proprietà, esser veramente conosciute già mai. E questo istesso dico de' Ritmi, &amp; numerose misure, alle quali obligate le parole, fanno conoscere una certa dolcezza, a chi nasce con quella lingua, dove, che a gli altri, che superficialmente l'apprendino, la lor dolcezza nascondano. Di questo ragionaremo forse più di sotto al suo luogo. Dico adunque, che non giudicando io, che oggi debbi un nobile spirto compor nella lingua latina poeticamente, conciosia che non havendo egli tal lingua natia, non potrà mai alla poetica latina dolcezza arrivare, o con  quella alcun dilettare; ne segue, che parimente giudico,  che i precettori, i fanciulli a questo essercitio d'applicar non si curino, concedendogli bene, che l'arte metrica assai copiosamente gl'insegnino, però che può lor giovare, &amp; a fuggir molte volte i barbari fini, &amp; parimente al continuar delle prose, le quali d'alcuna sorte di numero, ancor esse hanno di mestieri, come insegna Platone nel Gorgia, nel Fedro, &amp; nel terzo della Republica parimente. Et questo quanto alla lingua latina.</p></div2>

<div2><head>CAPITOLO IX</head>
<argument><p>Della lingua Toscana. </p></argument>
<p>QUANTO alla lingua Toscana poi, ch'è la terza di quelle, che già v'ho detto, che apprendere oggi si debbano, dico, che quantunque cotal lingua ne sia natia, nondimeno per essere ogni lingua divisa in due, l'una del vulgo, e l'altra, che communemente si costuma tra gli huomini di buon giudicio, fa di mestieri d'apprenderla rettamente. Conciosia che non è al mondo la più tediosa cosa, che in qual si voglia favella, sentir parlare alcun  huomo volgare, con una certa elettion di vocaboli aspri, e difficili ad entrar per l'orecchie, insieme con una certa pronuntia piena di fiato, con un incontrar di vocali, con un contrasto di barbarismi, e finalmente con una dissonantia incomportabile, da far perder l'udito in spatio di breve tempo. Per la qual cosa, quantunque (Mad[onna] LAUDOMIA) non sia pericolo, che Alessandro vostro, non habbia da parlare, e da scrivere con ogni eleganza, havendo appresso voi, che madre gli sete, la qual con tanto ornamento, e purità di parole, e gravità di concetti, &amp; misura di numero, ragionate, che pochi altri in questo, uguali ho sentito; nondimeno, acciò che questi miei libri possino giovare a i Toscani communemente, dico, che sarà benissimo fatto, che i precettori ( i quali presuppongo essere introdotti in tal lingua) ponghino ogni studio, che i fanciulli di questa tenera età, ch'io tratto al presente, si assuefaccino a parlare &amp; scriver toscanamente, avvertendogli prima quanto alla prosa, che in questa lingua, non men che nell'altre, alla sua perfettion tre cose concorrano, parole proprie, pure, &amp; soavi, &amp; a i concetti proportionate, della elettion delle quali a bastanza ne tratta Arist[otele] nel terzo della sua Retorica. Concorronvi medesimamente, buone misure de' numeri, &amp; finalmente, una certa conveniente dispositione, &amp; legatura di parole, la quale molti domandano compositione, e parimente in tal guisa intendo di domandarla. Et è molto d'avvertire, che non poco differente è il numero dalla compositione, conciosia che 'l numero, in un certo consumamento di tempo consiste, con tal misura determinato, che l'orecchie de' giuditiosi, sentendo di clausula, in clausula quasi un'armonia di parole ben cominciata, e ben finita, grandissimo diletto ne prendino, ancor che in vero più si consideri vicino al fin della clausula, del qual numero, in vero difficilissima cosa è, il dar regola particolare, essenddo che finalmente col giuditioso orecchio bisogna accordarsi. Né Cicerone parimente, o Aristotele prima, e Platone, havendo fatto molte parole sopra ciò, ne seppon mai altrimenti al fine, che secondo il giuditio dell'orecchie determinare. Et è da credere, che se nella lingua greca, &amp; nella latina, nella quale ogni sillaba, dal tempo è misurata difficil terminare cotai numeri, molto più difficil sarà nella Toscana lingua, dove una sol sillaba per parola il tempo misura. Non che ogni sillaba non consumi tempo in ogni  lingua, ma nella Toscana non si conosce distintion di tempo, salvo che in una sillaba per parola. Consiste dunque  il numero dal suono, che risulta de' legami delle parole. Ma la compositione è molto diversa da questo, essendo ch'ella nel compor delle parole, consister debba, non per far suono, o non suono, ma per far le clausule piane, chiare, e talmente partite, che i nomi con i verbi, non aspramente, ma secondo la natura sua si congiunghino; cioè, che nel preporre, o posporre, si segua quasi l'ordine, che la natura istessa ne detta, non allontanando molto il verbo da chi 'l sostiene, né facendo molte sospensioni in una sol clausula, le quali per necessità, da un istesso capo non pendino, né parimente sien sì brevi periodi, che 'l fiato di chi parla, o chi legge, e conseguentemente l'espettation di chi ode, paia che ad ogni passo, come dice Cicerone, inciampi, e s'intrighi. Appartiensi parimente alla compositione, che gli epiteti non siano di soverchio, o vero improprij, o molto spessi, o gonfiati; come adivene a molti, che non essendo Toscani si pensan di parlar Toscanamente, quando i periodi loro (come ben se ne ride il divin Pietro Aretino) di solazzevoli, di stelleggianti, &amp; d'altre così fatte parole mescolate tra quinci, quanchi, riempiano. In questa compositione fu il Boccaccio certamente miracoloso, ma alquanto manco soave nel numero. Il che nasceva dall'esser egli Toscan natio, essendo che i Toscani tirati dalla proprietà della lingua, così chiaramente, e purgatamente dispongano, che 'l numero in ogni perfettione non procurano, essendo commun difetto di tutti coloro, che nella perfettion d'una cosa, col giuditio abbagliati, dell'imperfettione non s'accorgano dell'altra. Onde ne nasce, che ancor oggi si vede, che quei, che Toscani non sono, per avvertire più all'osservanza della lingua Toscana, più numerosamente parlano, &amp; scrivono, che molti Toscani non fanno. Nondimeno nella chiarezza, nata dalla compositione, di gran lungi sono inferiori a i Toscani, &amp; per questo, par che i componimenti di questi tali, sien sempre difficili, &amp; duri, &amp; di gonfiati epiteti pieni, non per altro, se non che essi non potendo arrivare a quella purità, &amp; dolcezza di compositione, s'ingegnano con tali epiteti, &amp; metafore impertinenti, in lungo di pontelli di sostentarsi, &amp; medicando a contrario in maggiore error cascano di mano in mano. Ma ritornando al Boccaccio, certo è, che quando egli famigliarmente ragionò fu certamente divino, per esser sua propria la compositione, dove, che quando egli alquanto più altamente ragionar volse, come nella novella di Tancredi, e in quella di Tito, e della Vedova, e più ch'in altro luogo nel principio della Quarta giornata, fu molto di sé stesso minore, come quel, che volendo uscir di quel, che gli era proprio dalla sua divinità parimente partissi. Son dunque divinissime le sue novelle, quanto alla compositione, ma quanto al numero potriano di gran lungi esser migliori. Tornando dunque a proposito ricercandosi ad una bella prosa, oltra la scielta delle parole, ciascheduna ancora di queste parti, debbano diligentemente i precettori avvertire i fanciulli non solo nella compositione, ma nel numero ancor siano perfetti. E perché l'imitatione in questo come nell'altre cose porge assai giovamento, quanto alla compositione non cerchino altronde essempio, che dal Decameron del Bocaccio; quanto al numero poi, bisogna che a sentire, o legger prose di coloro, che buoni in ciò son tenuti, assuefaccino l'orecchie di giorno in giorno. Ma perché agevolmente, non sapriano in quella età del Bocaccio distinguere, l'una di  queste parti dall'altra, giudico che sia ben fatto, che se gli ponghino in mano, di quelle prose, che in ogni parte perfette sono. E se in ciò debb'io dir quanto io giudichi, dico, che fin qui non ho veduto quanto a questo stampata cosa, che intorno al toscano stile, sommamente sia da lodare, dico benché alcune n'ho vedute, e tutto 'l giorno ne vego compiutamente perfette, ancor che di pochi, come farieno de i miei amicissimi, &amp; eccellentissimo filosofo, &amp; Oratore, M[esser] Speron Speroni, e l'altro della bella Toscana, ch'è il dottissimo, et virtuosissimo M[esser] Marc'Antonio Cinuzi, et non manco parimente, l'ingeniosissimo M[esser] Claudio Tolomei, &amp; alcuni altri quantunque pochissimi, tra i quali porrei il nobilissimo M[esser] Bartolomeo Carli de' Piccolomini, se o ver la morte non havesse voluto, con torlo seco, così tosto la città nostra attristare, o vero almeno, i suoi componimenti, per honor di lui, et per giovamento di noi altri, ne fosse conceduto che noi leggessemo qualche volta. Delle prose dunque di questi tali (Madonna LAUDOMIA) vorrei che voi cercasse d'havere. Et già so certo che lo Scacciato, il qual per esser gentilissimo non può fare, che non vi sia servitore, non vi negarà cosa che gli domandiate giamai, le cui prose, &amp; massime familiari, al mio giuditio son perfettissime. Del S[ignor] Sperone poi, più gliarò io cura di mandarvi alcuni divini dialogi, &amp; altri componimenti, che vi faranno stupire, dove fra i nobilissimi concetti, trovarete un numero suavissimo, &amp; una purità di vocaboli, netti, puri, &amp; proprij, et con ben composto filo intessuti, né ciò mi sarà difficile a fare, per esser già egli acceso, sì come tutti gli altri buoni spirti d'Italia, di maraviglia del valor vostro che la fama già porta per tutto 'l mondo, &amp; fin qui quanto alla prosa. De i versi poi, non affermo quel che de' latini di sopra affermai, anzi lodo che un spirto nobile, &amp; bello, debbi fin ad un certo termino, nella Poesia Toscana essercitarsi, &amp; il termino sia questo, che non molto spesso, ma con  qualche occasione occorrendo, sappia comporre un Sonetto, una Canzone, un'Ode, o alcune poche Stanze, che ne mostrino la vivezza dello spirito, che in sé possiede, opere continue, &amp; perpetue in versi non lodo. Conciosia che solo per un certo ornamento, &amp; ricreatione d'animo, voglio, che tal cosa alcuna volta si faccia; la qual ricreation, con qualche opera continua in fastidio si volgerebbe. Sia dunque la Poesia quanto all'uso, per superficial ornamento dell'huomo, &amp; accioché rinfrancandosi in tal guisa gli animi, stanchi dallo speculare, &amp; dall'operare, più vigorosamente a tai virtuose opere ritornino poi. I versi sciolti non biasmo, &amp; non lodo, dico benché la rima è quella che dà polso alla Toscana Poesia, in luogo de i ritmi, &amp; misure, de' versi Greci e Latini, le quai misure di breve, &amp; di longo, impossibile è che a tal poesia commodamente (come forse pensano alcuni) si adattino mai, conciosia che non men scrivendo, che ragionando, misuravano le sillabe i Greci, &amp; i Latini, come bene i suoi Elenchi, e nei suoi predicamenti dimostra Arist[otele] &amp; Platone ancora nel suo Cratilo l'accenna. Delle regole particolari de' Toscani versi, non fa a mio proposito di ragionare, &amp; massimamente, che nelle divine prose del dottissimo Bembo, e nella Poetica di M[esser] Bernardino Danielli, a bastanza se ne ragiona. Solamente dico, che giovando in tal cosa come nell'altre, l'imitatione, giudico che oltra il Petrarca, in questi tempi le rime del Bembo, del Molza, di M[esser] Giovanni della Casa,  del Varchi, dello Scacciato, di M[esser] Ugolin Martelli, &amp; simili altri bellissimi ingegni, siano sommamente imitabili. Concludendo adunque in questa materia, dico che i  fanciulli dal quinto al decimo anno, non meno nella Greca, &amp; Latina lingua, che nella Toscana lingua debbino essercitarsi, assuefacendosi alla buona prosa in ciascheduna di quelle, et non si curando del verso salvo che del verso Toscano, per le ragion dette di sopra, tal che al decimo anno si truovino benissimo introdotti in queste lingue, &amp; in quelle lettere, c'humane si domandano, accioché a maggior cose, &amp; più importanti, si possino applicar nel tempo che segue.</p></div2>

<div2><head>CAPITOLO X</head>
<argument><p>Delle essercitationi corporali tra 'l quinto al decimo anno. </p></argument>
<p>HAVENDO io detto verso il principio di questo libro che i fanciulli dal quinto al decimo anno, a tre cose debbano applicar l'animo, alla institution morale, alla literal disciplina, et a qualche essercitio della persona, per fare insieme il corpo più sano, &amp; più agile, &amp; tor le membra dalla pigritia, &amp; dall'otio; resta che havendo fin qui dell'altre cose ragionato, di questa terza alcune poche cose con brevità vi ragioni. Dico adunque che per esser la fortezza una di quelle virtù morali, che (come diremo di sotto) alla felicità dell'huomo si richiede, &amp; essendo ancora a questa felicità la sanità del corpo non poco ornamento, quantunque non necessario; per l'acquisto di queste due cose, è ben fatto che i fanciulli, secondo che con gli anni, vengano crescendo le forze di mano in mano, così parimente in diverse essercitationi corporali, s'ingegnino di essercitarsi. Tra le quali essercitationi, in questa età da i cinque a i dieci anni quando ancor le forze sono deboli, giudico che 'l correre, il saltare, et la lotta assai si convenghino. Questo dico perché l'essercitationi che debban'usare, non hanno da giovar so lo alla sanità corporale (a che ogni sorte quasi di movimento giovarebbe) ma fa di mestieri che a qualche operatione lodevole et virtuosa, debbano giovamento recare. Il che de i detti essercitij avviene, conciosia che del corso, del salto, &amp; della lotta, spesse volte n'accade, che con gran nostro giovamento ci accomodiamo, &amp; nella  guerra principalmente, le quai guerre, per defension della padria, e della fede, all'huom felice n'accade di sostenere, dove la virtù della fortezza, con gran gloria del forte si fa palese. Habbiano dunque cura i precettori che doppo 'l tempo de gli studij, almeno un'hora la mattina, &amp; alquanto la sera, i fanciulli in qualche luogo determinato, dov'egli sempre habbia l'occhio, in cotagli essercitij si essercitino, avvertendo sovra tutto, che in tai giuochi, non si ritrovin servi o schiavi, o altre persone vili, tra le quali non conversino i fanciulli in alcuna operatione. Et in tai giuochi poi si proponga sempre alcun premio a colui che vincitor sarà sovra gli altri. Il che parimente si debba ne gli altri studij morali, e literali osservare. Conciosia che non men la speranza del premio, che la tema del castigo i generosi spirti, &amp; gli animi grandi commuove. Ma per essere assai a bastanza sovra la institutione dal quinto al decimo anno trattato, a gli anni che seguano trapasseremo.</p></div2></div1>
<div1><head>LIBRO TERZO</head>
<argument><p>DELLA INUTIONE DELLA FElice vita dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] LAUDOMIA Forteguerri, al medesimo Alessandro.</p></argument>
<div2><head>CAPITOLO I</head>
<argument><p>Della diffinitione, &amp; divisione della filosofia. </p></argument>
<p>HAVENDO io fin qui, Alessandro nobilissimo, &amp; amantissimo, quegli anni vostri, che precedano al decimo anno, instituiti, ho stimato, che sia ben fatto, dall'honoratissima vostra madre, a voi stesso rivolgermi in quel, che segue. Conciosia che, sì come l'huomo in que' primi dieci anni, per la breve possanza in tal tempo della ragione, &amp; per la gran dilettatione che come nuovo al mondo, prende di quel, che per i sensi raccoglie, per il più quasi in guisa di fiera da gli affetti guidato si vivarebbe, se a voler suo, e non per le persuasioni, e minaccie d'altri si governasse, così dall'altra parte dovendo in quel tempo che segue poi, la ragione istessa tenere a freno il voler del senso, in ogni sorte di disciplina, il proprio voler dell'huomo molto più che le minaccie de' precettori, &amp; la forza di chi governa, par che ne porga di giovamento. Per questo dunque come v'ho detto, la prima institutione de i vostri primi dieci anni, alla bellissima vostra madre, ne i due libri precedenti, mi sono ingegnato di dimostrare, &amp; per questa ragione medesima, nell'institutione di quel, che segue, a voi stesso rivolgerommi. Et prima a tutte l'altre cose, con voi mi rallegro, che quella prima età, che nell'huomo in tutto dalla custodia d'altri depende, habbia havuto in voi reggimento, da così rara donna, che Iddio grandissimo v'ha donata per madre, della quale, sì come più bella altra donna non si vedrà mai, così è più prudente, &amp; più saggia, &amp; più costumata, &amp; da ogni parte perfetta, tien per certo ogni buon giuditio che trovar non si possa. Dico dunque seguendo il mio primo proponimento, che trovandomi homai al decimo anno arrivato, secondo che io presuppongo in questa opera l'età vostra di mano in mano, &amp; essendo nelle primarie tre lingue tant'oltre introdotto, che i Greci scrittori intendiate, &amp; latinamente scriviate, &amp; parliate, non senza buona notitia de i miglior poeti, et historici, tempo è homai, per dovere a cose più alte, e di maggior momento passare, di prepararsi in prima a poter l'honorata filosofia con ogni sforzo abbracciare. Ma prima che qual'habbia da essere cotal preparatione vi dimostri, non sarà fuor di proposito, che con somma brevità questa filosofia diffiniendo, nelle sue parti finalmente distingua, mostrando qual di queste parti, secondo l'ordine dell'appararsi, apprender si debbi di mano in mano. Non è altro dunque la filosofia, secondo Platone, che una notitia di tutte le cose humane, &amp; divine, o vero secondo Aristotele (come dice Ammonio) arte dell'arti, &amp; scienza delle scienze. Conciosia che la filosofia, a tutte le arti, &amp; scienze, il principio ne dona, et cotai diffinitioni non sono molto diverse tra loro. Intorno alla divisione poi, quantunque forse non fuor della mente de' Greci peripatetici, si potesse la filosofia in tre parti dividere, in contemplativa, pratica, &amp; instrumentaria, nondimeno più nettamente secondo i medesimi Greci, giudico che si debbi prendere la instrumentaria, non come parte di filosofia, ma più tosto come mero instrumento di quella. Dico adunque che sì come tutte le cose in due maniere si ritruovano, conciosia che alcune pendono dal volere dell'huomo, &amp; altre non pendano da quello, così parimente la filosofia che è notitia di tutte le cose, in due parti principalmente si divide, in pratica, &amp; speculativa, quella per la cognitione dell'humane operationi, e questa per la notitia di quel, che senza il voler dell'huomo sostentasi. Ma quelle cose poi, che dall'humano voler non dependano, in tre maniere esser possano; conciosia che alcune sono così sommerse nella materia, che non solo per sé stesse senza materia trovar non si possano, ma ancor dall'intelletto nostro, (il quale molte cose può separare, che per sé stesse non si dividono) non possano intendersi senza quella materia giamai; &amp; queste sono tutte le cose naturali. Sono alcune cose poi che spogliate in tutto d'ogni materia, &amp; senza materia sono, &amp; senza quella intender si possano. &amp; tai son le sostanze angeliche, &amp; separate, &amp; più che altri esso Iddio. Altre cose finalmente son poi, che se ben ritruovar non si possano senza materia, nondimeno potiamo noi col nostro intelletto, dalla materia spogliarle, &amp; intenderle senza quella, come son le cose matematiche. Onde nasce che la filosofia contemplativa in tre parti si divide, in naturale divina, &amp; matematica, naturale rispetto alle cose in tutto sommerse nella materia, divina rispetto a quelle sustanze angeliche, in  tutto ignude di quella. Matematiche poi rispetto a quelle cose, che secondo l'essere sono in materia, ma per l'intelletto prive di quella apprendiamo, &amp; così veniamo ad haver tre filosofie contemplative, Naturale, Divina, e Matematica. Della filosofia pratica poi, dovete sapere, che sì come le operationi dell'huomo, che regolar si possano, dall'intellettiva parte dell'anima nostra, di due maniere si truovano, alcune intrinseche dell'operante, dalle quali nasce la perfettione di chi opera, alcune altre sono poi estrinseche dall'operante, dalle qual ne segue la perfettion delle cose operate; così parimente fa di mestieri, che la filosofia pratica si divida in due, in attiva rispetto all'intrinseche operationi, et fattiva all'estrinseche. Dividesi poi la fattiva, in sette arti principali, che 'l volgo domanda mecanice, e domandar si debbono sedentarie, delle quali non ho da ragionare, per non concorrer tali arti alla perfettione dell'huomo, anzi più tosto all'imperfettione. Tornando dunque alla filosofia attiva che ne resta, la quale intorno a quell'operationi humane, che o biasmo, o lode meritar possano, consiste, quelle in tre parti divideremo, secondo che in tre modi può occorrerne all'huomo d'operare, conciosia che, o riguardando alla virtù propria di sé stesso, o applicando questa virtù sua, al governo, e reggimento della sua casa, o finalmente alle bisogne della propria Republica, &amp; de i suoi cittadini applicandole, può le sue operationi indirizzare.  Per la qual cosa le tre parti della filosofia attiva ne risultano, Etica, Iconomica, &amp; Politica, dando ad una specie il nome del genere suo, come più volte usa Aristotele. Raccogliendo dunque le parti della filosofia, che al mio proponimento convengano, diremo che tre parti della contemplativa, cioè, Etica, Iconomica, e Politica, sono quelle, che alla perfettione dell'huomo concorrano. Ora con qual ordine, apprender si debbino queste parti, &amp; qual prima, et qual poi, qui di sotto ragioneremo, se alquanto prima dell'instrumento, per mezo del quale, apprender si debbino, alcune poche cose diremo.</p></div2>

<div2><head>CAPITOLO II</head>
<argument><p>Della Dialetica, Retorica, &amp; Poetica, in universale. </p></argument>
<p>TRATTANDO (se ben mi ricordo) nel primo libro delle potenze dell'anima nostra, dicemo che quella potenza, che intelletto si chiama, tra le altre sue distintioni, si divide in due, in speculativo, et attivo, i quali intelletti allor perfetti domandar si possano, che questo di quegli habiti sia ripieno, per i quali le operationi humane, si regolino; &amp; l'altro della notitia della cagion delle cose, adorno divenghi; conciosia che, per l'intelletto speculativo, debba l'huomo intender la verità delle cose naturali, &amp; divine, havendo notitia di quai siano le vere  cause di quelle. Ma per l'attivo intelletto poi, debbia conoscere quai sieno le buone operationi, che a perfetto huomo si convenghino, acciò che secondo quelle operando, felice al fin ne divenga. Essendo dunque tutto questo verissimo, &amp; non potendosi senza gran difficultà distinguer le vere cagioni dalle false, &amp; le buone operationi dalle ree, per essere il buono da molto reo, e 'l vero da molto falso offuscato, fu necessario per l'acquisto della perfettione dell'uno, &amp; l'altro intelletto, che si trovasse un instrumento, per il quale si havesse più agevolmente, che sia possibile a distinguere il vero dal falso, et il buon dal reo, et questo dialetica, o ver logica, (che per una medesima intendo al presente) domandarono. La qual se in vero non è scienza, nondimeno è modo, et via di fare acquistar ogni scienza, non obligandosi né a questa, né a quella, anzi a tutte communemente servendo. La qual dialetica per il mezo di due prove, ch'ella per suoi instrumenti si fabrica, scopre il vero nelle scienze speculative, e 'l buono nell'attive, e tai prove, Sillogismo, et induttion si domandano, questa cioè per i principij delle cose, &amp; quello per le cose stesse, che da quei pendano, adoperate. Ma perché gran parte de gli huomini tra 'l volgo, e tra quei, che nella rozezza dell'intelletto cresciuti sono, si consuma vivendo, co i quali nondimeno in mille negotij, che occorrono fa di mestieri di conversare; e perché con simil genti saria vano il voler con ordinati sillogismi palesar la proprietà delle cause per le quali una cosa operar si debbi, o non si debbi, per essere il loro intelletto non bastante a sostener tanta luce, fu di mestieri di carcar per altra via di persuadere loro, o quel giusto, o quell'honesto, o quell'utile, che n'occorresse; &amp; questa fu la Retorica, o vero l'arte del dire, per la quale con instrumento più accommodato all'orecchie de gl'ignoranti, come sono quegli instrumenti, che entimema, &amp; essempio, si chiamano, tra ragion probabili, o men che probabili, commovendo, infiammando, placando, inasprendo, addolcendo, &amp; simili, si habbia a cercar di persuadere altrui quel, che di giorno in giorno n'occorre. Et similissima a questa fu la Poetica, (o prima, o poi che trovata fosse tra gli huomini, quantunque forse più antica stimar si debbi) la quale per il mezo del diletto nato dall'imitatione (la  quale imitatione è fondamento della poesia, &amp; è per molte ragioni, naturalmente dilettevolissima a gli huomini,) è fatto maggiore, dalla dolcezza de' ritmi, &amp; misure, aggiuntovi ancora la piacevolezza delle favole, come coperta di quel, che utilissimo dentro a quelle s'asconde; habbia a far bere al volgo, quelle medicine dell'animo, che per esser in superficie, amare, senza tal coperta di questo mele, difficil sarebbe, che si bevessero. Habbiamo dunque tre instrumenti, assai simili tra di loro, Dialetica, Retorica, &amp; Poetica, l'uno per veramente distinguere il vero dal falso, e 'l buon dal reo, et fare in tal guisa forza all'intelletto. Il secondo per dimostrare il giusto, l'utile, &amp; l'honesto, &amp; commuovere a torlo. Il terzo poi per render gli huomini migliori, con un certo utilissimo inganno, tal che quasi essi stessi non se n'accorghino.  De' quali instrumenti trattaremo più di sotto.</p></div2>

<div2><head>CAPITOLO III</head>
<argument><p>Dell'ordine delle scientie, quanto all'apprendersi prima, o poi. </p></argument>
<p>RESTA, che dell'ordine di queste scienze, tra loro, alcune cose si dica, rispetto a noi, che imparar le dobbiamo, cioè qual prima apprender si debbi, et qual poi. Et non senza causa ho detto rispetto a noi, però che rispetto alla natura, non si dubita punto. Né mi è nascosto quanto diversamente si parli tra i dotti, di cotal'ordine, le quai diversità, per cagion d'esser breve, lasciando da parte, quanto io ne giudichi ragionarovvi. Prima a tutte l'altre cose, non è da dubitare, né alcuno è, che ne dubiti, che innanzi a tutte le parti della filosofia, si debbi apprender la Dialetica, conciosia che mai non si potranno ottener le scienze, se prima l'instrumento, &amp; la chiave da ottenerle non si possiede. Della Retorica parimente non sono molti, che dubitino, che o insieme con la Dialetica, o appresso di quella, non si debbi acquistare per esser (come dice Aristotele nel proemio della Retorica) seguace di quella. É ben vero, che non sono mancati alcuni, che vogliano, che la Retorica, innanzi alle scienze naturali, e morali, prender non si possa già mai, conciosia che non può essere un vero Oratore, se non possiede bene, quai sieno le opere virtuose, quali i governi della Republica, come si cagioni l'ira, la pietà, l'amore, la speranza, &amp; altri molti affetti, secondo i quali fa di mestieri di dispor gli ascoltanti, le quali cose dal fonte della filosofia naturale, e morale, bisogna prima d'attegnere. Per la risposta di questi, e di molti altri dubij, che intorno all'ordine delle scienze, nascer potriano più di sotto; non voglio mancar prima di dirvi, che per esser tutte le scienze, et altre facultà da impararsi, insieme in un certo modo meschiate, tal che l'una ha di bisogno alcuna volta dell'altra, non è maraviglia, che perfettamente non si possa haver l'una, che l'altra non s'habbia; tal che quantunque una, al giuditio di tutti sia prima, nondimeno quando si saranno apprese quelle ancor che le seguano, quella prima parimente, quantunque innanzi appresa fosse; nondimeno più perfetta diventaranne; come di ciò potrei mille essempi assegnarne. Onde nasce, che quelle scienze, che prima si prendano, in qualche parte essendo imperfette, fa di mestieri, che per la loro perfettione, aspettino l'acquisto dell'altre. Per la qual cosa, per il miglior remedio di questa mancanza, è necessario che quella prima si prendino delle scienze, le quali hanno manco bisogno della presuppositione della notitia dell'altre. Non è dunque maraviglia, che qual si voglia anteposta scienza, possa mostrarsi, che di qualche altra ha bisogno; &amp; per questo coloro, che alcun ordine di quelle riprendano, debbano mostrare, che quella, che prima è posta, più habbia mestieri di quella, che le segue, che per il contrario questa non ha di quella. Ora tornando a proposito, dico ch'è ben vero, che uno non sarà perfetto Oratore, se non havrà prima la cognition delle scienze naturali, &amp; morali. Nondimeno è convenevol cosa, che al manco l'arte dell'Oratore, cioè l'istessa Retorica, tosto si apprenda. Acciò che per haver quest'arte gran bisogno d'essercitatione, possa chi la prende essercitandosi in essa ogni giorno, poi secondo l'acquisto di nuove scienze, farsi migliore, dove, che se per il contrario aspettasse d'haver l'altre scienze, verrebbe a farsi Oratore vicin alla fin della vita, quando più tosto secondo Aristotele, debba homai delle passate fatiche, in qualche parte posarsi. E quanto ho detto della Retorica, affermo della Poetica, confessando, che nissun può essere buon Poeta, che non sia d'ogni scienza ripieno. Solo questo vi aggiungo poi, che quantunque s'habbia tosto da prendere i precetti della Poesia, nondimeno non ha l'huomo in quella da essercitarsi, se non nella lingua propria natia, et in quella modestamente, più per ricreation dell'animo, che per haversene a servire a quello, per cui fu al principio la Poesia introdotta, conciosia che per molte occasioni, &amp; massimamente per la nostra divina legge, è mancata la necessità di cotai coverte di favole, e  simili altre avvertenze Poetiche: et è rimasta solo per mera dilettatione, come forse al suo luogo diremo. Concluder dunque potiamo, che la Dialetica, la Retorica, e la Poetica debbino esser quelle facultà innanzi alle parti della filosofia prender si debbano.</p></div2>

<div2><head>CAPITOLO IV</head>
<argument><p>Dell'ordine delle parti della filosofia, quanto all'apprendersi prima, o poi. </p></argument>
<p>DELL'ORDINE dell'apprendere delle parti della filosofia, fuggendo ogni disputatione, che in tal materia si soglia fare; dico brevemente, che senz'alcun contrasto, le mathematiche precedano a tutte; però che non hanno bisogno d'esperienza, come le naturali, e le morali, che per haver d'esperienza mestieri, i fanciulli, che poco esperti si truovano, apprendano difficilmente. Ma le matematiche per non passar più oltre, che la imaginatione, e per essere i fanciulli bene imaginativi, sono da quelli agevolmente imparate. Appresso a queste molti vogliano, che innanzi alle morali, seguino le naturali; sì come par che voglia Averroe nel primo dell'anima, &amp; Aristotele stesso par che l'accenni nell'etica, mostrando in que' libri, di presuppor la notitia d'alcune cose della natura. Altri poi, con altre autorità, &amp; ragioni, vogliono, che le morali scienze alle naturali precedino. Il qual contrasto facilmente discior si puote. Conciosia che, come ho detto di sopra; per esser le scienze, così tra lor collegate, che par che l'una l'altra ne presupponga, dobbiam dire, che quelle prima s'apprendano, che manco di quelle, che seguano hanno di mestieri. Onde quantunque sia vero, che le scienze naturali, come dice Averroe nel proemio della fisica, recchino giovamento alle morali quanto al dominar de gli affetti, oltra che ne donano la cognition delle potenze dell'anima, delle quali ha di bisogno il morale; nondimeno, molto più importa, che s'apprendino tosto, (ancor che non così perfettamente) innanzi che gli anni moltiplichino, &amp; dipoi per la notitia delle naturali scienze, venghino a farsi in tutto perfette; che per il  contrario, apprese che fussero le naturali, &amp; per questo havuta la cognitione delle potenze dell'anima difficilissimo fosse poi, o forse impossibile ne gli anni virili, attendere all'acquisto delle morali allora, che faria di bisogno d'operare secondo tali scienze. Et a quel, che dicono, che le naturali rendano soggiogati gli effetti; dico, che per la institutione, che ho già fin dalle fascie mostrata di sopra ne può di lungi haver renduto l'appetito assai servo della ragione. Conciosia, che le operation simili alle virtuose, le quali, o per persuasioni, o per minaccie, o con quanta si voglia fatica frequentemente si fanno, sono quelle, che generano la virtù, donde poi le operationi veramente virtuose nascano. Né è tanto necessario saper minutamente quanto occorre intorno alle potenze dell'anima, che non sia di soverchio bastante, il sapere in un certo modo in universale, in quella guisa, che ne tratta Aristotele nell'Etica. &amp; se bene Aristotele, &amp; Averroe pare che accennino, che le naturali debbino precedere, per porgersi da quelle utili alle morali; dico, ch'è ben vero, che per haver perfetta cognition d'esse morali, possano giovare le naturali, &amp; non solo queste, ma le divine parimente, per esser (come ho detto) le scienze tra loro collegate.  Et che sia 'l vero, che non è necessaria la cognitione delle scienze naturali per l'acquisto delle morali, di qui si può chiaramente vedere, che se ciò fosse, ne seguiria, che solamente coloro, che d'ogni scienza fossero pieni, potessero operar virtuosamente, il che è il fin del morale, onde le donne, e tanti altri, che tali scienze non apprendano, rimarriano nel vitio ravvolti. Il che non è da dire, però che se ben non può, uno esser felice, se non è dotato delle scienze speculative, nondimeno può almanco in qualche parte a tal felicitade appressarsi colui parimente, che in tutto di tali scienze, non sia compiutamente perfetto. Onde  della perfettion delle donne, dice Aristotele, che quella Città nella quale le donne non siano virtuose, manca del mezo della felicità Concluderemo adunque, che le morali scienze, alle naturali precedino secondo l'ordine dell'appararsi. Di queste morali poi, che sono Etica, Iconomica, &amp; Politica, non è dubio alcuno, che l'Etica in  tal'ordine, tutte l'altre precede, sì come gli huomini particolari secondo se le lor Republiche, &amp; le lor case precedano; senza che per esser l'Etica quasi radice delle due altre, ne seguiria, che se s'imparasse prima o l'Iconomica, o la Politica, bisognaria, che le medesime cose, in più luoghi spesse volte si replicassero. Precede dunque l'Etica all'altre due, a cui l'Iconomica, &amp; finalmente la Politica segue, come è manifesto per il processo d'Aristotele ne'suoi libri morali. Resta adunque, che tra le naturali scienze, &amp; le divine, senz'alcun contrasto le naturali siano quelle, che apprender si debbano, acciò che finalmente le divine, come compimento di tutto l'ornamento dell'huomo, siano quelle, che in qualche parte debolmente in questa vita manifestandosegli, faccino più calde le sue virtuose operationi, nelle quali la perfettione in questa vita possibile, solamente contiensi; onde poi per il mezo di cotali operationi, si possa acquistar quell'ultima felicità contemplativa, che in miglior padria, che questa abbasso non è, ci è serbata. Et fin qui basti quanto all'ordine delle scienze, intorno all'apprendersi, o prima, o dapoi.</p></div2>

<div2><head>CAPITOLO V</head>
<argument><p>Di alcune avvertenze necessarie. </p></argument>
<p>HAVENDO io fin qui (Alessandro amantissimo) quanto ne convenia ragionato intorno alla diffinitione, et divisione della filosofia, &amp; delle parti di quella, &amp; dell'ordine parimente tra loro, resta che tornando all'institution nostra, di quegli anni vostri, che seguano al decimo anno ragioni; &amp; prima fin'al quartodecimo, acciò che di età in età più distintamente procedi. Non vo' già lasciare in dietro, che in prima io v'avvertisca, che tutto quel, c'havete ne gli anni a dietro, per la institutione ch'io v'ho data di sopra saputo, non dovete in tutto tralasciando scordarvi. Conciosia che poco giovarebbe l'acquisto d'alcuna cosa, se la conservatione di quella si disprezzasse. Prima dunque ad ogn'altra cosa non vi si scordi, che &amp; in questa città, &amp; in qual si voglia che venir debbi con gli annni vostri, nissuna honorata essercitatione, o speculatione, punto mai d'ornamento, &amp; giovamento vi giovarebbe, se Iddio grandissimo dal qual depende ogni bene fusse dalla mente vostra lontano. Là onde con ogni diligenza, dovete sempre far sì che mai non passi giorno, che almeno una breve parte di quello, in ricorrere a Dio col pensiero non consumiate, ringratiandolo di que' beneficij che clemente, vi ha dati, &amp; pregandolo che per l'avvenire, s'egli è il vostro meglio segua di darvene; &amp; ho detto se gli è 'l vostro meglio, però che mai non si debba assolutamente cosa alcuna da Dio domandare, essendo che per non saper noi quel, che più giovamento ne porga, potremo spesse volte una cosa dannosa per una giovevole domandare; e per questo sempre si debba porger prieghi a Dio, secondo che n'insegna Platone nel suo secondo Alcibiade. Questo dunque non vi si scordi Alessandro, perché senza il timor di Dio, ogni altra virtù &amp; scienza, e buona fortuna, vana si può chiamare, e con questo ogn'altro bene prende vigore. Appresso a questo, tutto quel ch'io di sopra ne' primi anni vostri n'ho detto, intorno al virtuosamente operare, parimente vi affermo in questi anni che seguano; perciò che né per cangiar di volto, o rivolger d'anni, hanno mai da farsi men calde, l'operation virtuose, anzi sempre debbano con ogni studio scaldarsi, finché al fine generandosi l'habito della virtù, quasi poi per natura, non solo senza fatica, ma con diletto, s'operi secondo quelle. Finalmente non voglio ancor mancar d'avvertirvi, che quelle lingue che fin qui secondo la data institutione, apprese n'havrete, &amp; quello stile così latino, come Toscano, che havrete acquistato, v'ingegniate di conservarvi. Il che potrete far facilmente, se alcuna volta scrivendo ad alcun'amico, o ad hora ad hor col vostro precettore ragionando, procurarete d'essercitarvi. Conciosia che se ben d'età in età, vi distinguo qual favella, e quale scienza apprender dobbiate, nondimeno per il nuovo acquisto dell'una non si debba in tutto l'altra lasciare, anzi per il mezo dell'essercitio, ha sempre quanto si può da mantenersi quel che una volta si prende.</p></div2>

<div2><head>CAPITOLO VI</head>
<argument><p>Dove si propone la institutione dall'anno decimo al quartodecimo. </p></argument>
<p>PER la institutione dunque de' quattro anni dal decimo al quartodecimo, di tre cose debbo io ragionare, l'una quanto alle facultà letterali, la seconda intorno all'essercitatione della musica, &amp; la terza finalmente, sopra quelle essercitationi, che per la sanità corporale, &amp; buona dispositione della persona, si debba osservare in una certa parte del giorno. Quanto alla prima, secondo la determinatione detta di sopra, dico, che non potendo l'huomo per l'imperfettione sua cagionata dalla materia in cui gli è sepolto, apprender la verità delle cose naturali, Mathematiche, &amp; Divine, la bontà dell'humane operationi, delle quali due cose depende, la sua felicità, senza l'instrumento, che Logica, o ver Dialetica si domanda, (che per hora non fo distintione tra loro), né potendo altrui persuadere l'honesto, l'utile, e 'l giusto, (dalle quai persuasioni, in buona parte depende la salute della Republica) senza quello instrumento che Retorica, o vero arte del dire domandiamo, di qui è, che innanzi all'acquisto di qual si voglia parte di filosofia, fa di mestieri che di cotai instrumenti vi provvediate. Là onde, per tal provedimento, giudico che i quattro anni vostri dal decimo al quartodecimo si dissegnino. Son dunque le facultà rationali, quelle che prima alle reali, voglio io che prendiate; &amp; massimamente la Dialetica, &amp; la Retorica, però che della Poetica quel che io ne giudichi doppo queste due dirò poi. Et se ben la Dialetica, &amp; la Retorica, par che nella maggior parte de gli huomini, senz'altre discipline si truovino, conciosia che molti per natura, &amp; molti altri per una certa imitatione, senz'altra arte, rendano quasi sillogizando, ragione di quel che dicano, &amp; persuadono altrui quel, che vogliano, come si vede di molti huomini di villa, che senza sapere, che sillogizino, o usino induttione, o essempio, usano parlando l'una, &amp; l'altra di queste cose, nondimeno, non per questo (come ben dice Arist[otele] nel proemio della sua Retorica) dobbiamo dire che tai facultà sotto i precetti dell'altre non si ristrenghino; essendo che chiaramente si vede, che si può osservare, &amp; avvertire per qual ragione alcun meglio dell'altro persuada, &amp; dimostri il suo concetto. La quale avvertenza non è altro che ufficio dell'arte. Concludendo dunque dico per cosa certa, che cotai facultà rationali, arti chiamar si debbino, e che se ben dalla natura hebbero principio, e crescimento dall'uso, nondimeno dall'osservanza poi, riducendo il tutto a precetti, arti finalmente divennero. Et vogliano molti che Arist[otele] fusse quello, che 'l sillogizare, dove che innanzi a lui, senz'arte facevasi, in arte al fin riducesse, com'in vero par che egli affermi nel fin de gli Elenchi, della facultà poi del dire, se ben non fu egli quel, che in arte la riducesse, nondimeno, meglio che alcun altro ne ragionò. Cominciando adunque dalla dialetica, in tal guisa poche cose ne parlaremo.</p></div2>

<div2><head>CAPITOLO VII</head>
<argument><p>Della logica o ver Dialetica. </p></argument>
<p>LO studio che a gli essercitij delle littere, dar dovete ogni giorno, non tutto continuo, ma in due parti giudico che si dividi; sì perché senza qualche recreation d'animo, la mente, per depender nella sua cognitione d'instrumento corporeo, si stancarebbe, sì ancora, accioché più commodamente si possa in due sorte di facultà, in una età medesima applicar l'animo. Onde questi quattro anni dal decimo al quartodecimo, giudico che insieme nella Logica, o ver Dialetica (che come ho detto, per una medesima cosa intendo al presente,) &amp; nella Retorica consumiate. Et maggiormente che per essere l'una di queste facultà seguace dell'altra, insieme giovamento si porgeranno, e dico ch'io intendo Dialetica, e Logica per hora, per un'istessa cosa, però che mi è nascosto, che mai ho trovato che Arist[otele] pigli la Dialetica, se non per quel che scrive nella Topica, né quel, ch'egli ne tratta prima, truovo ch'egli proprio nome gli dia, onde gli antiqui suoi interpreti, organo lo domandano. Nondimeno, quanto al mio proposito, non m'importa di separar questi nomi. Quanto dunque alla Logica prima, guardate con tutto l'animo di non spendere il tempo dietro all'inutili, et vane minutezze, &amp; quistioncelle, quai son quelle di Entisbero, del Tartaretto, e simili altri terministi, i quali vi offuscariano la mente di sorte, che quanto più oltre col tempo passasse, tanto sempre manco dotto, et resoluto ne diverreste. Là onde molte volte mi vien pietà, di coloro, che nell'età pochi anni a dietro alla nostra, ne gli studij delle littere si essercitavano. Conciosia che tutto 'l giorno dietro a vilissimi quesiti caminando, dalla verità più sempre si dipartivano, alla quale per proprie strade, &amp; non per rimote fa mestieri, che venghino coloro, che non il vero per dubitare, &amp; contendere, ma il dubitare per il vero s'ingegnano di guadagnare, per la qual cosa, altrettanto si havranno da lodare della fortuna coloro, che a questa età ne succedono, de' quali sete un voi Alessandro nato in tempo che le buone lettere, &amp; principalmente di Logica, &amp; filosofia, sono in buona parte a luce venute, e tuttavia più ne vengano. Conciosia che havendo pur cominciato a conoscer gli huomini, che per sapere, &amp; esser buoni, &amp; non per contendere, &amp; parer di sapere, &amp; di esser buoni, si debbono spender que' pochi anni che si hanno da vivere. &amp; avvertendo che per essere a noi fin  qui venute le scienze dal fonte della sapienza de' Greci, &amp; massimamente d'Aristotele, &amp; da Platone, è necessario, che coloro, che più vicini ad essi, gli scritti loro commentarono, molto più si accostino al vero sentimento di quelli, che questi altri fatto non hanno, i quali lontani dal porto, tra gli scogli de' dubij smarriti, hanno pieni le carte di confusione, fatta poi ogni giorno più dall'ambition de i frati, maggiore; hanno per tai ragioni a gli antiqui, &amp; buoni scrittori, cominciato ad applicar l'animo. Là onde in poco tempo hanno fatto frutto maraviglioso; conciosia che mai non si potria dire, quanto importi in qual si voglia studio, seguir la strada di chi drittamente la insegna. Per la qual via in brevissimo spatio di tempo a quel fine si puote arrivare, dal quale per l'altre vie è forza sempre d'allontanarsi. L'ordine dunque, &amp; la dispositione de gli studij, insieme co i resoluti scrittori, et buoni precettori, son quelli, che tosto quel, che si cerca ne fanno acquistare. Tutte queste cose, considerando, io vi conforto a seguir la buona strada delle scienze, ingegnandovi in prima di apprenderle da ottimo precettore, al qual voglio io che doniate integrissima fede. Appresso a questo giudico che sia ben fatto, che non di molti libri studiando vi carichiate, anzi tra tutti, alcuni pochi i migliori abbracciate. Da che due utilità nasceranno, l'una che di tante diverse opinioni, e questi, non aggravarete, et confondarete la mente, essendo che 'l vero in poche cose consiste. L'altra è che studiando pochi libri, e buoni, quelli più volte dal principio al fine rileggendo, familiarissimi vi farete, da che molto più resoluto nella verità delle cose, verrete, che non fareste leggendone molti una sol volta, quando ben fossero in parte buoni, conciosia che l'età nostra, per essere un soffio, fa di bisogno di considerar bene, in che cosa pur si spenda una sol hora, la qual se mal si spende, non ne giova il pentirsene, per essere il tempo irretornabile. Per venir dunque al proposito nostro della Logica, giudico che in solo Arist[otele] cerchiate principalmente di affatigarvi, havendo chi non a pompa, ma puramente, &amp; dottamente, secondo i commenti de' Greci, a viva voce l'esponga i quai commentatori, ancor voi con diligenza vedrete. E perché questa facultà, intende principalmente di fabricare un istrumento da far distinguere il vero dal falso, che è sillogismo, il quale appresso, di propositioni, e lontano di dittion, &amp; parole si compone, &amp; si divide, in tre sorti di sillogismi, demostrativo, dialetico, et sofistico, per questo fu forza ad Arist[otele] in altrettante parti dividere la logica, ne i predicamenti per l'acquisto delle dittioni, &amp; parole, o ver cose simplici, nel libro dell'interpretatione per le propositioni, nella Priora per il sillogismo in commune, nella Posteriora per il demostrativo, nella Topica per il dialetico, &amp; finalmente ne gli Elenchi per il sofistico. Conciosia che sì come al medico fa di mestieri d'haver notitia de' veneni, non per usarli, ma per fuggirli, così ancora il sillogismo tentativo, ci è di bisogno, accioché conoscendo, schivar lo potiamo. Dunque io giudico, che le cinque voci di Porfirio, i predicamenti d'Aristotele, il libro dell'interpretatione, la Priora, la Posteriora, la Topica, et gli Elenchi, diligentemente, e con somma avvertenza studiate, con pochi interpreti, come sarieno, Alessandro, Temistio, Filiponio, Ammonio, Simplicio, e se alcun latino volete Boetio, e ciò fate non solo una volta, ma quattro, e sei, come ben in questi quattro anni potrete fare, procacciando d'haver la sentenza d'Arist[otele] secondo la espositione di quei ch'io v'ho detti, familiarissima nella mente, accioché armato di tal corazza, i termini del Tartaretto, e le confuse questioni de i frati, punto contra di voi, non possano giamai, essendo atto il lume del vero, ad offuscare ogni bugia. E questo è quanto mi occorre intorno alla logica, avvertendovi solo, che in tal facultà per consistere in cose rationali, la memoria vien labile, e d'essercitatione con viva voce a tutte l'hore ha bisogno, per fin che fatta saldissima, tanto di giovamento ne portarà, che faria maraviglia a pensarlo. Conciosia che, oltra all'essere chiave delle scienze, ella rende poi in ogni atto, e pensiero, l'huomo acuto, desto, et accorto, aguzando l'ingegno, et limando il giuditio oltra modo.</p></div2>

<div2><head>CAPITOLO VIII</head>
<argument><p>Della Retorica. </p></argument>
<p>HAVENDO noi resoluto, che di quel tempo che  alle lettere è destinato, una parte del giorno, in questi quattro anni alla Logica dedichiate, resta che l'altra parte alla Retorica concediate, la qual'è seguace di quella parte della Logica, che dando il nome del genere alla specie, Dialetica si domanda. Questa Retorica, oltra che all'huomo porge grande ornamento, è parimente molto necessaria, &amp; utile a coloro che non per sé soli, ma per i parenti, per gli amici, et per la Republica nati sono, come al suo luogo dichiararemo. Per la qual cosa vi esorto, che intentamente l'animo v'applichiate. Et quantunque molti buoni scrittori sieno stati che di tal'arte hanno trattato, come Ermogene, Cicerone, Quintiliano, &amp; molti altri, &amp; Cicerone fra gli altri, molto diligentemente in tal materia habbia scritto, &amp; più che in altro luogo, al mio giuditio, nelle partitioni Oratorie, dove assai resolutamente, &amp; distintamente mi pare, che ne scriva, nondimeno per non uscir della regola che per ogni facult  v'ho gi  data, et è che non molti scrittori studiar si debbino, ma pochi et buoni, vorrei che in questa facultà vi faceste specialmente familiare Aristotele, e Platone, et Arist[otele] principalmente, il quale di gran lungi, più che alcun'altro illustrolla. E perché pochissimi commentatori di tai libri si truovano, &amp; nissun Greco, &amp; antiquo, salvo che alcuni Scolli Greci di non conosciuto scrittore, il quale sol le parole esponendo, in quelle ancora non in tutto mi piace, è molto necessario per questo, che da persona dotta in viva voce cerchiate che esposti vi sieno, quantunque io spero che tosto verrà a luce, intorno a ciò, una dottissima interpretatione, composta dal dottissimo, &amp; Eccellentissimo M[esser] Daniel Barbaro, Clarissimo Padritio Veneto, huomo al giuditio d'ogni dotto, literatissimo, qual'amo molto, et osservo. Egli dunque ha commentata la Retorica d'Aristotele, secondo ch'egli proprio m'ha detto, né dubito che per esser egli humanissimo voglia negare a tanti, che di ciò lo pregano, di mandarla in luce tra breve tempo, il che se gli accade, vi essorto a non veder sopra a tal libro, altra interpretatione, che la sua. Da Aristotele adunque, come da vero fonte, cercate d'attegner l'arte del dire, il qual molto meglio de gli altri, ha distintamente di questi tre libri, parlato. Conciosia che considerando egli, che quantunque non dovessero gli Oratori cercar di persuadere, con altre persuasioni, che con quelle, che nella cosa stessa intrinseche sono; conciosia che l'ufficio dell'Oratore è di mostrare se la cosa sia, o non sia, non attribuendosi l'ufficio dell'ascoltante, ch'è di conoscere s'ella è piccola, o grande, o giusta, o non giusta; nondimeno, di persuader ancor s'ingegnano la maggior parte de gli Oratori, con persuasioni fuor della cosa stessa pendenti; per questo primamente nel primo libro di quelle persuasioni intrinseche, et necessarie, che con instrumento dell'Entimema, e dell'essempio, debba osservar l'Oratore, lungamente ragiona; insegnando di trovar gli argomenti, &amp; assegnando i luoghi di quelli, in qual si voglia sorte di causa; quantunque appresso di esso Aristotele, la causa deliberativa, sia alla demostrativa, &amp; giudiciale, superiore. Nel secondo libro poi, delle persuasioni, che sono fuor della cosa, insegna i precetti, non solo rispetto a gli ascoltanti, mostrando come commuover si debbino, placandogli, infiammandogli, addolcendogli, inasprendogli, o in altro modo alterandogli,  secondo che la causa ricerca; ma ancor rispetto a colui, che dice, insegnando con che arte, habbia a render sé stesso degno di fede, et possa la benivolenza de gli uditori, &amp; la buona opinione di sé proprio acquistarsi. Nel terzo libro finalmente, della construttione dell'oratione, et delle parti di quella, &amp; insomma, della elocutione, &amp; essornation di parole, et numerosa misura di quelle, con gran dottrina scrivendo, i precetti con bel modo ne insegna. Bellissima appresso a questa Retorica, et parimente quella, che scrisse il medesimo Aristotele al grande Alessandro. Molto utile ancor sariano quelle cose, che in tal proposito, per i suoi Dialoghi ha sparse Platone; ma più che in altro luogo, nel Gorgia, nel Fedro, &amp; nel secondo della Republica; avvertendovi che sì come in tutte l'altre materie, di che tratta Platone, così in questa parimente, bisogna esser molto diligente per mettere insieme le cose sue. Conciosia che egli per via molto lontana da quella d'Aristotele, per interrogationi, divisioni, et induttioni, va in questa, et in quella parte de i suoi Dialoghi, hor questa bella cosa, &amp; hor quella lasciando, tal che non senza infinita avvertenza, non una, o due volte fa di mestieri di leggere i suoi Dialoghi, ma molte, &amp; molte, sforzandosi di radunare insieme, tutto quel, che in un'istessa materia n'insegna; &amp; tai cose raccolte insieme, se ben si considerano, &amp; ordinano tra di loro, partoriran dottrina maravigliosa. Per la qual cosa, vedete di mettere insieme, tutto quel, che della Retorica, in quei luoghi, ch'io v'ho di sopra allegati, ritrovarete, &amp; ordinandole insieme, vi prometto, che grandissimo lume in tal cosa vi porgeranno. Appresa, che avrete l'arte del dire, &amp; che vi harete fatto familiarissimo quanto Platone, &amp; Aristotele ne insegni, insieme con alcune cose da Cicerone avvertite, e massimamente nelle partitioni Oratorie; vi fa di mestieri, (come ancor della Logica ho detto) spesse volte d'essercitarvi, con far qualche oratione, in finta causa; &amp; alcuna volta di recitarle, per rispetto della pronuntia; la quale, secondo il detto di Demostene, nelle cose Oratorie, è regina del tutto.</p></div2>

<div2><head>CAPITOLO IX</head>
<argument><p>Della Poetica. </p></argument>
<p>DELLA Poetica, ch'è la terza delle facultà rationali, restaria di trattare. Ma (come di sopra ho detto più volte) v'affermo hora, ch'io non mi curo, che molto nell'essercitationi poetiche v'affatighiate, per essere ne' tempi nostri mancata quella necessità di persuader le cose utilissime con la coverta di favole, &amp; col dolce de' ritmi, e de' numeri; volendo la nostra Divina legge, che apertamente i precetti di quella, a tutti si predichino, &amp; si chiarischino per depender la salute nostra, più dalla propria voluntà, che dal fatto, o non fatto; dove, che al tempo, che i Greci prima fiorivano, et i Latini poi, forse il contrario accascava. Mancata è dunque in buona parte, l'occasion de' Poeti; tal che solamente n'è restata la Poesia, per non so che diletto, e ricreation d'animo. Per la qual cosa, l'essercitio poetico, o in Greca lingua, o in Latina, non giovando per più ragioni, (ch'io di sopra v'ho detto, quando delle lingue trattai) a questa ricreatione, ch'io, giudico, che da voi quanto al comporre in tutto si escluda; et solo in qualche particella, nella Toscana lingua rimanga. Conciosia che almeno alla ricreation della mente alcuna volta affannata, potria giovarvi; dove, che in altra lingua nol potria fare, per essere appresso di noi perduta, quella dolcezza, che i versi latini, &amp; greci portavano, come quella, che con la proprietà della lingua, e con l'uso di giorno in giorno si nasce, e si perde; come più, che in altro si può conoscer ne' versi greci, e massimamente in quella sorte, che usavano ne' Chori delle Comedie, &amp; Tragedie; conciosia che difficilissima cosa sarebbe, che chiunque i versi d'Aristofane, di Sofocle e d'altri, sentisse quelli versi, e non prosa, ne giudicasse; il che avverrebbe ancora de i versi di Terentio, di Plauto, e di Seneca. E di qui nasce, che gli scritti di coloro, che della Poesia hanno trattato, sono giudicati difficilissimi, &amp; quasi intelligibili, come poniamo caso, è la Poetica d'Arist[otele] che nissun fin'a questi tempi (ch'io sappia) è stato c'habbia havuto ardire, di dichiararla già mai. Il che non è maraviglia, però che (com'ho detto) intende il Poeta di dilettare, e nascendo il diletto d'alcune spetiali proprietà della lingua, che con quella nascono, e moronsi, vien per forza a farsi difficile a coloro, che tal lingua come natia, non apprendano; e che sia 'l vero, Arist[otele] nel terzo della sua Retorica, volendo far chiari i precetti, che porge, quelli con essempi de' Poeti di quei tempi, s'ingegna di dichiarare; quasi che allora quei Poeti fossero notissimi, &amp; fin dal volgo, nelle loro Comedie, e Tragedie, intesi benissimo, nondimeno tali essempi, che Aristotele pone per manifestar quel, ch'ei dice, sono a noi molto più difficili, che le cose istesse, che gl'insegna non sono; tal che al contrario di quel, che pensava Aristotele, è forza, che noi gli essempi per i precetti, e non i precetti per gli essempi, come si converrebbe, intendiamo. Il che fa chiaro argomento, che insieme con le lingue vada mutandosi il diletto, che da' ritmi de' Poeti, dolcemente l'orecchie nostre percuote; a che si aggiugne ancora, che essendo la base della Poesia, la imitatione (come ben mostra il nome,) è forza, che col cangiarsi de' costumi, e dell'attioni de gli huomini, &amp; usanze di quelli, si venga parimente a cangiarsi l'imitation di tai cose; la quale, &amp; per il natural piacere, che hanno gli huomini del conoscere, &amp; del sapere; fuor di modo, a guisa di pitture ben simili, diletto ne porga. Cangiandosi dunque questa imitatione, ch'è il fondamento della Poesia, è necessario, che 'l diletto che vien da' Poeti, vada ancor cangiandosi di giorno in giorno. Della imperfettion della Poesia, leggete il decimo dialogo della Republica di Platone, dove il mancamento di quella ampiamente dichiara, provando, che la Poesia per tre gradi è lontana dalla verità, &amp; altre belle cose simili a questo. Concludendo adunque dico, che non vi curiate di consumar tempo, in essercitarvi intorno al far versi Greci, o Latini. Ma sì ben mi contento, che l'arte metrica in qualche parte apprendiate, per esser cosa, che in più occasioni ci può giovare, com'ho detto di sopra. Et se pur senza essercitarvi in far versi, vi piacerà di conoscere in qualche parte i precetti della Poesia, questa non è se non voglia honorata; et ancor tal cosa difficilissima sia, et habbia mestieri d'havere minutamente letti, &amp; riletti, &amp; osservati, molti Poeti Greci, &amp; Latini, &amp; Heroici, &amp; Tragici, &amp; Comici, nondimeno il vostro fondamento principal sia intorno a quel breve trattato della Poetica d'Aristotele, procacciando d'udirla a viva voce dichiarar da qualche persona dottissima, e tanto più per non essere, ch'io sappia interprete alcuno. Et io in questo potrò giovarvi, con farvi parte d'alcuni scritti, che sono apresso di me, dell'eccellentiss[imo] filosofo il S[ignor] M[esser] Vincentio Maggio, mio precettore; il quale dottissimamente, ha tal Poetica d'Aristotele alluminata. Della Poesia spetialmente Toscana, oltre l'osservationi, che dovete fare, nel Petrarca, &amp; nel Dante, ci sono alcune persone dotte, c'hanno scritto dell'arte, come il Reverendiss[imo] Bembo, et M[esser] Bernardino Danielli, et ogni giorno non manca chi dottamente ne scriva. Ma tempo è homai, ch'io a queste rationali facultà ponga fine.</p></div2>

<div2><head>CAPITOLO X</head>
<argument><p>Della Musica. </p></argument>
<p>SEGUE secondo l'ordine, ch'io di sopra nel capo sesto ho proposto, che nella Musica alcune cose ragioni; la qual non è dubbio alcuno, che secondo la sentenza di Platone, e d'Aristotele, è una delle principali discipline, che da fanciulli si debba imparare. Conciosia, che non tutte le sorti di discipline, si convengano ad huomo nobile, nato in Città libera; ma quelle solamente per le quali e a noi stessi, &amp; alla Città nostra, utili, et honorati esser possiamo. Utili cioè di maniera, che non pur una minima sembianza, habbia di vile essercitio. Intendo io per vili essercitij tutti quelli, che alle operationi virtuose di cui di sotto parlaremo, o 'l corpo, o la mente rendano inutile. Essendo dunque la Musical disciplina al giuditio de' due divini filosofi honoratissima, non maraviglia sia s'io caldamente a quella v'essorto. Intorno a che dovete sapere, che diverse sono state l'opinioni, a che fine debbino i fanciulli apprender la Musica; però che vogliano alcuni, che ciò sia per far perfetto l'udito, per esser la proportion musicale con gran diletto dall'udito compresa sì come un ben proportionato compartimento di parti visibili, che bellezza si chiama, l'occhio maravigliosamente diletta; &amp; questa opinione de i volgari, i quali non conoscano altro diletto, ch'è delle cose sensibili. Là onde altri di spirto più elevati affermano, che sia da apprendersi la Musica acciò che non il senso, ma l'intelletto accresca la sua perfettione nel conoscer l'harmonia delle voci musicali, in bella proportione adunate. Ma come si sia, questo so io, che l'opinione d'Aristotele nell'ottavo della Politica è, che si debbi principalmente apprendere la Musica, acciò che l'huomo in quell'otio, che alcuna volta gli è conceduto dal vacare dell'attioni esteriori, honorevolmente ricreandosi, il tempo non in darno trapassi, per essere il mero otio, seme d'infiniti disordini, &amp; poco honesti pensieri. Debba dunque l'huomo non  solo ne i negotij, &amp; nelle virtuose operationi, ma ancora nell'otio istesso, &amp; nel riposo da quelle, lodevolmente vivere, &amp; non in darno pure un'hora già mai trapassare. Per questa cagione adunque, nella Musical disciplina essercitar si debba il fanciullo. E non senza ragione gli Antichi tra le liberali discipline la collocaro, non come necessaria, o utile alle civili operationi, ma come utilissima a far rettamente l'otio, senza che punto ne macchi, passare. Conciosia, che per esser l'huomo composto di materia, è forza, che non solo le operationi de i sensi, ma quelle parimente dell'intelletto, stancandosi, di qualche lodevole recreatione di mente ci procacciamo. Et se alcuno dicesse, che dovendosi apprender la Musica da i fanciulli, per il diletto, &amp; ricreation d'animo, che ne segua, par da dire, che apprender non la debbano, essendo che in appararla, più di fatica, &amp; d'affanno, che diletto ne prendano, sì come avviene nell'apprender di nuovo ogni sorte di disciplina; risponderei, che non principalmente voglio io, che ciò imparino i fanciulli, per il diletto, &amp; recreation d'animo, che habbiano d'havere mentre, che essi l'apprendino; ma per quello, che farà lor di mestieri ne gli anni, che seguan di mano in mano. &amp; se pur replicando dicesse alcuno, che 'l medesimo diletto, e recreatione ne prenderan poi, ascoltando quei, che musici sono, sì come usavano di fare i Re della Persia, &amp; della Media, i quali non apparando la Musica, in quella gli altri ascoltando, che Musici fossero, si dilettavano; risponderei finalmente, che questa ragion non è buona, però che a colui, che è essercitato in qualche operation dilettevole, più diletto porge il proprio operare, che questo istesso da altri aspettare; conciosia che tra la causa, e 'l suo effetto, che per natura sia dilettevole, è sempre inteso l'amore, &amp; conseguentemente intento il diletto. Appresso a questo, oltra 'l diletto, &amp; recreation di mente, che com'ho detto porta seco la Musica, ella parimente porge grandissimo ornamento a i costumi, &amp; giovamento alla disposition dell'animo rispetto all'operationi virtuose. Conciosia che per l'uso della Musica, si disponga, &amp; trasmuti l'animo a diversi affetti, come sono Ira, Amore, Pietà, et Mansuetudine, &amp; simili, &amp; conseguentemente a diverse virtù, le quali intorno a tali affetti consistano; &amp; che sia 'l vero, che la Musica, commuova gli effetti, ne gli animali istessi, che imperfettamente la Musica gustano, si può vedere, i quali per diversi instrumenti, che sentino sonare, diversamente ancora dispongansi hora animandosi, hora iracundi, &amp; hor mansueti facendosi, il che molto più accade nell'huomo, il quale alcuna volta per la gran dolcezza, viene in tanta astrattion di mente, che quasi insensato rimane; sì come Aristotele di quella rapina dell'animo, che soleva accascare per la dolcezza di quelle melodie, che da i sacerdoti di Giove in Olimpo far si solevano. Et se alcun dicesse, che commovendosi per la Musica gli affetti del nostro appetito, potria cotal commovimento, così nuocere come giovare, eccitando il desiderio, la speranza, l'ira, il timore, &amp; simili, verso di quelle cose che non conviensi, rispondo che di più forti concenti musicali si ritruovano, de' quali alcuni a pietà, altri a mansuetudine, altri a fortezza, &amp; altri ad altre operationi inducano coloro, che gli ascoltano, come secondo i Greci erano la Lidia harmonia, la Ippolidia, la Dorica, &amp; simili. Onde in quelle harmonie fa di mestieri, che i fanciulli s'essercitino, che a diverse operationi virtuose gl'infiammino, &amp; invitino. La qual cosa agevolmente verrà lor fatto per esser l'harmonie musicali simili alle virtù morali. Conciosia che i ritmi, &amp; le melodie, in alcune determinate proportioni musicali consistano, sì come gli habiti virtuosi in una certa determinata mediocrità rispetto a gli estremi si truovano. Onde ne segue che per assuefarsi a cotai melodie musicali, viene ad assuefarsi l'huomo a gli affetti bene proportionati, dell'appetito, dalla qual proportione, &amp; mediocrità le virtù finalmente si generano. E per questo si può concludere, che è ben fatto che i fanciulli siano instituiti ne i concenti della musica, non solo per il diletto, &amp; ricreatione di mente che debba lor fare di mestieri, ma ancora per ornamento de' buoni costumi, et assuefattion delle operationi virtuose, aggiungendo a questo, che per essere i fanciulli per natura molto amici delle cose soavi, e gioconde, par che la musica a tal'età si convenga, oltra che la natura dell'huomo ritiene in sé non poca convenienza con l'harmonia, tal che non mancarono già gran filosofi, che l'anima nostra essere harmonia si pensarono. E tutto questo ho detto fin qui intendendo della musica secondo l'uso di quella, però che quanto alla teorica ne ragionaremo quando delle matematiche parlaremo, per esser la musica all'aritmetica subalterna.</p></div2>

<div2><head>CAPITOLO XI</head>
<argument><p>Della musica con instrumenti.</p></argument>
<p>HABBIAMO fin qui, della musical disciplina parlato, rispetto principalmente a quella, che dal concento delle voci deriva. Dovendo al presente di quella parlare, che da diversi instrumenti procede; dovete sapere che non una medesima specie di musica ad ogni età si conviene, essendo che tal musica in giovanezza conviensi, che non in età più matura, e tal per il contrario ne gli anni gravi, che non ne i teneri s'appartiene, e tal specie finalmente di musica, può trovarsi che né in questi né in quegli anni, a persona nobile si conviene. Conciosia ch'alcuna musica volgare, e plebea si ritruova, il cui uso non a perfettion'alcuna dell'intelletto, né alla conformatione de' buoni costumi, ma più tosto a lascivia, et brutti piaceri invita coloro che in essa s'essercitano, così in voce come ancora con alcuni instrumenti. Alcun'altra poi (come ho detto) ad honesto diletto, et ornamento de' costumi, &amp; virtù, porta giovamento grandissimo. Come ben conobbe Pittagora, &amp; Platone doppo di lui, i quali tai specie di musica per temperar le concupiscenze, l'ire, et l'invidie ordinarono, &amp; non solo a questo, ma ancora a cantar lodi a Dio grandissimo, &amp; eccitar l'intelletto a poter ricevere il divino lume, sì come avveniva a i Profeti. Ora in queste tali spetie di musica voglio io, che i fanciulli nobili cerchino d'essercitarsi. Et quanto alle voci prima, perché quelle harmonie Lidie, Ipolidie, Frigie, Doriche, et simili, sono a noi ignotissime, quantunque gli effetti, che le facevano ci siano noti, per questo applicando tali effetti alle musiche di questi tempi, facilmente si potrà distinguere, quale delle nostre musiche d'oggi, a ciascheduna di quelle antique si rassomigli, come per essempio quelle arie musicali che s'usano in Lombardia, accendano l'animo, &amp; d'un certo ardire, et furore il riempiano, et quali a forza tutta la persona ad esterior movimento commuovano, e per il contrario l'arie Napolitane, l'addolciscano, &amp; inteneriscano, &amp; in parte effeminato, &amp; molle lo rendano. L'arie francesi poi, per esser vehementi inacerbiscano la mente, le Spagnuole mansueta molto la fanno. Le Toscane melodie a mediocri, &amp; temperati affetti infiammano i cor d'altrui, &amp; così dell'altre similmente si può vedere. Delle musiche poi per il mezo de gli instrumenti causate il simile ancora avviene, cioè che alcune plebee, e degne di biasmo, et altre honorate si truovano, e diverse diversi affetti commuovano. Plebei, et indegni d'un'huomo civile, son tutti quegli instrumenti, che per l'uso di essi è forza, che qualche parte della persona, o vero in quel mentre che s'usano, storchino, e brutta rendino, o vero a qualche honorata operatione, rendino meno atta, e per non haver noi notitia di quegli instrumenti antiqui, come son Fistole, Tibie, Petadi, Eptagoni, Sanfonie, Sambuci, et simili, accomodandogli io al nostro modo di questi tempi, dico che tali instrumenti vili, et volgari, i quali nell'uso di essi rendino qualche parte della persona vilmente storta, o a qualche virtuosa operatione disadatta, sarieno come Trombe, Piffare, Cornamuse, Cornette, Flauti, Tromboni, Tamburi, et simili, de' quali la maggior parte, o per soffiamento, e sforzo di fiato, o per qualche simil'atto servile, è forza, ch'aggravato, e sforzato il fiato, e lo spirito, renda il volto bruttissimo, e di non so che schifezza, ripieno, e fiaccandosi il petto, venga la persona a snervarsi, e peggio è, per il conturbamento, e concitatione de gli spiriti, si rendano manco disposti alla moderation de' costumi. Onde non senza ragione Arist[otele] nella sua Politica tali instrumenti biasma, et io parimente vitupero. Altri instrumenti si truovano parte con corde di metallo, &amp; parte di nervo, de' quali parimente, tutti non lodo, sì per fuggire la confusione in tutte le cose, e massimamente per non concedersi all'huomo, d'esser perfetto in ogni cosa, &amp; sì ancora, per esserne alcuni troppo simplici, &amp; dove diversi, &amp; varij concenti commodamente non possino fare. Lasciando dunque in dietro Arpe, Tricordi, Lire, Cetere, Ribichini, &amp; simili, solo mi contentarei, che di Viole, di Leuto, &amp; di Gravicembali, &amp; simili vi dilettasse; &amp; quantunque la Viola sia honoratissimo instrumento, e dolcissimo, nondimeno per esser bisognoso dell'arte parti, &amp; conseguentemente instrumento obligato, &amp; per esser di mestieri molte volte di ricrear l'animo in tempo che altri solitario si truova, giudico che 'l Gravicembalo, e 'l Leuto per tal cosa commodissimi sieno, e massimamente il Leuto, o ver Chitarra, per essere atto a seguire chi l'adopra, dove che il Gravicembalo, senza grande incommodità, non può fare, che non oblighi altrui, in quella sola parte dove egli si truova. Molte altre cose dir potrei sopra ciò, ma perché io desidero di venir tosto a trattare, di maggior cose, voglio che mi basti, quanto ho detto fin qui, ricordandovi solo, che se altro intorno a tal materia d'intender desiderate, leggerete con attentione, quello che nel secondo, e nel settimo delle leggi, e nel terzo della Republica scrive Platone; dove molte cose dell'harmonia, ritmi, e proportioni musicali, bellissime impararete. Et avvertendovi poi, che poco giovarebbe l'apprendere la musica, se poi parimente non s'essercitasse, destinando una particella del giorno a tal'essercitio, come saria una hora o due, dapoi che desinato haverete. Volendo dunque, che la musical disciplina, all'ornamento de' costumi giovamento ne porga, fa di mestieri in quella essercitandosi, di rendersela familiare, e massimamente accioché i fanciulli, i quali per la moltitudine de' movimenti, che sono in quell'età non possano mai star saldi, &amp; quieti, &amp; senza operare alcuna cosa donde prendino diletto, habbino occasione di non darsi a qualche atto indegno, e servile, in quella parte del giorno, che da gli studij delle lettere per ricrear la mente si partiranno, là onde prudentemente dobbiam dire, che facesse Archita, il quale per intertenimento de' fanciulli trovò loro un certo instrumento musicale, quasi in guisa di Tamburo, dove percotendo i fanciulli che non sanno mai fermarsi, per cotale occupatione, si levasse loro occasione di non havere a rompere, &amp; guastar molte cose utili che sono in casa; il che agevolmente fuggiranno con l'aiuto della musica, per esser quella per la sua dolcezza, &amp; giocondità, alla giovenil' età convenevole.</p></div2>

<div2><head>CAPITOLO XII</head>
<argument><p>Della disciplina figurativa. </p></argument>
<p>NON voglio mancare (Alessandro amatissimo) in questa istessa età dall'anno decimo al quartodecimo, d'un'altra cosa avvertirvi, non ch'io la lodi, o la biasmi, ma accioché contentandovene voi, potiate a voler vostro, senza ch'io ve ne biasimi, risolvervi d'impararla. Et è che Arist[otele] nella sua Politica, et Iconomica, tra l'honorate discipline, che gli pone innanzi a i fanciulli, quella parimente v'aggiugne, che dissegnativa, o ver figurativa si chiama, &amp; oggi volgarmente arte di disegno si chiamarebbe. La quale non solo egli loda, perché per quella possa l'huomo in mille occorrenze, che nel governo della casa, accascar sogliano, non esser da chi si voglia ingannato, come farebbe, che occorrendone di comprar vasi, statue, lavori di legnami, di marmo, case, possessioni, &amp; simili, e parimente cavalli, &amp; altri animali, sappia distinguere il bel dal brutto, &amp; il proportionato da quel che disforme sia, ma la loda oltra questo per causa di molto maggiore importanza, &amp; è accioché l'huomo per tal disciplina possa conoscere, e considerare la bellezza de' corpi humani, la quale in ben proportionato compartimento delle parti consiste, così rispetto a sé stessi, come rispetto al tutto, et in dovuti colori con determinata grandezza, e simili, essendo tal cognitione non solo dilettevole al senso, ma all'intelletto non manco, percioché per il mezo di quella, ne diviene manifesta la bellezza dell'animo con ciò sia che (com'altre volte v'ho detto) il più delle volte in un bel corpo convenientemente organizato, &amp; composto, risiede parimente bell'animo; e quantunque per qualche celeste influsso, o indispositione di qualche instrumento di dentro, e più che per altro per mala educatione, e biasimevole institutione, accascar si vega il contrario nondimeno, communemente per esser gli animi ignudi prima che ne i corpi si chiudino, d'ugual perfettione, la degnità dell'animo segue la eccellenza del corpo, come in  mille esperienze si vede; &amp; senza mandarvi molto lontano, guardar potete per essempio nell'honoratissima vostra madre, M[adonna] LAUDOMIA, in ogni parte perfetta, eccellente, e divina. Per queste ragioni adunque che qui v'ho dette, si move Aristotele a volere, che la disciplina figurativa fusse tra quelle che ad huomo civile si convenissero. Nondimeno, ancor che non saria se non bene, che è voi ancora tal disciplina apprendesse, non per questo vi ci  essorto con molta caldezza, accioché tale occupatione, le altre più degne essercitationi non v'impedisse, per la brevità del tempo, che n'è conceduto di vivere, il quale è sì breve, che con grande avvertenza fa di mestieri di  procurare in che modo lo consumiamo.</p></div2>

<div2><head>CAPITOLO XIII</head>
<argument><p>Dell'essercitationi corporali.</p></argument>
<p>RESTA che delle tre maniere di essercitationi, che io di sopra nel capo sesto, proposì, che apprender si debbino, dall'anno decimo al quartodecimo, della  terza al presente parliamo, la quale intorno alla salute consistendo del corpo, alla perfettione dell'animo parimente ne giova. Dico dunque non mi discostando dal parer d'Arist[otele] nella Politica, e dal giuditio di Platone ne i Dialoghi delle leggi, e della Rep[ublica] che sì come i fanciulli, in que' primi loro teneri anni (come di sopra habbiam detto) debbano alla conservatione della sanità corporale provedere, per il mezo d'alcune corporali essercitationi, le quali però non siano così gravi, che la tenerezza de gli anni venti ne rimanesse, così parimente nell'età che succede di mano in mano, debba tal avvertenza sempre osservarsi, proportionando la gravezza di cotali essercij alla forza degli anni. Havendo dunque io questo rispetto, dico che tra 'l decimo, &amp; quartodecimo anno dell'età vostra; havendo già preso qualche vigore, e saldezza, le parti del corpo vostro, quantunque per ancora in tutto non piena, io giudico similmente che l'essercitationi corporali, siano alquanto più vigorose, e difficili, che fin qui non son state, ma non di quel valore, che ne gli anni della vostra giovanezza (secondo ch'io nel luogo suo vi dirò) converransi, e per venire più al particolare dico, che riserbando a più robusta età, lo schernire, e la caccia, tre sorti di  essercitij lodo, che in tal'età vostri siano, il tratto del palo, il salto, e 'l cavalcare. Conciosia che sì come due parti debbano havere quelle essercitationi corporali, che honorevolissime sieno l'una di conservare il corpo sano, &amp; ben disposto, e l'altra di render lo nemico, della pigritia, agile, robusto, forte, e gagliardo, et atto finalmente in ogni occorrenza che venga, a far potente quella virtù che fortezza si chiama, così ancora, ciascheduno de i tre detti essercitij, l'una, et l'altra di queste cose ne potrà dare, percioché oltra l'utile che apertamente ne viene dal corpo, l'assuefarsi al tratto del palo di ferro, per essere egli gravissimo, renderà il braccio potente al trar del dardo, o d'altro ferro innastato, facendone parere la gravezza del palo del ferro, ogn'asta poi che di legno sia quasi una paglia. &amp; che tal occasione possa accascare, che di questo s'habbia l'huomo virtuoso a servire, più di sotto vedrassi, quando della fortezza ragionaremo. Del salto poi, agevol cosa è vedere, quanto in molti casi, che occorrer possino, giovar ne possa, come farebbe in guerre, in caccie, &amp; in diffesa da molti casi, che accascar tutto 'l giorno ne sogliano, per esser la vita nostra a mille pericoli sottoposta. Quanto al cavalcar poi, chi è quello, che nieghi che oltra all'utilità, e commodità, et vaghezza che ei porta seco, non sia importantissimo nelle guerre, oltra che per essere il cavallo animal fortissimo, utilissimo, dilettevole, magnanimo, e generoso, e come dice Arist[otele] animal regio, non può parimente se non esser diletto lodevolissimo, quel, che un giovine prende d'un bel cavallo, &amp; honorevolissima essercitatione quella che nel cavalcare, hor spingendolo, hor volgendolo, et hora in altra maniera reggendolo, una particella del giorno si consumi, lodo sopra tutti questi il giuoco della palla piccola, il quale non solo una parte del corpo rende agile, e destra, ma tutte le parti similmente essercita, &amp; sveglia, &amp; in un medesimo tempo il corpo, &amp; la mente avvinisce; sì come ben dice Galeno nel suo trattato della essercitatione della palla piccola. Nel corso, e nella lotta, (in che dal quinto al decimo anno, ho già concluso di sopra, che in qualche parte del giorno v'essercitiate) non sarà mal parimente, che, &amp; in questa età, per conservarvi quel, che acquistato havete, alcuna volta vi dilettiate, perché sì come nelle discipline dell'animo, così in quelle del corpo fa di mestieri di conservarsi con l'uso, quel che già in prima s'apprende. E questo basti fin'al vostro quartodecimo anno.</p></div2>

<div2><head>CAPITOLO XIIII</head>
<argument><p>Delle Matematiche, &amp; institutioni doppo il quartodecimo anno. </p></argument>
<p>MI par vedere, che molti forse maravigliarassi, ch'essendo io già con questa institutione, pervenuto (Alessandro amatissimo) al quartodecimo de gli anni vostri, non habbia fatta mentione alcuna delle Matematiche; essendo, che Arist[otele] e Platone presuppongano, che quasi ne' primi anni s'apprendino; tal che secondo, che dice Simplicio; rari in Atene erano quei, che nel duodecimo anno, non fossero nelle Matematiche in buona parte introdotti, per esser quelle, che prima ad ogn'altra scienza apprendevansi, come utilissime non solo a tutte l'operationi honorevoli, ma ancora all'acquisto dell'altre scienze morali, naturali, et divine; conciosia, che dalle speculationi Matematiche si facevano gl'ingegni acuti, pronti, &amp; svegliati, &amp; all'astrattion delle cose atti, &amp; parati. Onde Platone non voleva, che nelle scole sue intrassero ad imparar coloro, che Matematica non havessero. Per la solution di questa dubitatione è da sapere, che per haver quei gran Filosofi, che fiorivano in Grecia, le scienze sotto quella lingua medesima, che dalle fascie prendevano, molti anni si guadagnavano, che noi non facciamo, dico guadagnavano, però che quegli anni, che nelle lingue si spendano, rispetto a quel, che se ne doveria fare, si possan chiamar poco men che perduti. Potevan dunque in quei  tempi, come prima la lingua appresa havevano, darsi alla logica, &amp; alle facultà rationali; di maniera, che prima, che toccassero il decimo anno, alle matematiche donar si potevano. Essendo dunque tutto questo verissimo, debba mancare in tutto la maraviglia, s'io nella institution vostra (Alessandro amatissimo) ho ritardate le matematiche al quartodecimo anno. Conciosia che per esser mestieri, che per l'acquisto delle scienze, che nella vostra lingua non sono, due forestiere lingue, la Latina, &amp; la Greca apprendiate, è stato necessario, che a tal'acquisto, quantunque io habbia ristretto il tempo più, che ho potuto, nondimeno vi habbia almen quattro anni ordinati. Et di qui nasce, che le matematiche, le quali al decimo, o undecimo anno harei date al quartodecimo ho riserbate. Nel qual tempo dovendosi pure dalle lingue, e dalle rationali facultà, alle vere scienze passare, fa di mestieri, che dalle Matematiche s'incominci, per haver già noi resoluto di sopra, che alle morali, naturali, e divine, quanto all'ordine dell'impararle precedeno, per più ragioni, &amp; massimamente per esser più proportionate all'intelletto de' giovani, che l'altre non sono, rispetto al non haver mestieri di esperienza, della quale i gioveni privi sono. É dunque da sapere, che in due parti si divide la filosofia Matematica, però che sì come la quantità, ch'è il soggetto di quelle, in due si distingue, in Continua, e Discreta così parimente due sono le parti di quella, Aritmetica, e Geometria, questa per considerar la quantità continua, e quella per la consideration della discreta, che numero si domanda. Ha parimente l'Aritmetica, sotto di sé la Musica, ma la Geometria più scienza possiede, come sono la Perspettiva, Specularia, Astrologia, Cosmografia, Geografia, Stereometria, e simili, le quali tutte sono quasi in mezo tra la natural Filosofia, e la Matematica, come ben dice Aristotele nel secondo della sua Fisica, e Filopono similmente. Or di tutte queste scienze quelle, ch'io giudico, che apprendiate, sono, gli elementi della Geometria, &amp; Aritmetica, &amp; quella parte d'Astronomia, che speculativa, si chiama, et alcune particelle della Perspettiva, della Musica, della Cosmografia, &amp; Geografia, come più distintamente voglio, che di ciascheduna di queste ragioniamo, avvertendovi, che se ben di sopra habbiamo della Musica fatto mentione, noi non intendevamo di quella Musica, che Teorical si domanda, come in questo luogo intendiamo. Allora adunque volevo, che nell'essercitationi, &amp; discipline musicali quanto all'uso di quelle v'essercitasse, et hora per essere hormai atto a speculare il vostro intelletto, intendo che alquanto della Teorica di detta Musica di apparar v'ingegniate.</p></div2>

<div2><head>CAPITOLO XV</head>
<argument><p>Della Geometria &amp; Aritmetica. </p></argument>
<p>PER essere la Geometria, &amp; l'Aritmetica capi, &amp; principij di tutte le scienze Matematicali, &amp; essendo necessario per haver notitia delle cose principiate, posseder parimente la cognition de' principij; fa di mestieri, che venuto voi al quartodecimo anno, prima ad ogni altra cosa, vi diate con tutto l'animo a prender bene i principij, &amp; gli elementi di cotai scienze; in che sì come in cotai scienze è importantissimo da viva voce, e da persona dottissima d'imparargli, &amp; in pochi, &amp; utilissimi libri d'affatigarsi. E per venir più al particolare, tra tutti quei pochi scrittori, che d'infiniti, che già scrisser di tal materia, son pervenuti salvi ne' tempi nostri, giudico che Euclide sia di gran lungi principalissimo, non solo per la dottrina abondantissima, che nel ventre di mille sue propositioni, (che apparono ignude in superficie) è racchiusa, ma anchora per il bell'ordine, et facilissimo incatenamento dell'uno elemento con l'altro; dove appar maraviglioso l'ingegno, e l'avvertenza di quel grand'huomo. Conciosia, che habbia sì bene insieme quelle sue propositioni collegate, che l'una nascendo dall'altra, senza molta fatiga, qual si voglia teorema, fino a quelle cose, che in più maniere si suppongano, si può reducendo risolvere. Et quantunque questo avvenga in ogni trattato matematico, nondimeno il giuditio del dotto può tali colliganze con più chiarezza, &amp; apparenza di vicinanza comporre; dico apparenza, però che le conclusioni matematiche possano per diverse cause formali, da i suoi principij didursi. Onde molte volte sopra tal cosa considerando, e maravigliandomi, che potendosi le passioni de i soggetti matematici, per più mezi concludere, e dimostrare, habbino acquistato tai demostrationi il titolo della certezza, e della perfetta demostratione, finalmente mi son resoluto, che quantunque le scienze matematiche sien certissime per causa del senso, nondimeno per cagion di cause immediate, sono deboli, e poco certe, essendo che mai non si dimostrarà simplicemente, quando un effetto harà più cause immediate d'una medesima sorte; com'avvien nelle matematiche, nelle quali le passioni de' soggetti in qual si voglia conclusione, per diverse cause da i principij, ugualmente lontane, dimostrar si possano. Com'io tosto di tal materia penso di fare un trattato, per esser questa materia bellissima, &amp; nuova; dove spero di palesar dalle viscere, la ragione, donde i moderni hanno fin qui presa occasione d'allontanarsi dal vero, dico i moderni però che i greci scrittori, come Proclo, et altri, ben'accennano questo medesimo, ch'io intendo di dichiarare. Ma tornando ad Euclide, dico, ch'egli è quel, che più dottamente, e diligentemente n'ha dati gli elementi delle matematiche, che alcun'altro scrittor oggi si truovi. Per la introduttione dunque della Geometria, vi consiglio, che con diligenza studiate i sei primi libri di esso Euclide, &amp; non una volta, o due, ma quattro, &amp; sei, finalmente sino a tanto, che non solo vi sia rimasto in memoria, come Teone (il qual lodo più, che 'l Campano) provi quei Teoremati, ma ancora per voi stesso con diverse demostrationi provar gli sappiate, per esser (come ho detto) le passioni de' soggetti di matematica, tali, che per diverse cause formali, provar si possino. E tra gli altri di questi sei libri, il secondo, il quinto, e 'l sesto, familiari vi sieno, avvertendovi che molte propositioni, che vi sono, quantunque si mostrino ignude, a chi studia i libri senza avvertenza, nondimeno son pregne in maniera, che da quelle infiniti ruscelli derivano importantissimi per molte conclusioni astrologiche, mecanice, perspettive, e simili, come per essempio dalla prima del sesto, ne nasce il fondamento, per il qual gli Astrologi hanno per chiaro ne' calcoli loro, che minuti in gradi moltiplicati generano gradi, et in minuti secondi, in secondi terzi, in terzi quarti, et i secondi in terzi generan quinti, e simili, come dimostra Teone nel primo dell'Almagesto. Sarà parimente mal fatto, per il bisogno di molte conclusioni astrologiche, mecanice, specularie, &amp; simili di apprendere alcune propositioni di Teodosio, che son quasi come elementi, et alcune d'Archimede provate da Eutochio, le quali non sono in stampa, ma io se vorrete accommodarovene, ancor che per quanto intendo tosto verranno in luce. Per l'Aritmetica poi, parimente vi essorto a seguir gli elementi di Euclide, nel settimo, nell'ottavo, e nel nono, i quai tre libri sono tanto pieni, abondanti, &amp; gravidi di dottrina, che chi ben quegli harà presi, &amp; ogni propositione fin dalle viscere risoluta, potrà domandarsi aritmetico eccellentissimo; la quale scienza ad un  huomo virtuoso, &amp; civile, &amp; sopra modo importante, et ad ogni scientifica speculatione utilissima, delle lodi della quale trattarei lungamente, se fosse mio proponimento di trattare in questi libri delle scienze speculative spetialmente, e non in un certo modo in commune, havendo io in tal'opra più all'operation dell'huomo, che alle speculationi di quello, il pensiero. Tacerommi adunque le lodi dell'Aritmetica, rimettendomi a quel, che lungamente ne tratta Platone in più luoghi, et massimamente nel settimo della Rep[ublica] dov'egli la lauda, e dimostra quanto vile, e necessaria la sia, e quanto propria alla natura dell'huomo; dicendo egli, che gli huomini per natura sono Aritmetici, &amp; affermando, che l'Aritmetica è quella, che fa l'ingegno dell'huomo, acuto, solerte, &amp; perspiù cace per essere il numero di grandissima forza in tutte le cose della degnità del qual numero i Pitagorici lungamente parlarono, et Platone istesso nel Timeo benissimo  lo dimostra. Di così honorata dunque scienza, non vogliate esser privo già mai, anzi con l'aiuto d'Euclide prima, e doppo di Boetio, d'Archimede, e di qualche parte di frate Luca, essercitarvi con tutto l'animo. Et perché io non voglio disputare, qual di queste due scienze Aritmetica, &amp; Geometria debbi prima appararsi, per essere diverse opinioni intorno a questo, conciosia che Platone nel settimo della Rep[ublica] mostra, che prima l'Aritmetica,  che la Geometria apprender si debbi, et Euclide n'insegua il contrario, reducendo le propositioni aritmetiche, oltre a i lor proprij principij, a quegli ancora della Geometria molte volte, mi piace in questa cosa, che seguiate Euclide quantunque secondo la perfettione io vi confessi, che l'Aritmetica alla Geometria ne proceda, per esser questa di quella più bisognosa, che per il contrario quella di questa non è. Per la qual cosa concludo, che dal principio d'Euclide incominciando, i suoi nove primi libri, con gran diligenza apprendiate, essercitandovi in essi non solo in quella parte del giorno, allo studio delle lettere determinata, ma ancora andando a spasso, e fuor delle scole trovandovi, con qualche stile in un muro, o in quel che più vi vien commodo, disegnando le figure delle propositioni d'Euclide, quelle vi sforzate con la memoria per voi stesso, senz'altro libro provare.</p></div2>

<div2><head>CAPITOLO XVI</head>
<argument><p>Dell'Astrologia, &amp; della fallacità della giudiciaria. </p></argument>
<p>INTRODOTTO che voi sarete (Alessandro amatissimo) ne gli elementi delle Matematiche (il che in spatio di un'anno, o poco più, se seguirete il modo dello studio, che già vi ho dato, vi verrà fatto; conciosia, che non la lunghezza del tempo, ma l'ordine dello studiare, &amp; buoni libri, &amp; buoni precettori, sono quei, che fanno altrui dotto) fa di mestieri, che ad altre scienze, che dalla Geometria &amp; Aritmetica pendano, gli applichiate; tra le quali senz'alcun dubbio, l'Astrologia nel primo luogo risiede, come quella che sola fra tutte le Matematiche, non solo della quantità, come le altre, ma ancora (come dice Arist[otele] nella sua Metafisica) della sostanza considera; e di che sostanza? Di quella, che essendo incorruttibile, impassibile, purissima, &amp; simplicissima, tutte l'altre sostanze alla corrottion sottoposte, per il mezo del suo splendore, e del suo movimento, insieme forse con altre più occulte influenze, regge &amp; governa. La qual'Astrologia perché in due parti si divide, in una da Hali sopra il quadripartito di Tolomeo, quadrivial domandata, e l'altra giudiciaria, o ver pronosticativa è chiamata; dovete sapere, che la quadriviale, la quale i movimenti, il sito, la velocità, la tardezza, la direttione, la retrogradatione, lo stato, la grandezza, la lontananza, l'apressamento, il discostamento, il ricever del lume, il mancamento di quello, &amp; altri simili accidenti, de i divinissimi corpi celesti, considera; è giudicata senza discrepanza d'alcuno, più nobile, &amp; più degna d'essere appresa, che la giudiciaria non sarà mai, per esser quella, vera scienza certissima, et infallibile, e per questo più amica del nostro intelletto, il qual non d'altro mai, che della verità si nodrisce, e si pasce; dove che la giudiciaria, che de gli effetti considera, che in queste cose particolari, caduche, &amp; variabili, dal movimento, e dal lume de i corpi celesti secondo diversi aspetti, e distanze si generano; vien per questo a rendersi manco nobile, non solo per abbassarsi a queste cose particolari, nella materia sepolte, ma ancora perché in cotale abbassamento per infiniti impedimenti, che ad ogni passo si truovano, viene a farsi dubiosa e fallace, come ben dice Tolomeo nel Quadripartito, dove afferma, che la giudiciaria scienza per considerar quegli effetti, che in questo mondo generabile, e corruttibile, si cagionano da i corpi celesti, è necessario, che per la imperfettione de' soggetti, la quale imperfettione nasce dalla materia che si racchiude in essi, possa in mille modi restar vana, e fallace; non che non sia in perpetuo, vero, che da' determinati movimenti, aspetti, e distanze de i lumi del Cielo, procedino determinati effetti in queste cose più basse, quanto ad essi lumi appartiene, ma per la varietà, &amp; imperfettione di chi riceve, divengono cotali effetti moltissime volte fallaci, senza che un'altra causa non forse minore si può rendere della fallacia della Pronosticativa Astrologia, &amp; è non rispetto alla fragilità de' soggetti, che tal'influssi ricevano, ma rispetto alla brevità della vita dell'huomo, &amp; alla debolezza del nostro intelletto, peroché essendo questo istesso intelletto, al contrario della natura, nato ad apprender la cagione delle cose, per il mezo de gli effetti, &amp; accidenti di quelle, come quel, che mentre che in questa massa materiale è racchiuso, non può apprender cosa alcuna senza l'aiuto del senso, il qual senso gli effetti, e gli accidenti estrinseci apprendendo, e quegli all'intelletto offerendo, fa ch'egli poi da questi, la cagione d'essi conclude, ne segue, che volendo noi venire alla notitia universale, e necessaria d'alcuna cosa, bisogna prima che non una volta  né due, ma molte volte alcun effetto esteriore di quella tal cosa, offertosi al senso, causi prima la esperienza, e da più esperienze poi prodottasi la memoria, finalmente la conclusione universale di tal'effetto affermiamo, come ben Arist[otele] nel secondo della Posteriora, e nella sua Metafisica afferma, &amp; per cagion d'essempio, conoscendo io per il senso, veggendo più volte alcun particolare color bianco, che mi discioglie la vista, facendone una volta, &amp; altra esperienza, e trovandomi sempre questo effetto medesimo, e tal'esperienze nella memoria serbando, finalmente concluderò in universale, che ogni color bianco la vista disciolga, e da questo effetto nella sua cagione procedendo, finalmente quella conoscerassi, et in tal maniera fu trovata, &amp; augumentata, &amp; ogni giorno più si augumenta la medicina, di sorte, che come ben dice Aristotile nell'Etica, più si domandarà medico colui, che sappia che questa tal'herba particolare, poniamo caso questo particolar Timo ch'egli ha innanzi, a sanità ne conduce, non sapendo in universale che ogni Timo lo possa fare, che per il contrario sapendolo in universale, ne sia nel particolare ignorante. Applicando dunque queste cose al mio proposito, dico che a voler sapere in universale che poniamo caso Saturno, &amp; Marte essendo con Giove, e trovandosi Venere nella quinta casa, infelice, sempre causaranno in colui che nasce in tal punto, impedimento nelle mani, o ne i piedi, fa di bisogno prima d'havere per il senso, non una, o due volte, ma molte, un tal'effetto saputo, accioché per la esperienza, e quindi per la memoria, nella cognitione universale di questo effetto, veniamo, là onde non bastando non solo un'età dell'huomo, ma molte a vedere un simile aspetto, che ho detto di sopra, pure a pena una volta, ne segue, che per poter fare cotal esperienza, bisogna che quegli Astrologi, che precedano, lascino in scritto quei tal'effetti che gli hanno veduti, accioché gli Astrologi che succedano, quelli per veri presupponendo, con quegli altri simili che essi proprij vedranno, accompagnino, e così facendo di mano in mano pervenghino finalmente alla notitia universale d'alcuna cosa, il qual processo, quanto sia difficile, e fallace, dependendo da varij sensi di diversi huomini, agevolmente si può conoscere. Ma concedasi che tal successione si possa senza errore trapassare, nondimeno per non essere, per le cose che oggi si leggano, notitia alcuna che l'Astrologia incominciasse prima che già tre mila, o quattro mila anni, nel qual tempo per la rinovatione del mondo dal passato diluvio, ricominciaro le scienze di nuovo, nate dalla maraviglia de gli huomini nuovi, dico che tale spatio di tempo non è bastante a dar notitia di moltissime conclusioni universali, che pongano gli Astrologi, conciosia che hanno di bisogno del senso in molti effetti che non che in quattro mila anni, ma ancora in trenta, o quaranta mila, non occorrano pure una volta percioché trentasei mila anni, &amp; secondo molti quarantanove mila, s'interponga prima che una medesima costellatione di tutti i corpi celesti, di nuovo apparisca, onde di molte costellationi parlano gli Astrologi, che in quattro, sei, otto, et dieci mila anni accascano una sol volta. Per la qual cosa è forza di dire, che per non esser potuta precedere, la cognitione sensitiva, in tali effetti che da quella nascano, non possa parimente la cognitione intellettiva seguirne. Là onde chiarissima cosa è, quanto sia fallace quel, che gli Astrologi giudiciarij ne i loro libri n'assegnano; alla qual fallacia si aggiugne, ancora la imperfettione de gl'instrumenti, sopra de i quali, il principio dell'Astrologia pronosticativa è fondato, come si vede nel processo di Tolomeo, et come per sé stesso si può conoscere. I quali instrumenti, difficil cosa è, che non siano in qualche parte imperfetti, e da ogni minimo errore in essi, ne segue grandissimo ne i corsi del cielo; senza che le diverse diafaneità, e transparenze de i diversi mezi che son tra la nostra vista, &amp; i corpi celesti, possano per la frattione de i razi visuali, grandemente ingannarci. Concludendo dunque dico, che per esser la giudiciaria astrologia facilissima per tante cause quante v'ho detto, giudico che quantunque la tratti della cognition delle cose future, di che l'huomo per sua natura, è cupido di sapere, voi in niun modo in quella vi affatighiate, e massimamente perché quando ben fusse certissima, e da noi conosciuta la influenza de i lumi del cielo in questo mondo più basso, o miracolosamente già revelata nondimeno le operationi virtuose dell'huomo, e conseguentemente la sua felicità, non impedirebbe giamai. Conciosia che l'huomo che è sapiente, non è per forza signoreggiato da i cieli; anzi egli ogni influenza vincendo quelli per il contrario ne signoreggia. Ma se pure alcune cose di tale scienza sarete cupido di sapere, quel solo vi consiglio che n'apprendiate, che intorno principalmente a gli aspetti Lunari, e Solari appartiene, per esser essi per la loro frequenza, e più apparente lome, più conosciuti dal senso, e conseguentemente più certi appresso dell'intelletto. Onde per haverne alquanto di notitia, potrete le Teoriche de' Pianeti del Purbachio, con le tavole d'Alfonso apparare; per le quali, quando voi de gli Efmeridi, o vero Almanachi non vi fidasse, potiate per voi stesso quelli correggendo, il vero conoscere, di quel, che di giorno in giorno vi occorre di desiderare; la qual cosa vi sarà facile se l'Astrologia speculativa ove è 'l fonte di tutte le tavole appresa n'havrete. Alla quale speculativa tornando dico, che per essere ella veramente scienza degna di voi, con ogni caldezza v'esorto da apprenderla; in che con molti scrittori non giudico che studiando v'affatighiate, anzi con pochi, come faria sopra tutto la divina opera dell'Almagesto di Tolomeo, la quale è sì piena di tutto quel, che può desiderare un Astrologo che colui che con avvertenza intenderà ben quell'opera, Astrologo eccellentissimo potrà chiamarsi. Ben è vero che per più facilmente intenderla non sarà mal fatto che voi alquanto prima nella cognitione della sfera, vi essercitiate, come faria in quella del Sacro Busto, e se vi piace in quella ancora che io Toscanamente ho composta alla divinissima vostra madre M[adonna] LAUDOMIA, dove più ampiamente, &amp; al mio giuditio più distintamente, e chiaramente ho proceduto, che forse gli altri fin'hora fatto non hanno. Doppo quella dunque l'Almagesto applicandone, quello con l'aiuto dell'undecimo, duodecimo, e terzodecimo di Euclide, e dell'Epitome del Monteregio, &amp; di Gebro, e principalmente col comento di Teone, sforzatevi con ogni cura d'intendere. Et accioché le cose dell'Epitome del Monteregio, e di Gebro, meglio intendiate, sarà ben fatto, che i libri de' Triangoli del Monteregio apprendiate, libri al mio giuditio molto fertili, utili, e dotti, per l'osservatione poi che studiando tai libri vi potranno occorrere di fare l'Astrolabio sarà bastantissimo, l'uso del quale o per i Canoni suoi, o per il libro di Stoflerino, intender potrete a bastanza. Et fin qui della Speculativa Astrologia mi basti haver detto.</p></div2>

<div2><head>CAPITOLO XVII</head>
<argument><p>Della Cosmografia, Geografia, Mecanica, &amp; Perspettiva, &amp; simili scienze.</p></argument>
<p>DIFFICIL cosa sarebbe a dire, quanto ornamento porti la Cosmografia, e la Geografia, l'una havendo rispetto al sito delle parti della terra rispetto al cielo, e l'altra più minutamente speculando le parti d'essa terra, come son mari, fiumi, isole, monti, paludi, fonti, laghi, città, porti, e simili. Conciosia che è cosa bruttissima il sentire, che alcuni ragionando d'alcun paese, o Città che sia per essempio, in Ispagna, la ponga in Dalmatia, o simili, senza che alla cognitione dell'historie, così antique come moderne, non solo è utile, ma necessaria. Là onde v'esorto, che i libri della Cosmografia, &amp; Geografia di Tolomeo, con diligenza studiate, avvertendo le distanze de i luoghi, le latitudini, le longitudini, &amp; altri accidenti di quelle, e principalmente quanto occorre a quelle parti delle quali più accade di ragionare, come sono, l'Italia, la Dalmatia, l'Albania, la Sicilia, la Sardegna, la Corsica, la Spagna, la Francia, l'Inghilterra, la Magna, &amp; simili, &amp; sopra tutto l'Italia, delle cui parti vorrei che ancor Topografico divenisse. Nelle scienze mecanice, non è dubbio alcuno, che utilissimo vi fia d'appararne almanco alcune cose in universale. Né crediate che io intenda dell'arti, che meccanice il volgo domanda, ma mecanice si ha da dire quelle scienze, che essendo in mezo tra le naturali, e le matematiche, anzi composte di quelle, pongano i principij, donde ogni sorte d'ingeniosi machinamenti haver si possano; le quali ancor che manualmente operar da voi non si debbino, non di meno è bellissima cosa il conoscere da che cagioni, e principij ingeniosissimamente derivino. In che mi basta che tant'oltre n'apprendiate, quanto Aristotele istesso n'ha scritto, in suo breve, ma bellissimo libro, sopra il quale (per essere per le grandi scorrettioni, e corruttioni di testi, che vi sono, difficilissimo, è da nissuno alluminato) ho fatto io una Parafrasi, a persuasione del molto Illustriss[imo] Signor Don Diego Mendozio, al presente Ambasciatore di sua Maiestà, appresso i Signori Venetiani. Nella Perspettiva, et Specularia parimente non mi curo, che molt'oltre v'introduciate, ma ben'havrei caro, che alcuna cosa alquanto in universale n'apprendesse; in che i quattro libri della Perspettiva commune, con quel poco che ne scrive Euclide, vi bastaranno, insieme con alcuni libri di Vitellione, ancor che Vitellione cavasse molte cose, da un divino autore, che in penna dapresso di puochi si truova, &amp; io se vorrete accommodarovene. Resta che della Musica alcune poche parole io vi dica. La qual per esser come di sopra vi ho detto, scienza nobilissima, &amp; all'huomo proprijssima, non è in alcun modo da lasciare indietro totalmente; della Teorica parlo, però che della pratica, di sopra a bastanza vi ho ragionato. Dico adunque, che, &amp; per meglio possedere, quel, che quanto alla pratica di essa havrete acquistato, &amp; per essere in sé parimente scienza degnissima, sarà buono che almanco alcune cose, se non a pieno vi sforziate appararne; il che agevolmente vi verrà fatto con l'aiuto di Boetio, del Franchino, &amp; del Folcano, i quali assai distintamente ne trattano. Et fin qui voglio io che mi basti d'haver trattato intorno alle scienze di Matematica. Solo avvertir vi voglio, che sopra tutto vi guardiate di non esser desideroso di alcune sorte di facultà piene di  vanità, e di falsità, &amp; conseguentemente poco honorate, &amp; non degne di un'animo virtuoso, come sarieno la Negromantia, Geromantia, Onomandia, &amp; molte altre simili nate dalla curiosità che ha l'huomo di sapere le cose, che venir debbano; la qual curiosità tant'oltre il trasporta, che ne fa parere, che sia verissimo, &amp; certo quel, che più tosto dal caso, che da qual si voglia segno di certezza depende, talché se di mille effetti che si predichino, quattro o sei ne seguiranno come predetti sono, quelli solo considerando, &amp; gli altri che in fumo son giti sprezzando, finalmente ingannando sé stesso, truova al mondo scienza, che non solo di scienze, ma d'opiù nione il nome non meritano. Della Chiromantia, Fisionomia, &amp; simili, non voglio io disputare al presente, se veraci o false le sieno, perché forse nascano da qualche ragione. Ma ancor che questo fusse, nondimeno per la difficultà di appararle, è necessità di molta longhezza di tempo per concluder l'esperienze de i loro effetti, giudico che siano più tosto da stimar poco, che da perderci un sol giorno di tempo giamai. Dell'alchimia, senz'altrimenti disputare s'ella è vera, o non vera, vi affermo gagliardamente, che non si può dare un huomo virtuoso, a  cosa più vituperosa, &amp; più vile, che questa sia, e quantunque nelle cagioni della natura fondata si truovi, nondimeno tali cagioni, senza metterle in opera, specular si possano per le scienze naturali, come assai più di sotto diremo. Nella maniera dunque che di sopra vi ho detto, havrete da spendere quegli anni, che dal quartodecimo al decimo ottavo, son posti, non tralasciando però la essercitatione di quelle cose, che nella precedente età, guadagnate n'havrete.</p></div2></div1>
<div1><head>LIBRO IV</head>
<argument><p>DELLA INSTITUTIONE DELLA FElice vita dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] LAUDOMIA Forteguerri, al medesimo Alessandro. </p></argument>

<div2><head>CAPITOLO I</head>
<argument><p>Quasi proemio del quarto libro.</p></argument>
<p>ARRIVATO che voi sarete all'anno decimo ottavo (secondo ch'io presuppongo l'età vostra di mano in mano) Alessandro mio amatissimo, richiede l'ordine delle scienze, ch'io ho di sopra nel terzo libro assegnato, che alle morali o vero attive, con tutto il cuore vi applichiate. E perché il principal mio intendimento in questi libri, è d'instituirvi intorno alle scienze morali, et virtuose operationi, per condurvi per cotal mezo, a quella felicità, che all'huomo conviene, come huomo, acciò che quella acquistiate poi che con gli  Angeli insieme, in altra padria havete a godere; di qui è ch'io molto più minutamente di tali scienze ho in animo di ragionare, che delle speculative non ho fatto, o son per fare; non che le speculative ancora, a tal felicitade importanti non sieno, ma perché non manca in più studij d'Italia, donde le speculative apprender potiate, dove che dell'attive, non si vede pur'in alcun luogo chi d'insegnarle cura ne pigli; colpa della malitia di questi tempi, ne' quali par che gli huomini, scordatisi di sé stessi, di quelle operationi, che lor si convenghino, e che felici gli potriano fare, non tenghino cura. Per questa ragione adunque ho in animo nelle scienze morali in questi libri più particolarmente, che nelle speculative procedere. Ma giustissima cosa è, che dovendo io delle virtù ragionare, prima, Alessandro mio, vi avvertisca, che tutto quel, che de' buoni costumi, et virtuose operationi son per dire, sarebbe inutile, vano, e fallace, se di due precetti, già di sopra più volte detti, non vi armasse il petto con ogni sforzo. L'uno è l'amore, e 'l timore, che continuamente senza nissuna interpositione, hanno da essere in voi, verso Dio grandissimo; fonte, e capo d'ogni vostra buona operatione, e felicità; dal quale non solo l'esser vostro, ma ben'esser deriva, e senza l'aiuto del quale indarno sempre vi affanareste. Il che acciò che non habbia da essere in voi, sempre con tutto il cuore l'amarete; e specialmente in una particella del giorno non vi scorderà di ringratiarlo di tutti quei beneficij, c'havete da lui ricevuti, e pregarlo, che come clementissimo, voglia secondo il vostro meglio ( il che solo egli conosce,) per l'avvenir parimente alla vostra imperfettion provedere. L'altro precetto è, che doppo Iddio, vi siano sempre in grandissima riverenza il padre vostro, e la diviniss[ima] M[adonna] LAUDOMIA, honoratissima madre vostra, alla quale, se mai alla madre hebbe obligo chi si voglia, voi dovete averlo grandissimo; come a colei, che non solo come l'altre madri fanno, ha concorso a donarvi l'essere, e tal luce del mondo; ma ancora, per esser ella perfetta, e divina, è stato forza, ch'ella v'habbia fatto parte di tal perfettione, che nissun'altro, in qual si voglia tempo, ugual n'ottenne già mai. Al qual obligo s'aggiunge poi quel che dalla institution vi harà dato in quegli anni, che al governo di lei si convengano. Voi dunque come gratissimo, per sì divina madre, fortunatissimo divenuto, quella con ogni sorte di rispetto, &amp; amore sforzatevi d'osservare. Di questi due precetti dunque fatto forte, e securo, tempo è hormai, che alle virtù con la mia institution vi conduca.</p></div2>

<div2><head>CAPITOLO II</head>
<argument><p>Del numero delle virtù morali, &amp; del soggetto di quello. </p></argument>
<p>NEL primo libro (il quale, ancor che all'honoratissima vostra madre indrizzi, presuppongo nondimeno, che voi col tempo parimente legger dobbiate,) parlando della felicità dell'huomo, la qual è operatione secondo la virtù; mi ricordo haver detto doppo la divisione, ch'io feci delle potenze dell'anima, che dell'undeci virtù morali che pone Arist[otele] sola la giustitia nella volontà si ritruova; l'altre poi dattorno a gli affetti, et operationi, che derivano da questi effetti, consistano. Là onde acciò che meglio questa materia intendiate, dovete sapere, che la virtù morale, non solo si truova intorno a gli affetti intrinseci, ma ancora intorno all'operationi di fuora. Perciò che da retta ragion la virtù dependendo, intorno  a quel può cader la virtù, che da retta ragion si possa ordinare; la qual non solo gli affetti, ma le operationi ancor di fuora, ordina, e regge; come sono le distributioni, vendite, e simili, intorno a che la giustitia si truova. Delle dieci virtù poi, che ne restano; quattro ne sono dattorno a questi affetti, che nell'irascibile appetito riseggono; &amp; sei intorno a quegli altri, che nel concupiscibile sono posti in questo modo. Da gli affetti dell'irascibile, (l'oggetto del quale, è la cosa buona, o non buona, che ardua, e difficil sia) dalla cosa non buona futura, si causa il timore, e l'ardire in mezo de' quali la virtù della Fortezza consiste. Dalla presente poi, viene l'ira, il cui contrario in irascibilità si domanda, nel cui mezo la virtù della mansuetudine si ritruova. Ma dalla cosa buona parimente ardua, e futura, se tal cosa sarà buona quanto al ben'utile, come sono le ricchezze, &amp; simili, la virtù della Magnificenza ne verrà fuore ma se sarà buona quanto al bene honesto, la Magnanimità causarassi; &amp; così habbiamo quattro virtù intorno a gli affetti dell'irascibile. Intorno poi a quelli del concupiscibile (l'oggetto del quale è la cosa buona senza difficultà considerata) se tal cosa buona sarà dilettevole, la Temperanza, se utile, la Liberalità, se honesta, il desio dell'honore, produrransi; ma se tal cosa buona sarà rispetto ad altri, con i quali n'occorra di conversare, questo in tre modi puote accascare, secondo che in tre maniere, le parole, e l'operationi servano all'huomo. Conciosia che, o vero servano quanto al manifestar la verità delle cose, che occorrano, &amp; di qui nasce la virtù, che verità si domanda; o veramente ne servano ad una convenevole, &amp; honestamente lieta conversatione, che tra i virtuosi trovar si debba. &amp; qui è di mestieri quella virtù, che Affabilità domandiamo, o ver finalmente servano ad un honesto solazzo, &amp; faceta ricreation d'animo, che o burlando, o giuocando tra i buoni alle volte prender si suole; dove è di bisogno di quella virtù, che Eutropesia, o Urbanità, che noi vogliamo dire si domanda. E così habbiamo in fin qui, sei virtù dattorno a gli affetti del concupiscibile, le quali con le quattro dell'irascibile, &amp; con la giustitia, che nella volontà si ritruova, concludano il numero di undici virtù morali, ciascheduna delle quali, salvo la giustitia, in mezo di due vitij contrarij, è riposta, come nel trattar di ciascheduna diremo.</p></div2>

<div2><head>CAPITOLO III</head>
<argument><p>Come si produca nell'huomo la virtù. </p></argument>
<p>DELLA Prudenza, dovete sapere, ch'ella insiememente con l'altre virtù intellettuali, delle quali ho parlato nel primo libro, si generano nell'huomo per il più per dottrina, apprendendole da chi le insegna; et ho detto per il più, perché potria qualche volta accascare, che alcun'huomo fosse così ben dalla natura di perspicace, &amp; solerte ingegno dotato, che per sé stesso in alcuna scientia, trovando, et investigando, dotto venisse; ma questo di rado accasca, e come si sia, per l'acquisto delle scientie, di lungo tempo è mestieri, per haver nell'huomo la scientia, principio dal senso, &amp; dalla esperientia, che senza gran tempo haver non si puote. Ma le undeci virtù morali, che di sopra ho racconte, non si possano per dottrina principalmente acquistare. Conciosia che quantunque alcun per dottrina imparasse, che cosa, che sia giustitia, e non operasse secondo quella, non per questo havrebbe la giustitia acquistato essendo, che non per il sapere, e speculare, che cosa sia virtù, ma per operar secondo quella, l'huomo virtuoso si dee chiamare. Et che sia 'l vero, conosceremo molti, che haveranno perfetta intelligentia delle scientie morali, nondimeno vitiosamente operaranno. Per la qual cosa, non virtuosi per posseder quelle scientie ma scelerati per operar contra quelle, domandar doveransi. Per altra via dunque, che per dottrina, cercar si  debbano queste virtù morali, e tal via non è altro, che l'assuefarsi a quelle operationi, che simili alle virtuose, frequentate più volte, finalmente virtuose diventano, onde è da sapere, che tai virtù non sono in noi da natura, o contro natura, (come si può dire, che in parte siano le intellettuali, per esser da natura, la bontà dell'ingegno, &amp; discorso,) ma sono in potestà di ciascuno d'acquistarsi, per essere in tutti quelli, che stolti non siano (però che gli stolti non più huomini possano chiamarsi) una certa potenza naturale per riceverle. Et che tai virtù non siano in noi da natura, o contra natura, di qui si può vedere, che quelle cose, che o da natura, o contra natura sono, non è possibile, che per assuefarsi in contrario, si cangino già mai; come si vede d'una pietra, la quale per esser grave di natura, quantunque infinite volte in su si gittasse, non per questo, tal movimento da se giamai prenderebbe, dove, che in noi stessi proviamo, che alcun virtuoso, per cominciare ad assuefarsi a far male, a poco a poco vitioso si vedrà diventare; e per il contrario, un vitioso amico della virtù per l'assuefattion diverranne. Per la qual cosa, per venir alle cause, donde la moral virtù si produca; dico, che non d'altronde può nascere, che da operationi, che sien simili a quelle, che dalla virtù procedendo doppo virtuose diransi. Ma dirà forse alcuno, che non ragionevol gli paia, che le operationi le quali ancor non sono virtuose, possino la virtù generare, quasi che una cosa men degna sia causa d'una molto più degna. Appresso a questo, o cotali prime operationi, sono virtuose, o no. Se son virtuose, adunque già sarà la virtù generata; &amp; per questo non potran generarla. Se non son virtuose, è poco verisimile, che produchino la virtù, e conseguentemente le operationi virtuose, che dalla virtù poi seguiranno. A questi dubij rispondo, che quelle prime operationi donde nasce la virtù non sono virtuose, &amp; sono manco degne della virtù; nondimeno possano produrla; non per sola possanza loro, ma con l'aiuto della diritta ragione; la qual'è quella, che vincendo l'appetito, da poi ch'ella ha contrastato con quello, concorre al produr di essa virtù, come per essempio, havendo molte volte in noi contrastato la ragione con l'appetito, per ritenerlo, che nel piacer della gola non erri; et havendo, ancor che con gran fatica, ottenuto che da tal piacer si ritenga, vien finalmente la ragione con queste molte vittorie, ch'ella ha havute, a produr la virtù della Temperanza; per la qual cosa, noi dipoi per tal virtù, senza fatiga, anzi con diletto, da sì brutto piacer ci asterremo, di maniera, che quelle astinentie di prima, ancor che le siano simili a quelle dipoi, nondimeno, per esser quelle prime con fatica, &amp; dolore, &amp; queste altre con piacere operate, ne segue, che queste sole, &amp; non quelle possino virtù domandare. Conciosia che nissuna operatione, virtuosa si chiama, che volentieri, &amp; con diletto, non si operi. Concluder dunque potiamo, che le buone operationi, ancor che con fatiga, &amp; con alquanto di difficultà da prima si faccino, nondimeno lungamente frequentate, vengano alla fine, diventando dolci, &amp; agevoli, a produr la virtù. Conciosia che noi veggiamo apertamente che per il contrario, le male operationi corrompano i buoni costumi, come si vede nell'arti; che per continuar alcun poniam caso di scrivere, o pinger male, si corrompe in lui quella facultà, c'havea di scrivere, o pinger bene. Là onde tornando a proposito della virtù, di grandissima importanza è l'assuefarsi da piccolo a ben'operare; sì per poter acquistare la virtù, &amp; sì ancora per non acquistar operando male, qualche habito vitioso, il quale ad ogni habito virtuoso impedisca il camino. Il che conoscendo io, con ogni ingegno sforzato mi sono, di persuadere di sopra nel secondo  libro, all'honoratissima vostra madre Mad[onna] LAUDOMIA, che quasi fin dalle fascie vi assuefacesse, secondo che di mano in mano l'età comportava, a quelle operationi, che alle virtù giovamento recar potessero. Conciosia, che quantunque un fanciullo operasse in tal guisa, o per persuasioni, o minaccie, o timore, senza piacere alcuno, nondimeno in tutti i modi, tali operationi grandissimo frutto partoriranno. Il che non dubito, che in noi non habbia a seguire, havendo sì prudente, e saggia madre, che quando io ben di sopra non l'havesse avvertita, per sé stessa a tutto questo harebbe havuto riguardo, come quella, che meglio di me conosce, &amp; discerne. Havete dunque inteso fin qui, come le virtù morali, per le frequenti, &amp; spesse loro operationi, si producano in noi. Segue, che quali debbano esser tali operationi, che sono causa di virtù vi dimostri.</p></div2>

<div2><head>CAPITOLO IV</head>
<argument><p>Quali siano le operationi, che producano la virtù. </p></argument>
<p>ESSENDO le scientie morali, non come l'altre scientie, per solo speculare introdotte, ma per le istesse operationi, conciosia che non per sapere, che cosa sia il bene operare, ma per ben'operare, in tali scientie essercitar ci debbiamo; di qui è, che fa di mestieri di saper minutamente quali sieno quell'attioni, che ne pon far la virtù guadagnare, dico minutamente secondo, che comporta il soggetto di tai scientie. Conciosia che consistendo quelle, non intorno alle cose della natura, che ordinatissime sono, ma dattorno alle operationi dell'huomo, che dependendo dal suo volere, possano ugualmente essere, e non essere, e per questo, variabili si ritrovano, è necessario, che di tai cose non se ne possa parlare, con quella vera scientia, e con quella certa fermezza, che delle cose della Natura parlar si puote; e maggiormente perché, come dice Eustratio, le attioni dell'huomo, non solo possano ricever varietà per causa del tempo; essendo che altrimenti si debba operare in un tempo, che in un'altro non si dee fare; ma ancora ciò n'accade per i diversi gradi delle persone, con le quali conversando convien d'operare. Conciosia che altre operationi ci si richiegano verso gli amici, altre verso gl'inimici, altre in fortuna prospera, altre in contraria, altre in gioventù, altre in vecchiezza; e 'l simile dico di molti altri rispetti. Varie dunque sono l'operationi dell'huomo, dove che quelle della natura, sono il più delle volte, in una guisa ordinate. Onde, come ho detto, non si può di tali attioni nelle scienze morali, dar perfetta certezza d'ogni minima cosa, per i molti diversi casi, che possano far tai cose mutabili, i quai casi fa di mestieri che da dritta ragione siano quando l'occorreno, finalmente regolati, e considerati. Nondimeno, non per questo hanno da mancare morali scrittori, di darne quella manco imperfetta notitia che possano. E ciò parimente in questi libri ho in animo di fare io. Tornando dunque a quelle operationi, che ne pon fare la virtù guadagnare, dico che due conditioni hanno d'havere. La prima è, che siano fatte secondo la dritta ragione, cioè secondo che la ragione, ne detta, &amp; dimostra. Conciosia ch'io v'ho già detto, che la ragione in ciascheduno che stolto non sia, sempre detta, &amp; invita al ben fare. Che cosa sia questa dritta ragione, di sotto ragionaremo, quando della prudentia regina delle virtù, trattarassi. L'altra conditione è, che dette operationi che hanno da produr la virtù, sieno sempre commensurate da un mezo che sia tra la mancanza e 'l superfluo di quegli affetti, intorno a i quali le virtù consistano, come di sopra vi ho detto. E che sia il vero che la virtù in tai mezi conservasi, di qui conoscer si può, che da gli estremi corromper si vede. Et per far questa cosa più chiara, potiamo pigliar l'essempio d'alcuna cosa della natura, come poniamo caso del vigor corporale, il quale, sì come per soverchia fatica superato, rimane, così per il troppo otio, marcendosi il corpo nella pigritia, vien a mancar molte volte, come ancor si vede della sanità corporale, la qual, non solo per il soverchio cibo, ma per il mancamento di quello corromper veggiamo; dove che per il nutrimento, che né troppo, né poco sia, si conserva. Il medesimo affermar potiamo delle buone operationi, che appartengano all'animo; conciosia che per gli estremi del troppo, et del poco corrompansi, &amp; per i mezi nella propria bontà si conservano, come per essempio diremo, che sì come la virtù della temperanza corromparassi, quando ad ogni piacere, senza ritenimento alcun ci daremo, in che consiste il vitio dell'intemperanza; e quando ancor'ogni sorte di piacer fuggiremo, in che è posto il vitio dell'insensibilità; così ancora quando operaremo in questo mezo seguendo i piaceri che si convengano, e fuggendo quelli che non convengano; tal virtù della temperanza conservaremo. E 'l medesimo dico dell'altre virtù, le quali solo si guadagnaranno per quelle operationi, che nel mezo di due vitij contrarij consisteranno. E se ben queste tali operationi, prima che generino la virtù, e con fatica, &amp; con dispiacere  si operaranno; nondimeno a poco a poco, manco sempre dispiacendo, finalmente produrranno la virtù; &amp; allora non solo senza dispiacere, ma con gran diletto si produrranno. Onde ne segue che la virtù tali operationi produce, da' quali ella è nata; come si vede nelle cose naturali,  che per il nutrirsi a poco a poco l'huomo di molto cibo, si fa il corpo robusto; il quale, come è robusto, parimente è forza, che di molto cibo si pasca; così delle virtù dell'anima avviene, che a poco a poco astenutosi l'huomo, poniamo caso, de i piacer della gola, finalmente divenuto poi temperato, da tai piaceri ancora asterrassi. Ma in questo son differenti le operationi che producano la virtù, da quelle che dalla virtù son produtte, che quelle prime son fatte con qualche fatica, &amp; con qualche contrasto della ragione con l'appetito, dove che quelle, che seguano poi, senz'alcun contrasto, o fatica, anzi con diletto a voglia della ragione sono operate. Or quanto oltre debbino procedere queste tali buone operationi, a volere, che generino la virtù, non si può con un certo dissegnato numero determinare. Conciosia che essendo gli huomini variamente disposti, et inclinati all'acquisto delle virtù, di maniera, che alcuni più presti, altri più tardi si ritruovano per il guadagno di quelle; ne segue che non si possa assegnare in tali operationi un numero di quelle, che sia il medesimo a tutti. É necessario adunque a voler conoscer quando a bastanza saranno state quelle operationi a produr la virtù; d'havere un segno, che faccia fede, che l'habito virtuoso sia già conquistato. Né più chiaro, e più certo segno per conoscer tal cosa imaginar si potea, che quel, che pone Aristotele; &amp; è il diletto del ben'operare. Conciosia che allora potrà dirsi, che colui, che nelle buone operationi di qualche virtù s'essercita, virtuoso secondo quell'istessa virtù sia divenuto; quando egli non più con fatica, e con difficultà, anzi con diletto,  e senz'alcun contrasto con l'appetito; tali operationi produr vedrassi. Questo è segno certissimo della virtù; essendo che la virtù intorno al diletto, et alla contristatione consister debba; al diletto cioè da poi che è generata; &amp; alla contristatione, in quel tempo che la si genera. Onde se vedremo che alcuno da i piaceri della gola si astenga; se  ciò fa con diletto, dir potremo che la virtù della temperanza habbia acquistato, &amp; se tal'astinenza fa con qualche contristatione, e fatiga; segno è, che la detta virtù non possiede, ma è in via per haverla; e 'l simil dico della fortezza, e dell'altre. E tutto questo accade, però che le attioni morali intorno (come ho detto) al diletto, &amp; al dolor si ritruovano. Conciosia che per il diletto di quel, che conviene, e per il dolor di quel, che non deesi, vien la virtù germogliando, e per il contrario dal diletto di quel, che non si conviene, e dal dolor di quel, che si debba, tutti i vitij hanno origine, il che non d'altronde nasce, se non per esser tai virtù fondate, in quegli affetti, che nell'appetito si truovano; a i quali è forza sempre che o diletto segua, o dolore. Per la qual cosa, prudentissimamente consigliava Platone, che i fanciulli fossero assuefatti a dilettarsi di quel, che conviensi, &amp; del contrario a dolersi. A questo ancor poi si può conoscere, che tutte le virtù, &amp; i vitij intorno al dolore, &amp; al diletto consistano, che le punitioni, e le pene, che a gli scelerati si danno, sempre per sanare un contrario con l'altro, son con dolore, quasi che le loro sceleranze, nascessero dal diletto, che di quelle prendevano; senza che di qui parimente questo istesso si può vedere, che tutti gli affetti, il diletto è naturalissimo all'huomo, che fin dal suo nascimento prima ad ogni altro affetto, porta seco il diletto, &amp; conseguentemente il dolore come contrario. Là onde è convenevol cosa, che la virtù principalmente consista, intorno a questo medesimo affetto, dovendo ella dominare gli affetti nostri, e tanto più un che l'altro, quanto per esser più naturale, più sta in pericolo, et ha di freno di mestieri. Per la qual cosa concludere hormai potiamo, che consistendo la virtù e 'l vitio, intorno al diletto, et dolore, con ogni sforzo (Alessandro amatissimo) dovete in questa età di cui parlo al presente, sì come nell'altre passate, essercitarvi a prender diletto di quel che ben fatto, et contristarvi del suo contrario, seguendo in quelle buone operationi, ch'io so certo che dalla virtuosissima vostra madre M[adonna] LAUDOMIA, ne i primi vostri anni apprese n'havrete. Rendendovi certo, che prima forse che arriviate al terzo dell'età vostra, cominciando a sentir diletto grandissimo di cotali operationi; potrete esser chiaro che virtuoso divenuto sarete; il che molto più stimar doverete, che lo imperio di tutto 'l mondo; essendo maggior dominio il reggere sé stesso, che governar l'universo. Ma forse da quel che vi ho detto di sopra, affermando che dall'operation virtuose si genera la virtù; poniamo caso dall'operar temperatamente si produce la temperanza, potrebbe in voi nascer dubbio. Conciosia che se colui che opera temperatamente, temperato diviene, ne segue che innanzi che fusse temperato havesse la temperanza, essendo che se non possedesse la temperanza, temperatamente non operarebbe. Sì come ancor dell'arte avviene, che nissuno può ben'operare (poniamo caso) nella Pittura, se Pittore prima non sia per solutione di questo dubbio dovete sapere, che non accade nell'arte come nella virtù; peroché quelle cose, che vengano dall'arte, non hanno di mestieri d'altra perfettione, che di quella che in esse cose operate, si può ritrovare. Ma quelle operationi che dal voler nostro dependano, non hanno sol di mestieri di essere buone in sé stesse, poniamo caso di esser giuste, o temperate, ma è necessario che da persona giusta, &amp; temperata procedino. Percioché tre cose nelle sue operationi son di mestieri a colui, che debba virtuoso chiamarsi, prima che conosca l'operation sua esser virtuosa; poniamo caso temperata, e dipoi che gli elega tal'operatione, per cagione di esser virtuoso, poniamo caso, temperato, e non per qual si voglia altra causa, e finalmente si ricerca, che in tal'opera tione, con animo fermo, e costante, e con diletto perseveri. Di queste tre cose, nell'arti, la prima solo richiede; cio è che colui, che opera non sia ignorante di quel, che gli opera, dell'altre due poi non si cura. Di maniera, che colui, che ha l'arte della Pittura, pinga o no pinga, sempre Pittor chiamarassi. Dove che nel virtuoso per il contrario, più che altro la buona elettione, e continua perseveranza nell'operare si ricerca; talché il sapere operar virtuosamente, poco, o niente si debba stimare. Né per questo si potrà mai domandar'alcun virtuoso, se tale scientia non mette in opera, operando secondo quelle conditioni, che poco di sopra vi ho dette. Onde da Arist[otele] è assomigliato colui che specula, e filosofa nelle scientie morali, &amp; non opera secondo quelle, ad un'infermo, che intende quel, che dice il medico, et non eseguisce i precetti di quello; talché sì come un tal'infermo, non diverrà per questo mai sano; così il vitioso che è infermo dell'animo, se solo specularà, e non operarà, non sanarà l'anima con la virtù. Un'operatione dunque virtuosa, in due modi intender si puote. In un modo, ch'ella sia quella che da un'huomo virtuoso si soglia operare; poniamo caso, un'operatione temperata, dirassi quella che è simile, a quelle che uno temperato operarebbe; &amp; in questo modo, quelle operationi, che per l'acquisto della temperanza, innanzi a quella si fanno, son temperate, ma non son fatte da persona temperata, per non esservi tutte le conditioni, mancandovi la perseverantia e 'l diletto; ma ben son'utili al far acquistar la temperanza, come v'ho detto. In un altro modo si può intendere un'operation virtuosa, o temperata, quando non solo è tale, qual suole operarsi dal temperato; ma ancora è operata da chi la temperanza possega; e questa è quella, che ha tutte le sue conditioni; nata dalla virtù, che da quelle prime operationi fu prodotta. Habbiamo dunque fin qui, da' quali operationi virtuose, si genera la virtù le quali habbiamo detto esser quelle, che nel mezo tra l'eccesso, &amp; la mancanza de gli affetti dell'appetito consistano, regolati dalla dritta ragione, della quale al suo luogo ragionaremo.</p></div2>

<div2><head>CAPITOLO V</head>
<argument><p>Che cosa sia la virtù. </p></argument>
<p>SAPUTO fin qui, quai siano quelle operationi, che generano la virtù, segue che noi veggiamo, che cosa sia questa virtù, e perché già habbiamo più volte detto, che dalla virtù procedendo l'operationi virtuose; talmente che ella è principio di quelle; ne segue che ella sia, o potenza dell'anima, o affetto, o habito. Conciosia che altri principij, che proprij siano, delle nostre operationi non sono in noi. Per gli affetti intendo io, (sì come di sopra a longo nel primo libro ho trattato) quali sono, nell'appetito concupiscibile; l'amore, l'odio, il desiderio, la fuga, l'allegrezza, e la tristezza, e nell'irascibile la speranza, la disperatione, il timore, l'ardire, l'ira, l'invidia, la misericordia, la gelosia, l'indegnatione simili; dei quali minutamente ho parlato nel primo libro, assegnando donde ciascuno si generi, &amp; altre cose simili intorno a questo. Or che la virtù non possa essere alcun'effetto, a questo si può conoscere, che per le virtù, &amp; per i vitij, deve l'huomo, o buono, o reo, domandarsi, ma per tali affetti non già Conciosia che per temere, o non temere, o simili, non debba l'huomo, o buono, o reo nominarsi, ma solamente per temere, o non temere, quel che si debba, o non si debba, può tal nome acquistarsi. Onde non per amare, o temere assolutamente, lode o biasmo si merita, ma per amare, e temere quel, che conviensi, o non conviensi, lodati o biasmati veniamo. Oltra di questo molte volte desideriamo, odiamo, ci adiriamo, &amp; simili, senza elettione, cioè senza che doppo alquanto di discorso giudichiamo, &amp; eleggiamo di così fare, dove che la virtù non può mai esser senza elettione, per esser com'ho detto di sopra, la elettione una delle conditioni, che alle virtuose operationi si convengano. Per la qual cosa concluder puossi, che la virtù affetto non sia. Parimente è agevol cosa a vedere, che non può essere alcuna potenza dell'anima, come sarebbe la irascibile, o concupiscibile, o simili. Conciosia che per poter noi di desiderio, o d'ira infiammarci, non veniamo a meritar né biasmo né loda, sì come della virtù, e del vitio avviene. Non essendo dunque la virtù né affetto né potenza, resta per la divisione già fatta, che habito si domandi; per il quale ci disponiamo, o bene, o male, intorno a gli affetti di sopra assegnati. Là onde questo habito che virtù si domanda debba esser tale che non solo renda buono il soggetto in cui si ritruova, cioè l'huomo istesso, ma ancora l'operatione che da quel nasce. Conciosia che in tutte le cose, così volontarie, ma ancor naturali, la lor virtù non solamente loro istesse ma le loro operationi rende perfette, sì come la virtù visiva, insieme l'occhio stesso, et la operatione di quello, che è la visione rende perfetta. Il medesimo dunque debba far la virtù dell'huomo, rendendo con esso insieme le operationi sue parimente perfette. La qual cosa per conoscere come agevolmente si debba fare, è da sapere, che in tutte le cose, che divisibili siano, si può trovare il più, il manco, &amp; l'uguale, e questo in due modi, o assolutamente, o in rispetto ad alcun'altra cosa; quel, ch'è assolutamente, in ogni caso, &amp; in ogni tempo e un medesimo; come sarebbe per essempio, se 'l numero di dieci fosse troppo, e quel di due poco fosse; il numero di sei assolutamente sarebbe il mezo di quelli, considerandolo secondo se, non in rispetto ad alcuna cosa; ma se noi lo considerassemo rispetto ad altra cosa, allora il mezo, secondo diversi rispetti sarà egli parimente diverso. Poniamo caso, se dieci miglia d'essercitio ad una infirmità sarà troppo, e due miglia sia poco, non per questo a quella medesima infirmità, saranno sempre sei miglia il mezo, però che per le diverse complessioni de gli huomini, ad alcuni sei miglia saranno troppe, et ad altri sien poche; e questo si domanda mezo geometrico, il quale in ogni arte con diligenza si cerca. Onde in proverbio si dice, per mostrare una cosa perfetta, che non se le può aggiunger, né torre; il quale mezo geometrico, applicando alla virtù, dico che intorno a gli affetti dell'anima nostra, tra il troppo, e 'l poco di quegli, in quel mezo consiste; non assolutamente, ma in rispetto. Conciosia che essendo diversissimi gli stati, et le conditioni de gli huomini, &amp; varij tempi, &amp; occasion d'operare occorrendo; è forza che parimente questi mezi, ne' quali la virtù tiene il seggio, geometricamente, cioè respettivamente s'intendino. Le virtù dunque, che intorno agli affetti consistano, ne' quali il troppo, il poco, e 'l mezo si truova, nel mezo di essi consister debbano. Conciosia che potendosi amare, temere, dilettarsi, e simili, vitiosamente, così per il troppo come ancor per il poco, la virtù sola è quella, che nel mezo ponendosi, ne fa amare, &amp; temere, non più né manco, che far si debba; ma solamente, quanto, e quando, &amp; in che parte convenga. Oltra, che per essere il vero acquisto della virtù, difficile assai; più giusta cosa è, che nel mezo consista che ne gli estremi; essendo che sempre e più difficil di ritrovarsi il mezo d'alcuna cosa, che gli estremi non sono, però che il mezo consiste in un punto, e gli estremi in allontanarsi da quel punto. La qual cosa è molto più facile, che 'l trovar quel punto non è, per essere i discostamenti infiniti, dove che 'l mezo indivisibil rimane; e come dice Pitagora, il bene è finito, e 'l male infinito; il ben fare in un sol modo s'acquista, e nel mal fare in infiniti modi s'incorre. Per la qual cosa tenendo per certo, che la mancanza e 'l superfluo, o vero il troppo e 'l poco, al vitio sol s'appartenga, e solo il mezo alla virtù ne rimanga, potremo concludere apertamente, che diffiniendo la virtù s'habbia a dire, ch'ella sia un habito con elettione, il quale in un mezo consiste rispetto a noi, secondo che da dritta ragione sarà giudicato. Et è d'avvertire, che la virtù morale consiste nel mezo intorno a quegli affetti, in cui si ritruova tal mezo; questo dico però che con tutti gli affetti, &amp; atti dell'huomo possano ricever mediocrità, nella quale virtù sia riposta. Conciosia che la malevolenza, l'invidia, il furto, l'homicidio, e simili, non si possano a mezo alcuno ridure, che lodevol sia mai; anzi in qualunque modo si considerino, sempre vitij, e sempre biasmevoli trovaransi, &amp; il simile dico di quei vitij, che eccessi, o mancanze già sono; sì come sono la timidità, l'avaritia, la prodigalità, &amp; simili; conciosia che le mancanze, &amp; gli eccessi, non possano in altri mezi partirsi, per essere essi gli estremi, che rachiudono i mezi dove la virtù si ripara; i quali mezi parimente, in altri estremi, o altri mezi, divider non si deono. Habbiamo dunque veduto fin qui, in che consista la virtù morale, &amp; che cosa la sia; di quelle virtù dico, che intorno a gli affetti nostri sono poste.</p></div2>

<div2><head>CAPITOLO VI</head>
<argument><p>Di ciascheduna virtù morale, alquanto in commune. </p></argument>
<p>POSCIA che habbiamo dimostrato donde si generi la virtù morale, et che cosa la sia, non sarà fuor di proposito, prima che a trattar di ciascheduna specialmente veniamo, di raccontarle al presente alquanto in universale. Intorno a gli affetti dunque, che nell'irascibile appetito sono posti, habbiamo già detto, che quattro virtù si  truovano; la Fortezza, la Mansuetudine, la Magnanimità, e la Magnificenza; &amp; sei ne gli affetti del Concupiù scibile, che sono la Temperanza, la Liberalità, il Desio dell'honore, l'Affabilità, la Verità, e l'Urbanità La fortezza adunque è una certa mediocrità intorno al timore, e l'ardire; de gli estremi della quale, a coloro, che eccedino in non temere, per esser rarissimi, non è stato ancor dato il nome; come è molti altri vitij parimente. Coloro poi, che eccedano nel confidarsi, audaci si chiamano; ma chi troppo teme, e poco confidasi, timido si domanda. La Temperanza, intorno al piacere e 'l dolore, è ancor essa, una mediocrità; intorno dico a quel piacere, o dolore, che corporal sia; e massimamente intendo del gusto, &amp; del tatto; nel qual piacere, chi eccede nel troppo, intemperato si chiama; ma chi nel poco, cioè manco ne prende, e lo cura, che non conviensi, non ha nome, che proprio sia; per esser tal vitio rarissimo, per la inclinatione, che ha l'huomo naturalmente a simil piaceri. É ben vero che da Aristotele, è chiamato un simil vitioso insensato. La Liberalità è parimente mediocrità, intorno alle ricchezze, quanto al ricevere, o dare s'appartiene, de i cui estremi, l'ecceder nel troppo dare, e poco ricevere, Prodigalità si domanda; dove che per il contrario, per eccedere nel troppo ricevere, e poco dare, ne vien l'huomo avaro domandato. Ma perché il conservare, &amp; spender delle ricchezze, in due modi n'occorre; o vero nelle spese ordinarie, che n'accascano di giorno in giorno, o veramente in alcune grandissime spese, e sontuosi apparati, che di rado per qualche spetial occasione avvengano; di qui è, che intorno a queste spese importanti ne sorge un'altra virtù, e mediocrità, che Magnificenza si chiama; i cui estremi, quantunque siano senza nome, nondimeno non allontanandoci da i nomi, che lor pone Aristotele, potiam dire, che l'eccesso in troppo, disperdimento, e in poco, meschinezza si possa dire; come al suo luogo dimostraremo, però che nel seguente libro più minutamente di ciascheduna di queste virtù trattaremo. É differente adunque il Liberal dal Magnifico, non intorno al soggetto, perché ciaschedun di loro le ricchezze considera; ma il Liberale quanto alle spese minori, e continue, et il Magnifico alle maggiori, &amp; di rado. Parimente intorno all'honore  quel medesimo, che delle ricchezze avviene; cioè, che si possa come importante, e di gran momento, &amp; ancor come minore, et di manco importanza considerare. In questa guisa, cio è in considerarlo come manco importante; quella mediocrità che intorno ad esso si truova, Desio d'honor si domanda; gli estremi del quale, quel che eccede nel troppo, Ambitione, &amp; nel poco, disprezzamento  d'honor chiamaremo. Ma intorno a quell'honore più importante, di più momento. Magnanimità la virtù, &amp; fumosità, o ver Fasto il vitio del troppo, &amp; Pusillanimità quel del poco, domandaremo. Intorno all'ira poi, la mediocrità Mansuetudine è detta, e l'eccesso del troppo Iracundia, e del poco privation d'ira si chiama. Sono appresso a queste virtù, c'habbiamo dette, tre altre mediocrità, le quali quantunque in un certo modo siano simili tra di loro, nondimeno differenti sono poi. Conciosia che benché ciascuna di quelle, intorno ad alcune attioni consiste, che nel conversar si convenghino, nondimeno in questo sono poi diverse, che l'una il vero abbracciando, secondo quello, le parole, e l'attioni va regolando; de' cui estremi, quello che 'l vero col troppo eccede, Vantamento, e quel, che col poco, Dissimulation si domanda. L'altra virtù, per consistere in una certa giocondità, et ricreation d'animo, che conversando con gli huomini virtuosi sogliano insieme più gliarsi, Urbanità chiamar puossi; la qual chi eccede col troppo Buffone, e chi col poco Rustico si può dire. Resta la terza di queste simili virtù, ch'io dico; la qual consiste intorno al saper conversar communemente dove venga  occasione, e tal mediocrità Affabilità si domanda; la qual chi col troppo n'eccede, Adulatore, e chi col poco, molesto, e sgratiato domandar convenevolmente potrassi. Sono alcun'altre mediocrità, che virtù non si chiamano, per esser più tosto affetti, che habiti; come la verecundia in mezo all'attonitezza, o ver pavidezza, &amp; alla sfacciataggine. La Indignatione ancora, che Nemesi si chiama, in mezo all'invidia, &amp; alla malevolentia consiste; delle quali più di sotto alcune cose diremo. Habbiamo dunque fin qui dieci virtù morali, che intorno a gli affetti dell'Appetito sensitivo consistano. Resta la Giustitia, che nella Volontà, &amp; Prudentia, che nell'intelletto è riposta; delle quali al suo luogo distintamente diremo.</p></div2>

<div2><head>CAPITOLO VII</head>
<argument><p>Della contrarietà delle virtù co i vitij e de' vitij tra loro. </p></argument>
<p>CONCIOSIA che le dette virtù in mezo a due  vitij si truovino, l'uno de' quali dall'ecceder nel troppo, e l'altro nel poco procede, ne segue, che non manco le virtù ad ogni lor vitio s'oppongano, che si faccino parimente i lor vitij tra loro, però che sì come una medesima quantità, se si considera in rispetto ad una maggiore, minor di quella può dirsi, e per il contrario maggiore, se in rispetto di una minor prenderassi così una virtù, se all'eccesso del troppo sarà comparata, quasi mancanza si potrà dire; et all'eccesso del poco, avanzamento potrà chiamarsi. Poniamo caso il forte rispetto all'audace, participa di timidità, e rispetto al timido in un certo modo audace può dirsi. Et il medesimo dico dell'altre virtù rispetto a i loro estremi. Onde ne nasce, che coloro, che vitiosi sono, sempre alla virtù pongano il nome del vitio contrario al loro. Come poniamo caso l'Avaro, per ricoprire il suo vitio, il liberal chiama prodigo, et il prodigo avaro lo domanda; e il simil dico de gli altri. Ancor che dunque la virtù a quei vitij, che la circondano, opposta sia; nondimeno, molto maggiore è la oppositione di detti vitij tra loro; conciosia, che gli estremi ritenghino qualche somiglianza col mezo; per esser'il mezo in un certo modo composto di quelli; dove, che tra loro i medesimi estremi dissimigliantissimi sono. Et è d'avvertire, che quantunque la virtù sia a i suoi estremi vitij contraria; nondimeno sempre all'uno più, che all'altro si oppone; alcuna più all'eccesso del troppo, &amp; alcune a quel del poco opponendosi; come per essempio si può veder nella Fortezza, la quale più alla timidità si oppone, che all'audacia non fa; e la Temperanza manco alla insensibilità, che all'intemperanza è contraria; la qual cosa non d'altronde deriva, se non per haver noi più inclinatione, ad un'estremo, che all'altro. Onde la virtù sempre fa di mestieri, che più si opponga a quel vitio estremo al quale inclinati più siamo; come per essempio, per esser la maggior parte de gli huomini amici de i diletti corporei, e rarissimi coloro, che nemici ne siano; per questo è forza, che la Temperanza più si opponga all'intemperanza, che all'insensibilità; però che più debba la virtù inimicar quei vitij, ne i quali più facilmente siamo, per incorrere.</p></div2>

<div2><head>CAPITOLO VIII</head>
<argument><p>Per la qual via si possa ritrovar il mezo dove consiste la Virtù. </p></argument>
<p>DA quelle cose, che si son dette fin qui, facilmente si può vedere, quanto difficil sia di trovare, la virtù; e con quanta agevolezza per il contrario i vitij trovar si possino; però che consistendo essa virtù nel mezo quasi nel centro d'un circolo; &amp; i vitij in ogni parte fuor di quel centro; non è dubbio alcuno, che sì come molto più fatiga in un circulo sarà sempre, di ritruovar quel punto, che è sol'uno, che de gli altri infiniti non sarà mai; così molto più facile fia sempre del vitio amico, che della virtù divenire; però che agevolissima cosa è, lo spendere, il temere, l'adirarsi, e simili; ma difficilissimo poi lo spendere, temere, e simili, quanto conviensi, dove, con chi, quando, et in che modo ciò far si debba. Conciosia, che  queste conditioni una sola maniera di ben fare ne determinano; della quale, chi o col manco, o col più si diparte, nel vitio subito incorre. Là onde essendo il trovamento della  virtù sì difficile per riparar in parte a questa difficultà, due rimedij, o ver vie di trovarla insegna Aristotele. La prima è, che dovendo l'huomo, per trovar il mezo dove consiste la virtù, fuggir da ciascun de gli estremi, avvertisca sempre di fuggir prima quello estremo, che alla virtù più si oppone; però che già v'ho detto, che sempre di due estremi, alla virtù un più, che l'altro è contrario. Da questo dunque incominciar debba, et finalmente dall'altro, poniam caso, per diventar temperato, prima la Intemperanza, che la insensibilità fuggir dobbiamo, per esser quella maggior vitio di questa, dalla qual facil cosa ci fia poi di scampare. L'altra via, o ver rimedio è, che sempre ci sforziamo di fuggire piú quel vitio al qual inclinati più siamo, e per conoscer dove habbiamo inclination maggiore, fa di mestieri d'avvertire, in qual cosa sentiamo più diletto; però che dove più sensibilmente ci dilettiamo, segno è, che quivi inclinati per natura o per consuetudine più siamo. Là onde colui, che diletto prende di consumare le ricchezze, segno è, che più alla Prodigalità, che all'Avaritia, inclinato si truova. Onde per voler venire alla virtù della Liberalità; fa di mestieri, che più si guardi d'esser Prodigo, che avaro; cio è, che più si assuefaccia a ritener le ricchezze, che al consumarle. Et il contrario farà colui, che dilettandosi nel tenerle, sarà inclinato all'Avaritia, dalla quale debba incominciarsi a partire per venire alla Liberalità, assuefacendosi non a ritenere le ricchezze, però che a questo è inclinato; ma a spenderle come è quella cosa, che più gli fia difficile di fare. E 'l simigliante dico de gli altri vitij per l'acquisto dell'altre virtù, ch'io v'ho detto, per il guadagno delle quali fa di mestieri di far come fanno coloro, che vogliano ridurre un legno torto a drittezza, cominciando a piegarlo dalla parte contraria alla sua tortezza, non che voglino che in quella guisa torto rimanga, ma ciò fanno per assuefarlo al contrario di quello, che gli ha da natura, o dal caso, accioché finalmente dritto divenga, secondo la qual somiglianza, dobbiamo da quel vitio al qual siamo più inclinati, piegarci al vitio contrario, non restare in quello, ma accioché in tal guisa, finalmente la virtù ritruoviamo. E per far questo pone Aristotele uno avvertimento universale; &amp; è, che più, che ad altra cosa, dobbiamo sempre haver l'occhio a i piaceri corporali, i quali per esser noi naturalmente inclinati al diletto, sono i più forti nemici, che habbiamo; di maniera, che non potiamo sì poco tempo far con essi dimora, che per il contrasto grandissimo, che fanno con la ragione, inveschiati, e macchiati non rimaniamo. Onde è forza, che colui, che virtuoso vuol diventare, con ogni sforzo di non restar preda di tai piaceri avvertisca i quali non solo gli torrieno, che alcuna virtù posseder non potesse; ma ancora a vita ferina in poco tempo lo condurrieno. Con queste adunque, et simili avvertenze, (Alessandro amatissimo) vincer potendo ogni difficultà, finalmente aiutandone Iddio, virtuoso diventarete, avvertendovi ancora, che quantunque io habbia di sopra affermato, che la virtù consiste in un punto, questo tal punto nondimeno, non si ha da intendere matematicalmente indivisibile in tutto; ma ha una certa poca di larghezza, nella qual chi si trova, virtuoso può domandarsi, e massimamente, che per  essere infiniti i rispetti, e le conditioni, che possano le operationi dell'huomo in varij modi determinare; impossibil cosa sarebbe il voler di tutti questi rispetti trattare; assegnando a ciascheduno, quai debbino esser le operationi che virtuose si chiamino. Onde è forza che tal dispositione al giuditio dell'huomo prudente si lasci; il qual con la ragione, secondo le varie occasioni che n'accadino, determini, come, quando, in che modo, dove, con chi, e simili altre conditioni, che nell'operationi virtuose si ricercano di ritrovarsi; come meglio diremo, quando della prudenza ragionarassi.</p></div2>

<div2><head>CAPITOLO IX</head>
<argument><p>Quali siano le operationi violente, quai fate per ignoranza, &amp; quai spontanee. </p></argument>
<p>PRIMA ch'io venga a trattar di ciascheduna virtù particolarmente, fa di mestieri che d'alcuni principij, che son necessarij a fare, che una operatione sia virtuosa, alcune cose ragioni. Conciosia che a volere che una operatione nostra proceda da virtù, bisogna che habbia quattro conditioni, che sia spontanea, consulta, eletta, e finalmente voluta. Là onde parimente ciascheduna di queste quattro conditioni, è necessario ch'io vi dichiari. Et prima dello spontaneo parlando dovete sapere, che in due modi può occorrere; che alcuna operatione non spontanea si possa dire; o per violenza, o per ignoranza. Violenta parimente in due modi una operatione può chiamarsi; in un modo quando è totalmente da violenza causata, come saria quando alcuno contra sua voglia un'homicidio facesse, per essergli per forza posta l'arme in mano, e mosso da altri il braccio a tal colpo. In un'altro modo, può esser l'operatione violenta non totalmente, ma in qualche parte; come saria quando alcuno veggendosi necessitato, o di morire, o di fare un homicidio, per tema della propria morte, contra sua voglia, quell'homicidio commetta; come avviene parimente a coloro, che trovandosi in mare tempestoso per salute della vita contra lor voglia eglino stessi la loro ricchezza buttano in acqua. Queste tali operationi, ancor che in un certo modo si possino dire violente, &amp; fatte per forza; nondimeno in qualche parte ci concorre il voler di chi opera. Conciosia che essendo in quelli che l'operano, il principio di tali attioni, non si possano dir violente assolute. Et che sia il vero; se eglino pur non havessero voluto operare, era in poter loro di lassarsi amazzare, &amp; sommergere. Onde tal violenza, è non assoluta, ma conditionata; &amp; a questo si può vedere, che molti sono, che per tali operationi violente, alcuna volta, o biasmo, o lode n'acquistano; come farieno coloro, i quali per non tradir la padria per le minaccie di chi la promette loro se no 'l fanno; più tosto la morte aspettano, che far lo voglino. La qual'operatione d'aspettar la morte per non tradir la padria, lode grandissima merita; e nondimeno violenta può dirsi. Conciosia che questi tali se fusse lor possibile stato, havrieno voluto senza tradir la padria, la vita non perdere. Per la qual cosa ne segue che coloro, che violentati un minor male elegano per fuggire un maggiore, lodati grandemente ne sono, &amp; biasimati per il contrario. Senza che molte volte accade, che per alcun'operationi in tal modo violentate, ancor che buone non sieno; nondimeno perdono se gli concede, come faria quando alcuno per fuggir di perdere un braccio, dicesse alcuna bugia di non molta importanza; nel qual caso, non è dubio, che ciascun direbbe che escusatione, &amp; perdon meritasse. Il che non accaderia, se tali operationi fussero violente totalmente; di maniera, che colui, ch'operi, in niuna parte, col suo volere in ciò concorresse, essendo che l'operationi totalmente violente, non possano meritar né biasmo, né loda, né perdono, né castigo, come quelle, che in tutto dalla forza d'altri dependano, senza che 'l proprio voler di chi opera vi concorra. Ne segue adunque, che le operationi violente, non totalmente ma in qualche parte, non si possano in tutto, chiamar non spontanee; ma siano composte in un certo modo, tra lo spontaneo, e non spontaneo. Onde per concluder qual sia veramente l'operatione violenta, dico, che è quella, la quale in tutto depende da causa estrinseca, senza che in alcuna parte, colui che opera vi concorra; come faria se alcuno contra sua voglia fusse da luogo a luogo portato. E tali operationi non possano in alcun modo essere, o virtuose, o vitiose; per mancar di una conditione necessaria, che è l'essere spontaneamente operate (come poco di sotto diremo. ) E di qui appare quanto s'ingannino coloro, che vogliano, che per le operationi vitiose non si meriti biasmo; conciosia che le sieno violente, per esser l'huomo sforzato da gli affetti, che a vitiosamente operare lo tirano, et violentemente lo muovano. Il che, quanto sia falsamente detto, di qui si può conoscere, che coloro, che operano violentati, e per forza, sempre operano con dispiacere, e con dolore; il che ne i vitiosi non avviene, i quali con diletto operano; e potendo a quegli affetti che gli muovano resistere, per il piacere che n'hanno, far resistenza non vogliono. Resta che delle  operationi ragioniamo, quando per ignoranza son'operate; intorno alla quale ignorantia, accioché conosciamo quali operationi siano quelle, che per l'ignoranza dell'operante non possino né virtù né vitij chiamarsi; dovete sapere, che di due maniere, si può trovar l'ignoranza; delle quali l'una innata, e l'altra non innata può domandarsi. L'innata è quella, che ne gli stolti si truova, i quali per esser privi di quella parte, che fa l'huomo essere huomo, huomini veramente chiamar non potendosi; non possano né vitiosi né virtuosi, ma più tosto fiere chiamarsi. Di questa dunque ignoranza innata non accade di ragionare. La non innata poi, di più sorti si truova, perché una sorte d'ignoranza si può trovare, della quale l'huomo in modo alcuno, non è causa; e questa (come diremo di sotto) può l'operatione vitiosa iscusare. Un'altra sorte d'ignoranza è poi che l'huomo istesso n'è causa, et questo in due modi può accascare; o vero per sua mera operatione; come saria l'ignoranza de gl'imbriachi, i quali ancor che operando in alcun vitio, non sappino quel che si faccino; nondimeno eglino istessi son di tal cosa cagione, per haver per sé stessi operato inebriandosi; il che se fatto non havessero, questa tal'ignoranza non haverebbono. Può accascare ancora l'ignoranza di cui l'huomo è cagione, in maniera che non operando, ma o affettando, o per negligenza egli stesso ne sia cagione. Affettando, saria per non voler sapere quel, che gli debba operare, anzi cercando di viversi in quella ignoranza, senza por mai riguardo a quel, che ragione ne dimostri. &amp; questa si domanda ignoranza crassa, e pestifera, degna di grandissimo biasimo; per negligenza poi si causa l'ignoranza d'alcuni precetti della legge civile, et divina; i quali per essere communissimi e necessarij, debbano ad ogni huomo esser palesi; come saria che non si debbe commettere fraude, adulterio, furto, homicidio, &amp; simili; o vero contra qualche statuto di proprie città, qual ciascun di quella città saper debba. Queste tai leggi communemente saper da tutti si debbano; le quali chi non sa, non d'altronde, che dalla propria negligenza si può stimar che proceda, per la qual ignoranza, escusatione in alcun modo non merita. Or tutte queste maniere d'ignoranza, non escusano l'operationi che virtuose sieno; salvo quella ignoranza, di cui l'huomo in modo alcuno non è causa, la quale parimente si divide in due. L'una è quando l'huomo se ben volesse non potrebbe con ogni diligenza ch'ei vi ponesse riparare, che d'alcune cose ignorante non fusse. Et l'altra è quando non impossibile, ma difficilissimo sarebbe ch'egli con la sua diligentia tal'ignorantia fuggisse. E questa si truova rispetto a tutte quelle particolari circostantie, che intorno all'operationi si ritruovano. Le quali sono chi, che cosa, in qual modo, intorno a che, con qual mezo, in che tempo, in che luogo, e per qual causa. Queste circostanze, è difficilissima cosa in ogni operatione che n'accaschi, poter sapere, quantunque alcuna ce ne sia, che di necessità bisogna, che colui, che opera sappi, sì come è la prima; conciosia che nissuno è, che non conosca se stesso; ma dell'altre circonstanze, è quasi impossibil (come  v'ho detto) che in qualche operatione non accaschi, che sapute non siano da chi opera; sì come quando accascasse, che alcuno all'oscuro, pensandosi di percuoter un ladro, percuotesse un suo amico, o suo Padre; o veramente si pensasse burlando di percuoter leggiermente uno amico, &amp; quello occidesse, &amp; simili altri casi infiniti, i quali l'huomo per la fragilità sua, non può sempre prevedendo considerare, e sapere. In queste dunque ignorantie, delle quali l'huomo in modo alcuno, né operando, né usando negligentia, o affettation non è causa; non merita biasmo, alcuna operatione; né virtuosa, o vitiosa può domandarsi; salvo però quando conosciuto poi, che gli ha l'huomo quel, che gli ha fatto, se gli vede, che sia ben fatto, s'allegra, e se mal fatto s'attrista, o ver per il contrario delle buone operationi si rattristi, delle ree si rallegri. Il che quando fusse, verebbono quelle operationi, che per ignorantia fur fatte, a diventare, o vitio, o virtù, secondo ch'egli o col diletto, o col contristarsi, mostrasse segno di confermare col voler suo, o refutare quelle operationi, o buone, o ree, che le fussero. Della qual confirmatione, nascerebbe la virtuosa, o vitiosa operatione; peroché in tal caso vi si aggiungerebbe quella conditione prima, che ne i vitij, e nelle virtù si ricerca; che è lo spontaneo acconsentir di chi opera. Da tutto questo adunque, che di sopra, vi ho detto si può concludere quai siano le operationi veramente spontanee, le quali son quelle, che né per violenza, né per ignoranza sono operate; ma prodotte da colui proprio, che opera, senza che altri lo sforzi; sapendo egli che cosa ch'egli opera, e perché, et quanto, insieme con tutte l'altre circonstanze, che di sopra ho racconte, come necessarie a fare, che un'operatione possa, o vitiosa, o virtuosa chiamarsi. Né sia alcuno, che si credi, che quelle operationi, che sono causate in noi per il movimento de i nostri affetti, non si habbino da chiamare spontanee; ancor che tali affetti sforzandosi par che violentia ne porghino; conciosia che oltra che l'operar con diletto fa segno che spontanee siano; a questo ancora si può provare, ch'essendo l'appetito nato ad obedire alla ragione, non si può l'huomo scusare dando la colpa alla forza, che da gli affetti dell'appetito riceve. Tal'è dunque quale io v'ho detto, l'operatione spontanea; &amp; tale, come prima conditione, ne fa di mestieri, a voler che una operatione da virtù, o da vitio possa procedere.</p></div2>

<div2><head>CAPITOLO X</head>
<argument><p>Del consiglio, &amp; della cosa consultabile.</p></argument>
<p>LA seconda conditione, c'habbiamo detto ricercarsi, ad una operation virtuosa, è che vi concorra il consiglio; il quale non è una cosa medesima con lo spontaneo. Conciosia che molte operationi possano essere spontanee, ma consultate non già, sì come sono le operationi de' fanciulli, &amp; simili. Per conoscere adunque che cosa sia questo consiglio, et intorno a quali operationi si ritruovi; fa di bisogno prima, ch'io vi dica dove egli non si ritruovi. Là onde è da sapere, che di cinque sorti di cose, non può accascare, che l'huomo si consigli giamai. Primamente delle cose eterne, e senz'alcun fallir necessarie, non accade che l'huomo si consigli. Conciosia che vana cosa sarebbe se noi ci consigliassemo se domane habbia il Sol da levarsi dall'Orizonte, o simili altre cose necessarie. Parimente delle cose naturali, avvenga ch'alcuna volta, benché di rado fallischino; nondimeno per non essere in poter nostro, non accade, che consiglio noi ne facciamo. Conciosia che indarno sarebbe il consultare, se domane ha da piovere, o se questo Autunno sarà caldo, o simili. Appresso a questo, non occorre, che l'huomo si consigli delle cose della fortuna, come sarebbe se alcun si consigliasse di  trovare un tesoro, o simili; peroché quando per tal consiglio il truovasse, non sarebbe più per fortuna, essendo la fortuna da torno a quelle cose, che sono fuor della ragione, e del proponimento dell'huomo; dove che il consiglio senza ragione non si truova. Oltra ciò, non si debba far consultatione, delle operationi humane, che da noi son remotissime, né riparar le potiamo; come saria consigliandoci di quel, che si faccia in India, in Tapobrana, e simili; il qual consiglio in tutto vano diventarebbe. Finalmente non si debba prender consiglio, di quelle cose, che in qualche arte o disciplina, resolute, e determinate già sono; poniam caso, quando io, mentre che hora scrivo, mi consigliasse parola, per parola, come havesse da fare i caratteri delle lettere; però che tal cosa per essere già resoluta, non ha di mestieri più consiglio. Conciosia che il consiglio habbia da essere intorno alle cose dubbiose, &amp; incerte. Onde ne segue, che quell'arti hanno più del consiglio mestieri, le quali son manco certe; come la Medicina, la Dominativa de gli esserciti, et simili, le quali manco certe domando, per i diversissimi casi, e le varie dispositioni, che possano accascare in quelle cose, intorno alle quali consistano. Or quali siano quelle cose, che cadono sotto 'l consiglio facilmente conoscerassi, se le conditioni, che assegna loro Aristotele, raccontaremo; il qual determina, che quelle cose possino sotto l'humana consultatione accascare, le quali quantunque spesse volte avvenghino, nondimeno non è cosa certa com'avvenir debbino. Conciosia che possino, presto, tardi, bene, male, &amp; simili altre maniere accascare, le quali maniere in poter sono di colui, che consiglia; e per questo acciò che secondo il voler nostro avvenghino, del nostro consiglio hanno mestieri. Dov'è d'avvertire, che non intorno al fin che desideriamo, accade di consigliarsi, ma intorno a quelle cose, che al detto fine, ne possino facilmente guidare. Conciosia che nissuno si consiglia, se gli ha da esser felice, o no, essendo che questo presuppone come cosa desiderata, ma si consiglia in che maniera con agevolezza, &amp; prestezza, a tal felicità possa condursi; tal che discorrendo l'una doppo l'altra, tutte quelle cose, che possino a questo esser mezo, col discorso procede, per fin che con tal discorso, e consiglio sarà venuto a quello, donde debba poi incominciare a porre ad essecutione cotai mezi; come per essempio diremo, che un medico non si consiglia, o discorre s'egli debba far sano un infermo; anzi questo come fine, per cosa certa presupponendo, va discorrendo, e consigliandosi con quai modi possa ciò fare; e prima per tal consiglio conoscendo esser buono di dargli, poniam caso, un Siloppo, subito col consiglio discorre, c'habbia da fare per compor tal Siloppo; e conoscendo, che bisogna procacciare alcuna sorte d'herbe, subito discorre in qual luogo trovar si potessero; e finalmente conosciuto, &amp; consigliatosi di qual luogo, non resta altro se non che cominci a mettere ad essecutione tutto 'l processo di tal consiglio cominciando dall'ultima cosa, che gli concluse; cioè dal comandare, che nel tal luogo si vada per l'herbe, acciò che poi si componga il Siloppo, e quindi si porga all'infermo, acciò che finalmente divenga sano; il che era il fine di tutto questo consiglio; e così viene a fare il medico contrario processo nel consigliarsi, e discorrere, che nell'essecution non fa poi; conciosia che quella cosa, che è ultima in intentione, è prima nell'essecutione; e così per il contrario, come nel caso già posto si vede, che la prima cosa, che sia nell'intention del medico, è il fine, che nella sanità dell'infermo consiste; e l'ultima cosa è il mandare ad un tal'horto per l'herbe, dove che nell'esseguir poi quel, che gli ha già discorso; la prima cosa, che si essequisca, è il mandar per le herbe, e l'ultima, è la sanità, che finalmente s'acquista. Onde ben dice Arist[otele] che la consultatione, è differente dalla volontà, conciosia che questa intorno al fine, e quella per il contrario intorno a quelle cose, che precedano il fine si ritruova. Per la qual cosa si può concludere, che il consiglio, o vero la consultatione, sia di quelle cose, che possino più facilmente, et prestamente, che sia possibile, guidarne a qualche fine, che da noi desiderato si presupponga; le quai cose se in poter dell'huomo non fossero, tal consiglio sarebbe in darno. E che sia 'l vero quando alcuno consigliandosi di quai mezi lo possino fare qualche fine acquistare, arriva col discorso ad alcun mezo, il quale è impossibile appresso di lui; subito lascia tal mezo, e di qualche altro cercando, se finalmente nissuno ne truova, che tal'acquisto gli possa dare; per non discorrere indarno, non passa più oltre col suo consiglio, e dell'acquisto del desiato fine si dispera come per essempio, si alcun che voglia andare ad espugnare un Castello, talché questo sia 'l fine, ch'egli si presupponga, subito cominciando a discorrere, e tra sé consigliarsi, andarà nella mente cercando di quai mezi di mano in mano per tal'espugnation gli fa di mestieri; e trovando, che gli bisogna havere, poniam caso, quattro mila soldati, subito comincia a consigliarsi con qual mezo tal'essercito possa adunare, e trovando, che per haver questo gli fa di mestieri di provedersi di quindeci, o venti mila ducati al mese, subito comincia a consigliarsi con qual mezo tal copia di denari trovar si possa; hor se per sorte non trovando alcun mezo per questo, conosce, che il trovar questi denari è impossibile, comincia a pensar consigliandosi, se in altra maniera, che con denari, potesse questo essercito procacciarsi; e risolvendo, che altrimenti far non si può, che per denari, et il trovargli essendo impossibile, non procedendo più oltre col consigliarsi, per non si consigliare in darno, della desiderata impresa pur al fin si dispera. Ma se per sorte conosce, che sia possibile, il trovare denari, che ne bisognano, come farebbe togliendogli in presto da i sudditi, qui dando fine al consiglio, e cominciando a mettere ad essecutione tutto quel, che gli ha concluso, comincia ad operare da quel, che ultimamente nel consiglio concluse; cioè di farsi pagar da i sudditi i denari, che gli fanno uopo, e quindi ragunando i soldati, doppo a questo al Castel gli conduce, e finalmente lo prende; il che nella intentione era la prima cosa. Ma troppo lungo sono stato intorno a questa materia del consigliarsi. Tempo è homai, che della terza conditione, che si ricerca all'operationi virtuose, doppo l'essere spontanee, &amp; consultate, alcune cose ragioni.</p></div2>

<div2><head>CAPITOLO XI</head>
<argument><p>Della Elettione, &amp; delle cose Elegibili.</p></argument>
<p>QUESTA terza conditione, che alla virtù si ricerca, che Elettion si domanda, è così necessaria, che non solo senza quella non può domandarsi un'habito  virtuoso; ma per il contrario, alcuna volta sarà bastante, che alcuno senza l'istessa operation virtuosa, virtuoso si possa dire. Conciosia, che quantunque alcuno non havesse tante ricchezze, che potesse usare l'attioni liberali, potrà nondimeno per la sola elettione, in un certo modo Liberal domandarsi. Questa elettione, alcuni vogliano, che sia 'l medesimo, che cupidità, et altri hor voluntà, et hor opinione la domandano. Ma che la non sia Cupidità, di qui si può vedere, che la Cupidità è commune all'huomo con gli altri animali, dove che l'elettione è propria dell'huomo. Conciosia, che le fiere sì come non si consigliano, così ancor non eleggano, senza che non come cupido, ma come eligente opera il Temperato; e molte volte la Cupiù dità contra l'Elettione opposta si truova. Parimente l'Elettion non può volontà domandarsi; conciosia che l'Elettione, non è delle cose, che non possano esser altrimenti, che le siano, sì come la volontà però che ben potiamo volere alcune cose necessarie, ma eleggerle non già  mai, come faria per essempio, che molti vorrebbono viver'immortalmente; ma tal vita immortal non eleggano, sì come parimente di quelle non si consigliano, havendovi io già detto, che il consiglio non è delle cose necessarie, o vero impossibili, senza che la volontà nostra rispetto al fine si ritruova, &amp; l'Elettione rispetto a quelle cose, che precedendo al detto fine, a quel ci conducano. Onde concludendo dico, che la Elettione non si può trovare, se non intorno a quelle cose, che in nostro poter si ritruovano. &amp; per questa ragion parimente non è questa Elettione, opinione come vogliano alcuni, però che si può havere opinione delle cose necessarie, o impossibili, delle quali come ho detto, havere elettione non si puote; oltra, che l'opinione si divide dal vero, e dal falso, dove, che l'Elettione, non vera, o falsa, ma buona, o rea si domanda, senza che quelle cose eleggiamo, che noi stimiamo per certo esser buone, &amp; habbiamo opinione di quelle, che non certe, ma dubbiose ci sono. Et che più, molti si veggano, c'hanno opinione, che alcuna operatione sia buona, nondimeno come vitiosi eleggano altra operatione, che sia contraria di quella, che stimano, che buona sia. Concludendo dunque, che la Elettione non sia Cupidità, voluntà, o opinione, dico che la Elettione non è altro, che un consentimento consultativo, di quelle cose, che in poter nostro riposte sono, però che essendo una medesima cosa, prima consultabile, e poi eligibile; come prima sarà consultata, se per buona sarà giudicata, subito eletta verranne, come nell'essempio posto di sopra, colui che ha in animo di occupare un Castello, se consigliando giudica, che sia ben di provedersi di quattro mila soldati, subito questo istesso elegge di fare, e dipoi consultando come tal'essercitio si habbia da fare, giudicando, che sia ben di proveder de' danari, subito elegge di farlo; &amp; così di mano in mano sempre quella cosa, ch' è prima consultata, dapoi è eletta, caso, che buona sia giudicata; di maniera, che tanto la consultatione, quanto la elettione, consiste intorno a quelle cose, che essendo in poter nostro, a qualche fine desiderato, condur finalmente ci possano. Et in tal guisa habbiamo fin qui veduto tre conditioni, che alla virtuosa operatione si ricercano.</p></div2>

<div2><head>CAPITOLO XII</head>
<argument><p>Della Volontà, &amp; cose Volibili.</p></argument>
<p>RESTA da dichiararsi la quarta conditione, che alla virtù si richiede, che voluntà, o veramente il volere si domanda. Conciosia che né la consultatione né la elettione buona sarebbe già mai, se il fine, che noi determiniamo di volere, buono, &amp; honorato non fusse. L'oggetto della qual volontà, vogliano alcuni, che sia quello, che è veramente, bene; et altri dicano, che gli è quel, che non vero, ma apparente ben si domanda. Delle quali opiù nioni nissuna vera esser puote, però che se fosse vero, che quel, che veramente bene, fosse solamente oggeto del voler nostro; ne seguiria, che nissuna cosa fosse d'alcun voluta, che da chi rettamente vuole, voluta parimente non fosse; il che è falsissimo, veggendo noi, che molti molte cose vogliano, le quali da una dritta volontà volute non sariano mai, sì come sono molte operationi vitiose. Dall'altra parte, se fusse vero, che quel fosse oggetto del voler nostro, che non vero bene, ma apparente si domandasse, ne seguiria, che due contrarie operationi, fossero buone, &amp; non buone. Conciosia, che se ad alcuno paresse buona una operatione, poniamo caso intemperata, et ad alcun'altro una operation temperata, verrebbe ad esser buona non men la temperanza, che l'intemperanza, il che è falsissimo. Là onde rifiutate queste opinioni si debba dire, che l'oggetto della voluntà, o vero la cosa volibile, in due maniere si truova, assolutamente, e respettivamente. La cosa volubile assoluta è il bene, che è veramente bene; ma la respettiva è quel bene, che in sé non è veramente bene, ma in rispetto di questo, e di quello, è tenuto, &amp; stimato bene. Et se alcun mi domandasse, come si ha da distinguere, o conoscere quel, che è veramente bene, da quel, ch'è ben'apparente, e non vero, gli risponderei, che quel si domanda veramente bene, ch'è così stimato, et voluto da coloro, che secondo la ragion governandosi, virtuosi si chiamano, et il vero bene dall'apparente distinguendo, a quel con la voluntà appicandosi, questo lasciano indietro, dove, che 'l contrario fanno coloro, che nel vitio rivolti non governati dalla ragione, ma dall'appetito guidati, &amp; il falso bene, per il vero eleggendo, a quel con ingordigia s'appigliano. L'huomo virtuoso adunque, come prudente, e guidato da così securo Duca, quanto è la ragione, debba esser quello, che 'l vero bene dall'apparente distingua, al cui retto giuditio, debbano fede prestar coloro, che come vitiosi non possano del vero bene haver gusto, sì come parimente non può un infermo del corpo conoscere veramente il cibo, che dolce sia; giudicando per la infettion della lingua, un sapore per un'altro, il qual giuditio ben potrà far colui, che sano del corpo si truova. Il medesimo parimente avviene, all'huomo virtuoso, il quale come sano della mente, può dar giuditio del cibo del voler nostro, ch'è l'istesso bene, il qual conoscer non può, che dalle piaghe del vitio, mal disposto, &amp; infermo habbia l'animo. Per concludere adunque diremo, che la voluntà nostra, o vero il volere istesso, consiste rispetto a qualche fine, che sia vero bene, &amp; non solo apparente; per l'acquisto del quale dobbiamo poi spontaneamente in noi consigliandoci de i mezi, che a quel ne possino condurre; e quelli finalmente eleggendo, virtuosamente operare.</p></div2>

<div2><head>CAPITOLO XIII</head>
<argument><p>Che in poter dell'huomo fia l'essere o buono o reo.</p></argument>
<p>DA queste cose, che si sono dette fin qui, dattorno alla consultatione, all'elettione, &amp; alla volontà, potremo facilmente conoscere, che in poter dell'huomo è, buono, o reo diventare, di maniera, che nissuno contra sua voglia, potrà mai né virtuoso, né vitioso chiamarsi. E prima quanto alla virtù per mostrare, ch'ella è volontaria, o vero pendente dal voler nostro, dico che, essendo quelle operationi, che generano la virtù in poter nostro, fa di mestieri, che le virtù parimente in nostro poter si truovino; conciosia che quando un principio, o ver causa d'alcuna cosa, sarà in poter nostro, bisogna, che ancora il medesimo avvenga di quelle cose, che da quella causa derivano. Né habbiamo da dubitare, che quelle operationi, che la virtù producano, non dependino dal voler nostro; conciosia, che le humane operationi, che per violentia, o per ignoranza fatte non sono, sempre intorno a  quelle cose consistano, che a qualche presupposto fine, ci  conducano, o buono, o reo, che gli sia. Là onde havendo esse del consiglio, &amp; d'elettion di mestieri, &amp; essendo il consiglio, e l'elettione (com'habbiam già concluso) dattorno a quelle cose, che pendan dal poter nostro, è forza parimente che tali operationi che le virtù producano, dal poter nostro derivino, et conseguentemente le virtù ancora, nel poter nostro saranno. Onde segue, che potendo noi a voglia nostra esser buoni; parimente esser rei a voler nostro potremo; conciosia che per la potenza della contraditione, cioè libertà del volere, che è nell'huomo, è forza che colui, che può volendo far una cosa, possa ancor volendo non farla; onde potendo fare un'operatione, che honesta sia, potrà parimente non operarla, &amp; potendo a voglia sua non commettere un fallo, potrà ancor commetterlo, se a grado gli sia. Per la qual cosa, concluder puossi, che da noi stessi deriva l'esser noi buoni, o non buoni. Onde ne segue, che coloro di gran lungi s'ingannano,  i quali affermano, che quantunque niuno contra sua voglia possa buono esser giamai; nondimeno tutti coloro, che sono vitiosi, contra lor voglia sono del vitio machiati. La quale opinione, è falsissima; conciosia che (com'habbiam detto) non solo nella virtù, ma nel vitio ancora, voluntariamente s'incorre, di sorte che tanto il vitio quanto la virtù dal voler nostro depende, conciosia che così dell'uno come dell'altro, le operationi che gli causano, non senza consiglio, et elettione si cagionano, il qual consiglio, &amp; elettione sono la causa di fare l'operationi, o  buone, o ree. Conciosia che coloro, che guardando con la volontà a fine non buono, &amp; consigliandosi elegano quei mezi parimenti non buoni, che a quel fine non buono ne conduchino, vitiosamente operaranno, &amp; vitiosi chiamar si potranno, &amp; per il contrario dalla elettion buona, la operatione virtuosa ne verrà fuore, come se per essempio, mi saranno posto innanzi due sorti di vita, l'una honorata, e l'altra voluttuosa, se io questa mi eleggerò, vitioso per tale elettione dir potrommi, &amp; virtuoso per il contrario, se quella prima a questa mi piacerà per elettione di preporre, oltra di questo, per confermar questo medesimo, cioè che non solo le operationi buone, ma le ree pendano dal voler nostro, si può vedere che i Legislatori per le leggi loro, propongano non solamente premio all'attioni virtuose, ma ancora castigano le ree, volendo in questo modo essortare gli huomini al ben fare, e dal far male con tal timore ritenergli; il che non farieno se le operationi vitiose, fossero sempre contra il nostro volere; conciosia che se non fossero in poter nostro indarno s'affaticarieno per ritener con le leggi gl'huomini dal peccare; sì come indarno saria, ch'alcuno volesse altrui con minaccie persuadere, che di qualche infirmità corporale dolor non sentisse. Veggendo dunque manifestamente, che per il timore della pena, si ritengano gli huomini dal mal'operare, segno è, che non solo le buone, ma le non buone operationi parimente dal voler nostro dependano. Et se alcun dicesse, che le male operationi non sono in nostra potestà, movendosi per questa ragione, che molte spesse volte vorrieno viver virtuosamente, nondimeno per esser tali di natura, o per influsso celeste, o per qualche complessione, che ad alcuna determinata vita siano inclinati, contra lor voglia di mal'operare son sforzati. A questo rispondo, che le operationi vitiose che fanno questi tali, non sono in tutto contra lor voglia. Conciosia che se essi volessero fare impeto, et sforzo contra l'inclinatione del Cielo, e della complessione, certissima cosa è, che superandolo virtuosi diventarieno, essendo che né i cieli né la natura, hanno perfetto dominio sopra le attioni dell'huomo come huomo. Là onde se coloro che si conoscano a qualche sceleranza inclinati, si rivolgessero alla ragione, la qual sempre a ben far n'invita, et essorta, e quella aiutando facesse impeto contra il movimento di quegli affetti, i quali per quella inclinatione ch'io dico, fanno più contrasto de gli altri; non è dubbio alcuno, che quantunque da prima con fatica, nondimeno a poco a poco vittoriosi divenuti, la virtù per il vitio n'eleggierieno. Ma potrebbe forse dire qualch'un'altro, che per un'altra ragione, si potria forse stimare, che le operationi vitiose, non fossero in poter dell'huomo, percioché ciascheduno desidera, vuole, &amp; eleggie quella cosa che gli par buona, e perché questa apparenza di bene, è in noi naturale, e non volontaria; ne segue che io, poniamo caso, giudicando che una cosa sia buona, e per questo pensando di far bene a seguirla, caso che io in ciò m'inganni, questo non sia in poter mio, peroché per le varie complessioni, et inclinationi de gli huomini vengano ad esser varij parimente i giuditij, e l'opinioni; talché una cosa a me parrà buona, poniamo caso il muovere una guerra, per essere io collerico, e secondo quella operando, mi pensarò di far bene; e se altrimenti conoscessi, non lo farei, &amp; ad un altro nondimeno, il qual sia melanconico, quella istessa cosa parendo rea, sarà causa, ch'egli secondo quella non voglia operare. Onde ne segue, che colui solamente operarà virtuosamente, il qual sarà naturalmente inclinato a saper giudicare, e stimar quelle cose per buone, che veramente siano buone. A questa dubitatione respondendo dico, che quell'apparenza delle cose buone, cioè quello apparerci una cosa buona, o non buona, non è (come forse molti si pensano) naturale totalmente, ma volontario più tosto, cioè dal voler nostro pendente, conciosia che all'apparenza, o giuditio, seguita l'habito di chi giudica; di maniera, che se alcun sarà habituato, &amp; assuefatto in qualche operatione che non sia buona, parimente il giuditio del buono apparente, non sarà buono, come per essempio, se io sarò assuefatto all'intemperanza, allor come infermo dell'animo sempre quella cosa, che mi sarà porta innanzi come voluttuosa, sarà da me per buona stimata, e seguita; e 'l simil dico de gli altri vitij, e parimente delle virtù. Conciosia che chi assuefatto sarà nelle virtù, come per essempio, nella temperanza, quella cosa gli parrà buona, che veramente buona, e temperata da ogni prudente sarà giudicata; sì come accader si vede nelle parti del corpo, che se l'occhio poniamo caso sarà sano, giudicaremo il color veramente bianco per bianco; dove che l'occhio per infirmità magagnato, il bianco per il rosso, &amp; un color per l'altro stimarà molte volte. Concludere dunque potiamo, che né per influssi celesti, né per complession naturali, né per esser da gli affetti accecati, potiamo iscusarci mai dalle nostre attioni vitiose. Anzi è necessario, che così l'attioni virtuose come le ree, dependino come habbiamo detto dal voler nostro, dal  quale, come da fonte deriva principalmente l'esser noi buoni, o non buoni, confessandovi peroché fatto, che è l'huomo vitioso, con gran difficultà si può poi, da tal'habito sciorre, e quantunque per la sua libertà pur finalmente lo possa fare; nondimeno, perché tal mutatione non può essere subita, &amp; ha di mestieri di longa assuefattione, facilmente per la brevità della vita dell'huomo, potrebbe tal mutatione dalla morte occuparsi. Là onde grandissima avvertenza bisogna havere, di non darsi in preda di qualche vitio, peroché (com'ho detto) ancor che possibil fusse col tempo di sciorsene; nondimeno, perché questo havria di bisogno di assuefattione non subita, ma a poco a poco, sarà sempre pericolo, che prima la vita finisca, che da tal vitio possa l'huomo disciorsi, e massimamente quando nell'età più matura in tal vitio incorresse. Per la qual cosa (Alessandro mio amatissimo,) con ogni studio, diligentia, e fatica, vi essorto, che v'ingegniate di star sempre lontano, in qual si voglia età, da tutte quelle occasioni, che in qual si voglia vitio, guidar vi potessero; resolvendovi che da voi stesso, et non d'altronde ha da procedere l'esser vostro, buono o non buono, secondo che voi vorrete, vivendo sicuro che nissuna cosa vi potrà mai, sforzandovi, torcer (se voi non vorrete) dal securissimo, &amp; honoratissimo sentiero della virtù, che doppo alquanta di breve fatica, felice vi farà poi.</p></div2>

<div2><head>CAPITOLO XIV</head>
<argument><p>Epilogo, o ver conclusione del quarto libro.</p></argument>
<p>NEL principio di questo quarto libro (Alessandro mio amatissimo,) presupponendo io arrivato all'anno decim'ottavo, conclusi per molte ragioni, che io già vi ho dette; che i quattro anni vostri fino al vigesimo secondo anno alle scienze Morali si dedicassero, accioché quelle operationi virtuose, che ne i vostri anni a dietro, per la ottima educatione, &amp; honoratissima consuetudine, havrete già fattevi quasi proprie, possino da voi finalmente esser conosciute come virtuose, &amp; operate non più per sola consuetudine, ma per mera elettione, imparando a conoscere, che cosa sia veramente la virtù, donde si generi, quante siano, &amp; simili altre considerationi che al Moral filosofo si appartengano. Là onde con quel migliore ordine che io ho saputo, vi ho in questo libro fatto palese, intorno a che consistono le virtù; come nell'huomo produr si possino, da quali operationi, come da lor causa derivino, che cosa veramente sia la virtù morale, qual sia il numero di quelle, qual mente siano i vitij opposti tra loro, &amp; in che maniera alla virtù siano contrarij, assegnando insieme il modo da ritrovar quella mediocrità, nella quale la virtù si ritruova. Appresso a questo mostrandovi, quai siano le operationi violente,  e quai quelle, che per ignoranza, si fanno, &amp; assegnando quattro conditioni, che alle virtù si ricercano, che sono lo Spontaneo, il Consiglio, la Elettione, &amp; il volere istesso di chi opera; finalmente ho concluso, che le operationi virtuose, da noi stessi dependano, e che in nostra potestà è, di buoni, o rei diventare; talché da nissun'altra cosa se noi non vogliamo, ci può esser fatta forza a  vitiosamente operare. Tempo è homai che nel seguente libro di ciascheduna virtù, alquanto più spetialmente trattiamo.</p></div2></div1>
<div1><head>LIBRO QUINTO</head>
<argument><p>DELLA INSUTIONE DELLA FElice vita dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] LAUDOMIA Forteguerri, al medesimo Alessandro. </p></argument>

<div2><head>CAPITOLO I</head>
<argument><p>Della fortezza.</p></argument>

<p>PER haver noi da trattare in questo quinto libro, alquanto più specialmente di ciascheduna virtù morale, fuor che della giustitia, e della prudenza, delle quali diremo al luogo suo, è da sapere, (come ho detto di sopra) che tai virtù non per altro trovate sono, che per raffrenare alcuni affetti, che nell'appetito si generano. Et parlando prima della fortezza, dico, che regolar debba quei due affetti dell'irascibile, che timore, et ardir si domandano, i quali affetti nascono nell'appetito, nell'offerirsigli alcun'oggetto che appaia reo arduo, e difficile, ne segue che parimente la virtù della fortezza consista intorno al timore, &amp; all'ardire delle cose, che ree, et ardue, e conseguentemente terribili, &amp; spaventose n'appaiono. Ma perché queste tai cose possano di più maniere trovarsi, è da sapere, che la fortezza non consiste intorno al non temer tutte le cose, che ree sieno, e terribili. Conciosia che quantunque l'infamia, la povertà, e l'infirmità, siano malissime cose, e terribil, nondimeno non si dirà forte colui, che non tema l'infamia, anzi più tosto sarà sommamente biasmato, dove che la fortezza per esser virtù, debba sempre meritar lode. Parimente non si dirà forte chi non tema la povertà, o ver l'infirmità, però che la fortezza consiste solamente intorno al timor di quelle cose ree, le quali è in poter nostro di sostenere, o fuggire, perché altrimenti lode meritar non potria, dove che l'infirmitade, e la povertà, procedano non dal nostro volere, ma più tosto per defetto della natura, o ver per mala fortuna, delle quai due cagione, noi esser proprij Signori non potiamo. Onde molti veggiamo che tra i pericoli della guerra son timidissimi, nondimeno quantunque poi per esser liberalissimi, non temino la povertà forti per questo non chiamaransi. Parimente se alcuno non temerà punto, o le ingiurie, o castighi, o simili altri scorni bruttissimi, non però doverà forte chiamarsi, anzi più tosto sarà di biasmo e vituperio degnissimo. Non essendo dunque la fortezza intorno al timor di tai mali, diremo ch'ella sia intorno al timore di quella cosa, che di tutte l'altre horribilissima dir si possa; la quale senz'alcun dubbio altro esser non può che la morte, ultimo fine di tutte le cose terribili; per la quale tollendosi all'huomo l'essere huomo, non è maraviglia se di grandissimo terror sia ripiena, peroché quantunque per quella a miglior vita passiamo, nondimeno mentre che huomini siamo, più sensatamente questa vita tra noi conosciamo, che quella, che altrove ci aspetta. Forte dunque si dee dir quello, che i pericoli d'una cosa terribile com'è la morte, non teme; ma ciò  d'ogni morte non avviene, come saria della morte che o per infirmità, o per fortuna di mare, o simili altri pericoli occorrer puote; le quai morti il non temere non fa l'huomo forte, ma solo il pericolo della morte, che o per la fé divina, o per la padria, molte volte n'accade di sostenere. Questo è quel pericolo, et questa è quella morte, che per mera virtù non temuta, fa l'huomo non solo del titolo di forte, ma di mille lodi, &amp; honori meritissimo. E che questo sia vero veggiamo, che antiquamente, e modernamente, coloro che fortissimi tra i pericoli della morte per la salute della padria si missero, &amp; vivendo, e morendo, furono di titoli, imagini, statue, poemati, &amp; altri simili honori, nelle loro Republiche honorati, e fin'  al cielo innalzati. Il che parimente con l'essempio di tanti costantissimi Martiri, si può confermare, i quali veramente forti chiamar si possano, poi ché per testimonianza della fé loro, non solo i pericoli della morte, ma mille oltraggi, e tormenti, con fortissimo animo sostentarono. Per la qual cosa concluder puossi, che coloro solamente si possino forti chiamare, i quali pericoli della morte non curando assalirono, per solo zelo delle virtù, e per causa di qualche gran bene, e non per altra cagione, che a ciò gl'inducesse, tal che se alcuno infermo trovandosi, costantemente la morte aspettasse, non per cagione di qualche commun bene, impavido più tosto, che forte deverà domandarsi. Or questa virtù della fortezza, sì come l'altre virtù parimente, tra due estremi vitij è racchiusa, i quai vitij intorno a i medesimi pericoli della morte consistano; ma in diversi modi, peroché coloro che eccedessero in temer più, che non debbansi. Timidi si chiamarebbono, e se per il contrario eccedesseno in troppo arditamente assalire tai pericoli, Audaci direbbonsi. A coloro poi,  che nel troppo non temere, vanno eccedendo, non è posto alcun nome, peroché rarissimi si ritruovano; avenga che tal vitio da Arist[otele] stoltitia sia detto, come faria quando alcuno non temesse in qual si voglia modo i pericoli della morte, non temendo terremuoti, folgori, pestilentie, naufragij, &amp; simili altre quasi certezze di morte. Tra questi estremi dunque la fortezza è riposta; per la quale sosteniamo, &amp; assaliamo i pericoli, secondo che si conviene, e quando, e dove, e perché causa ciò far si debba; sempre procurando, che il ben che può seguir dalla morte che ne venisse, sia di maggior momento, che il ben della propria vita non era, sì come è la salute della padria, &amp; la costanza della fede; le quai due cose, di gran lungi in degnità alla propria vita precedano. É adunque la fortezza, una mediocrità in mezo del non temere, o vero sostenere più che non deesi, che è l'audacia; &amp; manco che non conviensì, che timidità si domanda, secondo la qual mediocrità, temiamo, &amp; ci confidiamo in quel, che si debba, &amp; quanto, &amp; come &amp; dove, &amp; quando, &amp; perché, &amp; in che maniera ciò far si convenga. Onde ne segue, che molte specie di fortezza, che communemente fortezza si chiamano, veramente fortezze non sono; come saria quando alcun più per il desiderio di qualche premio, o honore che dalle leggi promesso sia, andasse contra i pericoli della morte valorosamente, che per mera virtù che a ciò lo inducesse. Nel qual caso, forte veramente non dee chiamarsi; conciosia che non per la istessa virtù, ma per cagione del premio, e dell'honor di sé stesso, in tal pericolo si metterebbe. Ma molto manco saranno forti coloro, che non per desio d'honore, o d'honesto premio, ma per tema del castigo, che gliene segua se non lo fanno in tai pericoli finalmente, come per forza si pongano. Parimente forti non si pon dir coloro, i quali quantunque valorosamente combattendo perischino; nondimeno ciò più per necessità, che per mero volere hanno fatto; come sarebbe quando alcuni, in qualche luogo stretto, donde fuggir non possino, siano da i loro nimici assaliti; tal che certamente conoschino, che o combattere valorosamente o morire ne convenga. Appresso a questi color medesimamente, che per la lunga essercitatione, &amp; pratica della guerra, e per il valor della persona, conosceranno, che andando in contra ad altri poco validi et poco essercitati, agevolissimamente gli vinceranno, se con questa confidenza, combatteranno; non per questo forti potranno già dirsi. E che sia il vero, quando questi tali saranno da altri che validi siano assaliti, talché il loro essere pratichi, non gli salvi; subito le spalle rivolgeranno. Manco che tutti gli altri che detto habbiamo, si possano dir forti coloro, che in qualche pericolo, nella guerra valorosi si mettano, non conoscendo la gravezza di quello; la qual come vegano, subito dell'impresa pentiti, in dietro ritornano. Per la qual cosa nissun di questi, che ho detti si può vero forte chiamare, ma quel solamente, il qual conoscendo il pericolo, e non per necessità, o desio di premio; ma per mera virtù, per il commun bene, i pericoli della morte sostiene; da i quali pericoli, non solo s'egli scampa, ne viene ad essere honorato, &amp; con molte lodi essaltato; ma quando ben non ne scampi, doppo la morte, nel desiderio d'ogn'uno, rimane immortale. Et accioché potiamo distinguere un vero forte dal falso, si debba avvertire, che sempre il vero forte ne' pericoli, ancor che previsti non siano, subitamente gli andrà in contro; come quello ch'opera per vero habito di virtù, per il qual habito a guisa di natura si suol'operare; dove che 'l forte che finto sia, avvenga che ne' pericoli previsti, dimostri di mettersi con valore, come quel, che prevedendogli, ha havuto tempo di vincere il contrasto dell'appetito, che a fuggir l'esortava; nondimeno se tai pericoli imprevisti saranno, mostrarà segno di sbigottirsi, per non haver havuto tempo di dominar l'appetito, dove che 'l vero forte non ha bisogno più di contrastar con l'appetito, per esser già sotto 'l freno della ragione, totalmente redutto. Ma dirà forse alcuno, che non doverebbe un forte mettere in pericolo la vita, per qual si voglia caso; conciosia che essendo la morte l'ultimo mal di tutti i mali, e terribilissimo sopra tutti; ne segue che la vita sia buonissima, et sopra tutte l'altre cose desiderabile, e conseguentemente nissun bene può ristorare il male, che per perder la vita ne segue. A questo dubbio respondendo dico, che quantunque la Morte di tutti i mali corporali, &amp; di tutte le cose terribili, sia ultima, e fine, quasi che per essa finisca l'huomo d'esser più huomo; nondimeno il vitio per esser macchia dell'animo, è peggiore, e più degno di esser fuggito, che la Morte non è; di maniera, che per non incorrere in esso, si dee la morte aspettare, quando per quella s'acquisti così degna cosa quanto è la virtù, la qual di degnità precede alla vita, e massimamente quando per tal morte ne segua la defension della padria, o il mantenimento della fé divina; i quai beni, per esser communi, incomparabilmente sono più degni, che la vita di chi si voglia non sarà mai. Confesso benché per fuggir qual si voglia altro male, che vitio non sia, non si debba la morte cercare, come fanno coloro, che per non poter sopportare qualche gran dolore, o travaglio, con le proprie mani, della vita si spogliano; nel quale atto, non solo non sono forti, ma timidissimi, e vilissimi dir si possano; non havendo in sé tanta di costantia, che tai fastidij, e travagli, a sopportar siano bastanti. Da questa vera fortezza, c'habbiamo fin qui diffinita, molti prendendo similitudine, domandano forti coloro, che con animo costantissimo, e quietissimo, tollerano qual si voglia soverchio travaglio, e smisurato diletto, senza o soverchiamente attristarsi, o sopra modo essaltarsi; sì come nel Lachete di Platone disputa Socrate, nel qual dialogo molti adhortationi, et avvertenze, sono intorno alla fortezza assegnate; quantunque la diffinitione della fortezza, sì come quella della temperanza, a i Dialoghi delle leggi, habbia Platone riserbato. Ma della fortezza a bastanza.</p></div2>

<div2><head>CAPITOLO II</head>
<argument><p>Della Temperanza.</p></argument>
<p>QUANTO eccellente virtù sia quella, che temperanza si chiama, oltra che abondantemente si può conoscere dal divinissimo Carmide di Platone, dove Socrate tra molte altre degnità che l'assegna, dice che l'uffitio del temperato è, che guardando l'huomo in sé, riconosca sé stesso; a questo parimente si può conoscere, che (sì come ben dice Platone in quel Dialogo) per la Etiomologia del nome Greco si conosce, che la Temperanza è quella, che la Prudenza di tutte l'altre virtù Regina, conserva. Ma per venire alla sentenza Peripatetica, intorno a questa virtù (per esser mio intendimento in questi libri di procedere più peripateticamente, che secondo la via di Platone, quantunque nelle cose morali, quanto alle cose istesso, non sia molta differenza tra loro,) dico che essendo la temperanza (come nel quarto libro v'ho detto) intorno a due importantissimi affetti della potenza concupiscibile, che sono il diletto e 'l dolore, è da sapere, che alcuni diletti sono proprij dell'anima, come sono quelli che dall'amor nascano delle scienze, dell'honore, delle ricchezze, et simili, per i quali pate l'anima più che 'l corpo; et intorno a questi non consiste la temperanza; conciosia che non si domanda colui temperato, il qual soverchiamente di posseder ricchezze s'allegra, anzi più tosto avaro domandarassi. Alcuni altri diletti son poi, che per esser proprij del corpo non possano accascar senz'alteratione corporale, come son quelle dilettationi che dall'operatione de' sensi esteriori principalmente derivano; come dall'odire, dal vedere, dal tatto, e da simili, intorno a i quali diletti quantunque consista la temperanza, nondimeno non intorno a quelli di tutti i sensi, ma principalmente del gusto, e del tatto, si truova. Conciosia che coloro, che con troppo diletto, le pitture, i giuochi, o simili riguardaranno, o le favole, e le novelle troppo ingordamente udiranno, o diranno, non per questo intemperati, ma più tosto balordi, perde giorni, e grachiole, meritaranno di chiamarsi. Parimente per il diletto dell'odorato non si considera la temperanza, essendo che quantunque alcuno soverchiamente, prendesse dilettatione di odorare fiori, unguenti, profumi, o simili, non intemperato, ma troppo delicato, &amp; effeminato domandaremo, se già non occorresse, che dell'odor di alcuna cosa si dilettasse, non in quanto a quell'odore, ma per la memoria, che per ciò gli venisse di alcun cibo, o simili, come avviene a coloro, che con diletto odorano il fumo, che dalle vivande procede. Questo dico perché quando tal cosa accadesse, allora intorno a tal diletto la temperanza si trovarebbe. Là onde per concludere dico, che la temperanza è una regola, &amp; un freno di quelle dilettationi, &amp; dolori, che dal senso del gusto, e del tatto procedano, dilettatione dico della presentia delle cose gustabili, e tangibili, e dolor dell'assenza di quelle. Et sì come la presenza delle cose dilettabili, più muove il nostro appetito, che l'assenza non fa; così parimente la temperanza è più intensamente intorno alle dilettationi, che al dolor necessaria, per haver più quelle che questo, di regola, e di freno di mestieri. E se alcun mi domandasse a qual virtù si appartenga di regolare il soverchio diletto, che dal vedere, odire, et odorare ne procede, se alla temperanza non s'appartiene, risponderei, che ancor che propriamente la temperanza non consista intorno a i diletti di questi sensi; nondimeno se considera (come dice Eustratio) più communemente questo nome della temperanza, potremo dire, che ad essa tal'uffitio appartenga. Ma seguendo Aristotele, il qual più propriamente la prende habbiamo da dire, che solamente intorno a quelle dilettationi, che sono communi all'huomo con gli altri animali, si ritruova la temperanza; le quali sono del gusto, e del tatto. Conciosia che le fiere non prendino diletto di vedere, odire, &amp; odorare, se non quando ciò possa al gusto servire, come se per essempio il cane prende diletto dell'odore ch'egli sente cercando la lepre, questo gli avviene non come diletto di odore, ma come diletto del gusto, che dal prender la lepre ne seguiria. E 'l medesimo dico del vedere, e dell'udire. Onde si può concludere peripateticamente, che solamente per regolar le dilettationi, e le contristationi, che dal senso vengano del gusto, et del tatto, è trovata la temperanza, per esser questi due sensi non solo al ben'esser come gli altri tre, ma all'essere istesso de gli animali, dalla natura prodotti. Conciosia che tai sentimenti al mantenimento dell'individuo, et al conservar della spetie appartengano. Le quai due cose sono ad ogni animale naturalmente desiderate, e principalmente il senso del tatto, è quel, donde più che dal gusto prendano diletto gli animali. Conciosia che coloro istessi che golosi, e Parasiti si chiamano, poco piacer nel gusto, per passar presto, ma grandissimo nel tatto ritruovano. Onde quel golosissimo Filossenio Erissio, soleva pregar Iddio, che più lunga, che d'una grua, la gola gli concedesse, accioché più tempo durasse il diletto, che nel tatto delle vivande grandissimo ritruovava. Parimente il tatto nelle cose Veneree, maravigliosissimo diletto ne porge; il che era necessario, accioché non s'intiepidisse ne gli individui, il desiderio del mantener la spetie. Il che facilmente sarebbe accascato, per esser proprio d'ogni individuo, di guardar più alla conservatione, e sodisfattione di sé stesso, che di quelli, che deono venire. Fu dunque necessario di circondare il tatto venereo, di quel diletto che noi veggiamo ch'egli ha seco. Et maggiormente (come dice Avicenna) che se tal diletto la natura non gli ordinava, sarebbe stato pericolo, che per la bruttezza di cotal'atto, fusse stato dall'huomo abhorrito. Saputo dunque fin qui, che la temperanza intorno alla dilettatione del gusto, e del tatto consiste, resta che de gli estremi suoi ragionando, diciamo, che ella è una mediocrità posta in mezo, da una parte, dal troppo dilettarsi della presentia de i diletti del gusto, e del tatto, e dolersi dell'assenza di quelli, il quale estremo Intemperanza si chiama; et dall'altra parte dal poco, o niente in tai piaceri dilettarsi. Il qual vitio per trovarsi rarissimi, che lo seguino, altro nome non ha che quel, che Arist[otele] gli pone, chiamando coloro, c'hanno tal vitio, insensati. Onde è da sapere, che per esser l'huomo, non solo d'anima ma di corpo composto, et havendo per questo di sostentamento mestieri, il qual sostentamento per il cibo, di necessità far si debba, et oltra questo essendo il tatto Venereo, necessario per la immortalità della spetie, ne segue per forza, che tai due sensi sprezzar non debbiamo; i quali acciò che più volentieri non disprezzassemo, furono dalla Natura, di dilettation circondati, &amp; in un certo modo addolciti. Onde difficilissima cosa è, che nel servirsi noi di questi sensi, per quel tanto solamente, che per il sostenimento dell'essere, et per la succession della spetie, conviensi, difficilissima cosa è dico, che diletto per cotal'uso non conosciamo, talché quei rarissimi, che non lo conoscano, non senza ragione, da Aristotele Insensati son detti, quasi che privi del senso, non conoschino quel, che il senso istesso, per natura ne porta seco. Per la qual cosa, vitiosi nell'estremo del poco divengano, quantunque (come ho detto) rarissimi se ne truovino, o forse nissuno. Dall'altra parte poi, dal prender dell'uso di questi sensi, diletto soverchio, cercando d'usargli, o servirsene, non solo per la necessità, che n'habbiamo, ma ancor di soverchio per mera ingordigia, e sfrenata libidine, nasce quell'altro estremo bruttissimo, che Intemperanza si chiama; per la quale, molti non bastando loro il mangiare, e 'l bere, quanto il natural desiderio di sostentarsi gl'invita, e quanto per la sanità, e retta disposition del corpo, hanno bisogno, per mera ingordigia più oltra passando, di moltissimi, et varij cibi (essendo la natura bisognosa di pochi) in ogni hora del dì riempiendosi; et quantunque satij, nondimeno con nuova invention di delicatezze, &amp; di cibi, la satietà superando, finalmente il corpo infermo rendendo; l'animo parimente (il che è molto peggio) di un così brutto vitio, quanto è la Intemperanza macchiando corrompano. Or tra questi due estremi la Temperanza sedendo, e cotai vehementi dilettation regolando fa che l'huomo dell'uso di cotai sensi, quanto si conviene, e quando, e come, e con chi, e perché far si debba, servendosi, temperatissimo ne diviene; il qual non di soverchio della presenza di tai diletti allegrandosi, né dell'assenza di quelli fuor di modo attristandosi, sempre quanto conviensi, se n'allegra, &amp; s'attrista. Tal'è dunque qual'io v'ho detto, la Temperanza, la quale ha molte altre virtù particolari, che da lei pendano, peroché considerata rispetto all'uso de' cibi, si domanda Astinenza, rispetto al bere, Sobrietà, rispetto a quella grandissima dilettatione, che Venerea si chiama, Castità domandiamo, le quai virtù spetiali sotto la Temperanza contengansi.</p></div2>

<div2><head>CAPITOLO III</head>
<argument><p>Come sia differente la Temperanza dalla Continenza.</p></argument>
<p>CONCIOSIA che molti sieno i quali si credano, che la Continenza, sia una medesima cosa con la Temperanza, e con l'Intemperanza l'Incontinentia, è da sapere, che non poca differentia è tra loro, talmente che la Temperanza è virtù, dove che la Continentia, quantunque lodevol sia, virtù non si chiama, per mancare in essa quella conditione necessaria, che Elettion domandamo di sopra. E per meglio dichiarar questa cosa, dobbiamo sapere, che tre cose lodevolissime sono degne d'esser possedute dal vero huomo Civile, cioè la virtù, la Continenza, &amp; quella disposition d'animo, che Heroica chiama Aristotele, e parimente per il contrario tre contrarij di queste, con ogni sforzo fuggir conviene, che sono il vitio contrario della Virtù; la Incontinenza, opposta alla Continenza, e finalmente la Bestialità contraria allo Heroico. Ma di questa coppia ultima di contrarij, al suo luogo ragionaremo; solo al presente alcune poche cose della Continenza ho in animo di raccontare. La quale in due maniere si considera; o vero in superare i diletti corporei, o veramente in non esser dalle corporee contristation superato. Et perché la Temperanza ancora, è quella, che tai diletti regola, &amp; frena, acciò che si conosca in che differenti siano queste due dispositioni, dico, che non meno la Temperanza, e l'Intemperanza, che la Continenza, e la Incontinenza, consistano principalmente intorno a i diletti corporei causati dal gusto, &amp; dal tatto; ma nella Temperanza, &amp; Intemperanza non cade contrasto tra la ragione, &amp; l'appetito; conciosia, che nel temperato, l'appetito essendo in tutto superato dalla ragione, senza contrasto a voler di quella, si muove; et per il contrario nell'Intemperato, essendo la ragion vinta rimasta, senz'altro contrasto, segue la voglia dello appetito, dove, che tutto 'l contrario n'accasca nel continente, &amp; incontinente; il qual continente, non havendo ancor fatto habito nella virtù, da una parte persuaso dalle lusinghe dell'Appetito, et dall'altra parte commosso da i consigli della ragione, con gran fatica, doppo il contrasto di tai nemici, finalmente secondo la ragione operando, da gli offerti diletti s'astiene; e per il contrario lo Incontinente, non havendo parimente fatto habito nel vitio, e per questo nascendo contrasto tra l'Appetito, e la ragione, finalmente rifiutato il consiglio della ragione, all'offerte dell'appetito s'appiglia, il che non con molto piacere, ma quasi contra sua voglia facendo, poco doppo pentito ne resta. Il temperato dunque e l'intemperato, subito per habito, quasi per natura operano con piacere, &amp; con elettione di quel, che fanno; dove che per il contrario il continente, e l'incontinente, con fatiga, &amp; doppo qualche contrasto, producano le loro attioni. Ma è ben vero, che 'l continente per le sue lodevoli operationi, assuefacendosi a quelle a poco, diventerà temperato, e l'Incontinente Intemperato; havendo noi già più volte, detto che le virtù, dall'operationi simili alle virtuose, si generano. É dunque lodevolissima, e degna d'esser seguita la Continenza, la qual in due modi (com'habbiamo detto si considera, o vero in vincere i diletti corporei, o vero in ripararsi di non esser dalle contristationi superato. E questa seconda spetie di continenza, per proprio nome Costantia si chiama, il cui contrario Delicatezza, o vero Effeminatezza, potiamo chiamare. Et è quando  ogni piccola molestia, che facilmente sostener potrebbesi, sopportar non potiamo; come si vede di molti, che non possano pur sostenere un minimo freddo, né una qual si voglia piccola fatiguzza, tal che fin la veste si lasciano dalle spalle cadere a terra, per la insofferenza del piccol peso. E certamente non si può negare, che così fatti huomini, sì delicati, &amp; sì molli, non siano degni di biasimo, &amp; non sia bruttissima cosa il vedergli; &amp; tanto più quanto minori saranno quelle fatighe, e quelle noie, che sostener non potranno, però che quando fosse qualche gran contristatione quella, che gli assalisse, come morte d'amici, &amp; simili, verrebbe per la difficultà della cosa, a farsi degno di manco biasimo, chi soffrirla pur non potesse, e per il contrario, quanto fossero maggiori i travagli, in colui, che con grand'animo gli sostenesse, tanto più costante chiamar si potrebbe. Tornando dunque all'Incontinenza, &amp; Intemperanza dico, che quantunque intorno a i medesimi diletti consistano, ma l'una con elettione, e volontieri, e l'altra senza elettione, et con pentimento, nondimeno l'Incontinenza impropriamente si suole ancora applicare ad altri diletti, che a quelli dell'Intemperanza, ma è ben vero, che quando s'applica ad altri, che a quelli, non si chiama assolutamente Incontinenza, ma con aggiungimento di quei diletti; poniamo caso chiamandola Incontinenza nelle ricchezze, ne gli honori, nell'Ira, e simili, senza i quali aggiugnimenti s'intenderebbe assolutamente de i piaceri del gusto, et del tatto, come la Intemperanza. Ma tempo sarà homai di por fine a questa virtù della Temperanza, dall'occasione della quale, queste poche cose habbiamo dette della Continenza, Incontinenza, Costantia, e Mollezza, o ver Delicatezza. Sol questo aggiugner voglio, che molto più brutta, &amp; vituperosa è l'Incontinenza de' piaceri corporei, che dell'Ira non sarà mai, però che l'Ira se non in tutto, al manco in una certa parte, pare che alla ragione obedisca, a guisa d'alcuni servi, i quali troppo intenti al comandar del Signore, e per questo prima movendosi, che habbino il tutto appreso, è forza finalmente, che gli errino, sì come parimente fanno i cani, quali battuta la porta di casa, subito latrano, prima che considerino se amico, o nemico sia colui, che entra in casa. In questa guisa parimente l'irato, per la caldezza, e celerità della natura dell'Ira, odita in una sol parte la ragione, senza aspettar quel, ch'ella finalmente comandi, si muove per vendicarsi. Conciosia, che la Ragion cominciando a voler discorrere, e comandare, prima ne mostra, che per alcuna ingiuria, che fatta sia, ne segue vilipendio dell'ingiuriato, il che subito odito, senz'altrimenti aspettare quel, ch'ella voglia concludere, quasì come s'ella havesse comandato, che vendetta si debbi fare, a quella velocemente si muove. Erra adunque l'Irato, &amp; non con vera repugnantia contra della ragione, ma per troppa prestezza, &amp; caldezza, che non gli lascia haver patientia d'intender tutto quel, che la ragion ne dimostrarebbe. Ma per l'Incontinenza de' piaceri corporei, tutto 'l contrario avviene, però che subito l'huomo senza voler consiglio dalla ragione, anzi contra di quella contrastando, si muove. Per la qual cosa concluder puossi, (come v'ho detto) che più biasmevol sia, che di tai diletti incontinente diviene, che colui non sarà, che sia dall'Incontinenza dell'Ira assalito.</p></div2>

<div2><head>CAPITOLO IV</head>
<argument><p>Della Liberalità </p></argument>

<p>ESSENDO la Liberalità, una mediocrità intorno alle ricchezze, o vero intorno al diletto, che nel donare, o ritenere le ricchezze, secondo che si conviene, si ritruova; è da sapere, che per ricchezze, tutte quelle cose intendo io, che con denari si misurino, nel donar delle quali più si conosce l'atto del Liberale, che nel ricevere non si può fare, perciò che nel donare, quando, e quanto, &amp; a chi si debba, molto più riluce la virtù, che non può far nel ricever da chi, e quando si debba, et non ricever da chi, e quando non si conviene; conciosia che più è proprio della virtù, far beneficio, che riceverne; &amp; operar cose lodevoli, che non operar cose biasmevoli, senza che per esser più difficile, e rara cosa il donare, che 'l ricever non è, per esser molti più gli huomini, che non son larghi del loro, che quelli, che tolgano l'altrui; ne segue, che parimente la Liberalità più nel donare, che nel ben ricevere, palese si manifesta. I cui estremi, il Prodigo, sono, e l'Avaro; questo per ispendere, e donar manco, e ritenere, e ricever più, che non debba, e quello per il contrario, per donar più, &amp; ricever manco, che non conviensi. De i quai due vitij, il secondo è più dannoso a gli altri, che a sé stesso; dove, che 'l primo per il contrario, a gli altri giovando, a sé stesso è nocivo, però che 'l Prodigo dissipando il patrimonio, viene a perder parimente sé stesso, per il cui sostentamento del proprio padrimonio ha mestieri. Là onde molto più vitioso è l'avaro, che 'l prodigo e molto più difficilmente potrà Liberal diventare, essendo, che 'l Prodigo per il succeder de gli anni, e per la povertà, che tosto gli segue, può facilmente alla virtù ritornare. Conciosia, che non è molto contrario al Liberale, però che tanto il Liberale quanto il Prodigo dona assai, e poco riceve quantunque l'uno come debbasi, e l'altro fuor di quel, che conviensi; onde necessitato dalla povertà, nella qual tosto n'incorre (conciosia, che qual si voglia Civil patrimonio, tosto per levarne, e non porvi, dissiparassi) facil cosa sia, che dalla prodigalità si diparti, tal che se per qual si voglia sorte, ricco divenga, non più prodigo, ma liberal sarà fatto; dove, che per il contrario l'avaro, per essere opposto dirittamente al liberale, però che l'uno più volentieri dona, che non riceve, e l'altro ad ogni cosa più, che al donare inclinato, a sol ritener le possedute ricchezze è disposto; poca speranza fia mai, che da tal vitio si tolga, perciò che quanto più con gli anni vivendo va innanzi, tanto più avaro ne diviene, per appressar alla vecchiezza, appresso della quale, quasi in proprio albergo l'Avaritia risiede. Sono i vecchi avarissimi per natura, come quelli, che non solo per la esperienza del vivere, hanno imparato a conoscer quanto difficil sia l'acquistar le ricchezze, ma ancor per la mancanza del caldo della natura, vengano a farsi timidi, quasi che dubitino, che gli habbia a mancare, donde s'habbia da sostentare. Senza, che per esser le ricchezze trovate per sovvenire a i bisogni dell'humana vita, i vecchi sentendosi tutta via mancando per l'età, farsi più di sussidio bisognosi; conseguentemente vengano tutta via più a ritener con maggiore avidezza le ricchezze. Onde dice Eustratio, che invecchiando gli altri vitij, e mancando con l'età nostra, sola l'Avaritia tutta via più vigorosa ringiovenisce; dove che i gioveni per il caldo di quell'età, e purità del lor sangue, riempiendosi di speranza, non par che temer possino, che cosa niuna nuocer gli possa già mai. Per queste ragioni adunque difficilissima impresa, e quasi disperata sarà sempre di voler fare un'avaro liberale, dove che non con molta difficultà, potrà nel prodigo, spesse volte questo accascare. Onde ne segue, che i prodighi, sì come manco sono vitiosi, &amp; altrui più giovenili, così ancora sono più amati, et ben voluti, come quelli, che oltra il giovamento, che spendendo, e donando ne porgano, pare ancora, che più naturalmente si servin delle ricchezze, usandole, quantunque male, che non fanno gli avari, che possedendole usar non le sanno, volendo più tosto, che sotto qualche Zolla di terra, o in qualche Cassa murata, occultissime a tutti, come perdute si stieno, tal che la propria vita, di molte cose necessaria, spogliata rimanga; che usandole, e servendosene per i bisogni loro, almen sé stessi, e le famiglie loro, se non altrui, sostentare. Per la qual cosa, con ogni sforzo debba guardarsi l'huomo di non farsi servo dell'Avaritia, per esser quella, che oltra la macchia, che reca all'animo, vitioso rendendolo, ella parimente, d'infinite miserie, ansietà, travagli, sospetti, e fastidij, è cagione; di maniera, che non lascia altrui viver contento un sol giorno, privandone di ogni commodo, e d'ogni necessario sostentamento; talché ogni giorno più crescendo, tronca altrui la speranza di mai poter torsi dalle sue mani. Della qual'Avaritia più spetie si truovano conciosia, che alcuni non solo ritengano il loro più, che non debbano; ma ancora con diversi  inganni tolgano l'altrui; come saria per furti, e per usure, e per mille inganni di mercantie, &amp; altre simili insidie di spogliare in qualunque modo gli altri delle sostanze loro, e far crescer le proprie. Alcuni altri son sì avidi del denaro, che per la tema, che l'aere non gliel ritolga, non si arrischiando di metterlo, o in mercantie, o sotto usure, o in simil altri negotij, solo attendano a radunar più, che possano, racchiudendo subito quel, che in man loro viene, con tanta custodia, che mai più non vien fuora, fin che doppo la morte dell'avaro, gli heredi in quattro giorni il disperdano. Et alcun'altra sorte d'avari si truova, che non solo non vogliano far mai benefitij donando, ma non ne vogliano ricevere ancora, per la gran gelosia, che gli hanno del loro; come quelli, che temano, che non sia sotto tai beneficij, che ricevessero, qualche inganno nascosto, pensandosi, che tutto 'l mondo, non habbia mai altro pensiero, che delle loro ricchezze spogliarsi. Per la qual cosa, per star sul securo, senza donare, o esser donati, dalla conversation de gli altri si scostano. Altre maniere ancor si trovano d'avari, le quali similmente sono degne d'esser fuggite con tutto l'animo, per esser questo vitio vituperosissimo, e tal che rende l'huomo non sol nemico di sé stesso, privandolo delle sue necessità, ma ancora lo spoglia d'amici, e lo fa odiatissimo da tutti. E è questo vitio proprio quasi di coloro, che per sé stessi hanno le ricchezze acquistate; come quelli, che havendo provato quanta fatica in tale acquisto si truova, vengano ad esser più tenaci nel conservarle, senza che sempre alle cose, che da noi nascano, si pone amore, come avviene de' Poeti, i quali, i loro componimenti, senza conoscervi alcun'errore amano, &amp; lodano. Là onde il più delle volte quegli heredi, che per le fatighe d'altri, trovano gran padrimonio acquistato, o sono Prodighi, o sono Liberali. Concludendo dunque diremo, che tra questi due vitij dell'Avaritia, e della Prodigalità, risiede il Liberale; il quale non dissipando il suo padrimonio, e donando a chi non conviensi, ma con retto giuditio, secondo il tempo, il luogo, la qualità delle persone, e simili altre avvertenze, donando, fa altrui parte delle sue rendite. Il che si ha da intendere sempre havendo egli rispetto alla qualità, e quantità delle sue sostanze, però che non per il molto donare, e molto spendere, si domanda l'huomo liberale; ma per il molto secondo il rispetto de i beni, che possiede. Conciosia che altrimenti ha da donar, e spender colui, le cui sostanze rendino quattro, o sei mila scudi d'entrata, &amp; altrimenti chi a pena arriva a trecento. Appresso a questo non per donare a chi si voglia, si debba l'huomo liberal domandare, ma per donare a coloro, che più lo meritano, essendo che non si diranno mai liberali coloro, che a i ruffiani, a i buffoni a i parasiti, a i giuocatori, &amp; altre simili persone, che so no in darno nel mondo, daranno in preda le loro ricchezze, ma per il contrario Liberal sarà quello, che le spenderà per il sostenimento della casa sua, de gli amici, de' parenti, delle persone virtuose, e literate, e finalmente in sussidio di coloro, che non per loro colpa, ma per colpa della fortuna, saranno fuor de i lor meriti, in miseria, et povertà pervenuti. E tutte queste operationi, debba fare il liberale, non per desio d'honore, non per fasto, o per qual si voglia altro così fatto interesso; ma solamente per mera virtù, e carità, avvertendo sempre alla qualità del suo padrimonio, acciò che quel non venisse a mancare, donde non potesse più liberale esser poi; per il mantenimento dunque del padrimonio, non sarà negligente, in veder che delle Ville sue, e bestiami (che in queste due cose, tengo io, che consister debbino le ricchezze civili) si riceva quel più frutto, che senza fare ingiustitia, o torto ad alcuno, cavar si possa; &amp; habbia l'occhio sempre che quel solamente rimanga per ciascun'anno, per sostenimento della casa sua, che ne fa di mestieri a vivere secondo il suo grado; non volendo né meschinamente, né con soverchia pompa, viver tra i suoi Cittadini. E dell'avanzo poi, usi l'operationi liberali; e sempre prima dove più bisogna, di maniera, che finalmente la minima parte delle sue rendite, siano quelle, che si riserba a sé stesso. Il che facendo sé stesso farà felice, e degno di lode, &amp; a gli altri giovando, diverrà amatissimo, e desideratissimo da tutta la Città sua. Et se alcun mi dicesse, che non par ragionevole, che 'l Liberale, più consumi delle sue rendite in altri, che non riserbi a sé stesso; conciosia che volendo Aristotele nell'ottavo dell'Etica, che a chi più amico ci sia, donar più si debbi, &amp; non essendo chi si voglia d'alcun più amico, che di sé stesso, ne segue, che più si debbi a sé riserbare, che ad altri donare; a questo rispondendo dico, che donando il Liberal più ad altri delle sue rendite, che per sé non riserba; viene a donare insieme a sé stesso, cosa molto più degna di tutte le ricchezze del mondo, et è la liberalità virtù eccellentissima, &amp; honoratissima. Onde il liberale riserbando per sé medesimo tanto delle sue rendite, che al viver secondo il suo grado, gli siano necessarie, e donando il restante in giovamento d'altrui, vien'a far sé stesso virtuoso, e conseguentemente ricco, di maggior dono, che per denari acquistar si possa già mai. Per la qual cosa (Alessandro mio amatissimo) con tutto l'animo vi essorto, ad abbracciare questa virtù della Liberalità, per la quale honorato, amato, e desiderato communemente nella Città vostra ne diverrete. Di che non dubito punto, essendo voi nato della virtuosissima, M[adonna] LAUDOMIA, honoratissima madre vostra, Donna rarissima, Donna bellissima, Donna finalmente in ogni grado di perfettione perfettissima.</p></div2>

<div2><head>CAPITOLO V</head>
<argument><p>Della Magnificenza.</p></argument>
<p>APPRESSO alla virtù della liberalità, segue quella splendidissima virtù, che magnificenza si chiama; la quale quantunque in qualche parte alla Liberalità si assomigli; nondimeno in molte parti è differente da quella. Simili sono queste due virtù, in quanto ciascheduna di loro, intorno alle ricchezze consiste; ma in questo differiscano poi che, la Liberalità si stende a tutte le operationi, che accascar possano tutto 'l giorno, intorno al dispor delle ricchezze, come sono donationi, remunerationi, operationi caritative, e quelle spese finalmente, che o per sostenimento della famiglia, o per qual si voglia altra causa, tutto 'l giorno n'accascano; dove, che la Magnificenza si considera intorno a quelle spese solamente, le quai di rado, per qualche cosa importante, e di gran momento si sogliano fare. Talché secondo, che suona il nome Magnifico si può dir colui, che spendendo fa cose grandi, e massimamente per occorrentie publiche, &amp; ricevuti incarichi, o degnità nella Republica; come sariano accettationi di Magistrati, accoglimenti d'Imperatori, Re, Prencipi, e simili; donationi, e presenti, che a singularissimi Signori far si debbino, Ambascierie, edification di Tempij, di Portici, di Teatri; apparati di publiche feste, o Comedie, &amp; simili altre occorrentie, donde l'honore, e 'l decoro della Repub[lica] s'appartenga di conservare. Può parimente accascar questa istessa virtù della Magnificenza, in alcune occorrentie private, che di rado avvengano; come sariano nozze, conviti, accoglienze di forestieri importanti, edificij, così nella Città, come ancor nelle Ville; ornamenti di casa, &amp; altri apparati simili a questi, dove sontuosità, e grandezza veder si possa. Nelle quai magnifiche operationi, a tre cose rispetto si debba havere; a colui che spende, a quel che si spende, e finalmente alla cosa istessa nella qual si spende; però che quanto a quel che spende, fa di mestieri, che le spese siano proportionate alla qualità di colui, che le fa. Conciosia, che altrimenti s'appartien di spendere ad un Imperatore, altrimenti ad un Principe, &amp; così de gli altri gradi, &amp; stati de gli huomini di mano in mano, di maniera, che una medesima spesa ad un privato Gentil'huomo sarà Magnifica, che ad un Prencipe non già Secondariamente (come ho detto) si ha d'haver rispetto a colui, per chi si spende; però che non una medesima operatione sontuosa, si  ha da far per ricever un gran Prencipe in casa d'un privato in nome di quello, che far doverassi per il medesimo Prencipe ricevendosi in una Città in nome della Repub[lica] e 'l simil dico dell'altre magnificenze, che occorrer possano. Debbasi finalmente haver rispetto alla cosa, nella qual si spende. Conciosia che con altra sontuosità si convien di ricevere, un'Imperatore, che per un Signor non conviensi. Et altrimenti si debba spender in un convito, che si faccia ad alcuni amici familiari, che quando per honorare un Prencipe si facesse banchetto alle principali Gentil Donne della Città, &amp; altro in un Tempio, et altro in una Camera, e 'l simil potiamo dir di mille altre diverse occasioni, che accascar sogliano. Debba dunque il vero Magnifico, quando gli occorre occasion di fare operation di Magnificenza, considerar molto ben l'essere delle facultà sue, e la qualità dell'occasione, &amp; la cosa istessa finalmente, che far si debba; &amp; proportionando ogni cosa insieme, debba far l'operation sue, con quella grandezza, e con quella sontuosità, e larghezza dispendio, che si convenga; havendo sempre più riguardo alla perfettion della cosa, che alla spesa, che vi si faccia, procurando più alla bellezza, et grandezza di quella cosa, che si fa, che a cercar con che manco spesa far si possa. Onde ne segue, che coloro, che in povertà sono, non può loro occorrere di essere effettualmente Magnifici, ma solo in habito, conciosia che ciascheduna virtù, principalmente dalla retta elettione ha radice. Al Magnifico dunque appartiensi di non recusare, o fuggir l'occasioni d'havere a far opere grandi; et occorrendo, con ogni ingegno vegga di farle tali, che siano degne di lui, che le fa, e di coloro per chi si fanno, e finalmente delle cose istesse, che far si debbano; di maniera, che sempre ha da por cura, che le opere sue siano tali, che difficilmente siano imitabili, cercando sempre d'avanzar gli altri, che per simili occasioni hanno operato. Le Ville sue siano Magnifiche e splendide, i Giardini sontuosi, la casa nella Città, sia con grandezza, &amp; splendidezza edificata, e dentro secondo il suo grado, &amp; qualche cosa più, per ogni parte apparata, &amp; adorna conservando sempre il decoro di  quel che si fa, non ponendo la medesima spesa, in quelle cose, che differentemente la meritano; conciosia che con più grandezza, e più cura si habbia, poniam caso, da honorare Iddio grandissimo, che gli huomini non si ha da fare, &amp; altro ornamento, e spesa ad una casa, et altra poniam caso, ad un sepolcro, far si conviene. Conciosia che  non è la spesa, che fa l'opera magnifica, ma la spesa, secondo la qualità della cosa, però che una medesima spesa farà un sepulcro magnifico, che una casa magnifica non potrà fare. Et il simil dico dell'altre cose, rimettendosi sempre il Magnifico, al retto giuditio, che regolar debba ogni operation virtuosa, come diremo quando della Prudentia ragionarassi. Risiede questa virtù della Magnificenza in mezo di due estremi, come l'altre virtù; l'uno de' quali eccedendo nella troppa spesa fuor del dovere, Disperdimento secondo Aristotele, chiamar puossi, e l'altro per ecceder nel poco, e mancar del decoro per il poco spendere, Meschinezza si può chiamare. Conciosia che per questo vitio della Meschinezza, molte volte n'accasca, che alcuni, occorrendo loro occasione di havere a fare qualche opera grande, e degna d'esser Magnifica, come vili, e meschini, volendo in ogni minima cosa ristregner la spesa, e cercar sempre di far con qualche avanzo, e vantaggio, tardamente e pigramente fanno ogni cosa; di maniera, che al fin poi, hanno speso assaissimo, et fatta la cosa istessa meschina, e priva d'ogni grandezza, però che volendo in ogni piccola cosa computare, et vantaggio cavare, inaspriscano coloro, che manualmente in tal'opra con la lor'arte s'affannano, di maniera, che quasi per dispetto lavorando, lentamente, e con pigrezza, e spesse volte, fuor di tempo imperfetta, e meschina conducano l'opera in termine, che a volere a porto condurla, con più spesa, che non saria stato mestieri se magnificamente fosse stata operata, pure al fin la conducano senza alcun decoro, e fuor di tempo. Là onde sempre avviene, che questi tali immersi in tal vitio, quando hanno pur fatta alcuna opera, quella giudicano più grande, &amp; più degna di quel, che la sia, e di quel, che faria di bisogno; dove, che per il contrario, il Magnifico, quantunque bellissima habbia fatta alcuna cosa, nondimeno sempre gli pare, che perfetta non sia, &amp; che di qualche maggior grandezza habbia mestieri. L'altro estremo poi della Magnificenza, che (come ho detto) Disperdimento si può chiamare, eccedendo nel troppo spendere, e fuor di quel che conviensi, rende gli huomini poco honorati, e più tosto derisi. Conciosia, che questi tali macchiati di cotal vitio, non conoscendo il decoro delle cose, spesse volte per alcune minime occasioni faranno spese, che per ricevere un'Imperatore di soverchio sarebbono, come per essempio occorrendo ad alcuno, di ricevere alcuni amici suoi a mangiar seco, farà apparato in casa sontuosissimo, coprendo lo spazio di Tapeti ricchissimi, e le stanze di broccati, e velluti, e simili altre spese superflue, fatte più per ostentatione, e superbia, che per Magnificenza. E che sia 'l vero, il più delle volte occorre, che questi tali in qualche cosa poi d'importanza, meschinamente spendendo vituperio procacciaransi, spendendo assai dove non debbano, e mancando di spender dove conviensi. Or tra questi tali estremi dimorando il Magnifico, guidato dal giuditio della ragione, occorrendogli, o per la Città sua, o per amici, o per sé stesso fare altra cosa importante, dove accaschi di spendere, considerata la qualità dell'occasioni, con tutti quei rispetti che ho detti di sopra, quella tal cosa farà con quella grandezza, sontuosità, e magnificenza, che di  far converrassi, non guardando a vantaggio, o avanzo alcuno, né spendendo con fatica, o con difficultà d'animo, né con tardezza pigramente operando; anzi con diletto spendendo, sollecito, allegro, solo alla grandezza dell'opera considerando, a vantaggio alcuno non guardando, farà tosto venire a porto tutto quel, che di far converrassi. Della qual preclarissima virtù, vedere in Siena per un essempio possiamo, il nobilissimo M[esser] Girolamo Mandoli de' Piccolomini, a cui tra l'altre sue virtù, è molto propria questa della magnificenza, come in molte, e diverse occasioni, e publiche, e private, n'habbiamo potuto vedere il saggio, quantunque (come ho detto) sieno in lui molte altre virtù raccolte, di maniera, che per dargli quell'epiteto, che gli suol dare parlando di lui, il divino Pietro Aretino, huomo compiuto domandar lo potremo. Ma della magnificenza a bastanza.</p></div2>

<div2><head>CAPITOLO VI</head>
<argument><p>Della Magnanimità, &amp; che cosa che sia l'honore.</p></argument>
<p>IL nom'istesso della magnanimità, dimostra com'ella consiste intorno a cose grandi, e di pregio. Per la qual cosa diffiniendo Arist[otele] il magnanimo dice, che gli è colui, che essendo degno di cose grandi, e pregiate, conosce parimente, ch'egli ne sia. Et è medesimamente questa virtù in mezo a due estremi vitij riposta. Conciosia che coloro, che eccedendo nel troppo, si stimano d'esser degni di cose grandi, senza che degni ne siano, fumosi, o sfacciati o ver prosontuosi chiamar si possano. Dall'altra parte poi quei che meritano gran cose, di quelle non degni si stimano, Pusillanimi per ecceder nel poco si chiamano. Et in vero molti se ne veggano di questi tali, che quantunque sia in essi qualche gran virtù, &amp; scientia, per la qual meritano molto, nondimeno vili d'animo, &amp; pieni di pusillanimità, non conoscendo il proprio valore, abjetti, &amp; vilipresi per loro istessi si rendano, dove che per il contrario, molti altri vederemo poi, che di niun valore essendo, nondimeno sfacciatamente tra i migliori tramettendosi, senza alcun rossore della propria indegnità, tutto 'l giorno di gran cose degni si stimaranno, &amp; senz'alcun rispetto le chiederanno. Or tra questi due bruttissimi vitij è riposto il magnanimo, il qual come testimonio delle virtù sue, degno di molto conoscerassi. Consiste dunque la magnanimità intorno a gran cose, &amp; gran beni; ma perché di tutti quei beni, che all'huomo esterni ne sono, di gran lungi l'honore è supremo; il qual solo è quel, che merita d'esser premio de' virtuosi, per non trovarsi maggior cosa da premiarli; di qui è che principalmente la magnanimità, insieme co i suoi estremi, intorno all'honore, più che intorno ad altro si truova; all'honor dico, che non picciolo o breve sia, ma grandissimo, e di momento, e tale, quale della virtù premio esser suole. Per la qual cosa ne segue, che 'l magnanimo ha della possessione di qualche altra virtù di mestieri, peroché se colui è magnanimo, il quale essendo di molto honor degno, questo istesso parimente stima, et conosce; &amp; non potendo esser degno  d'honore se non chi virtuoso si truova; ne segue per forza, ch'egli d'altra virtù fia dotato. Onde non può, (come ho detto) esser magnanimo, chi non sia virtuoso; talché questa grandezza dell'animo, è quasi di tutte le virtù chiaro ornamento; facendone in ciascheduna virtù, a quel, che di maggior momento sia risguardare. E per questo affermar si può che la virtù della magnanimità sia difficilissima sopra tutte, come quella che l'altre ne presuppone. Per la qual cosa, coloro che virtuosi sono, et per questo d'ogni honore degni, se disprezzando le virtù loro, dell'honor che se gli deve, non faranno conto, pusillanimi (com'ho detto) chiamar devransi, e per il contrario coloro, che di qualche vitio macchiati, o vero almeno di virtù non ornati, &amp; per questo d'honore indegnissimi; quantunque nobili e ricchi siano; d'honor degni si stimaranno; fumosi, &amp; presuntuosi si debbano dire. Conciosia che né per ricchezze, né per nobiltà, o qual si voglia ben di fortuna, o del corpo, si può meritar sì ricco premio quanto è l'honore, per esser'egli alla sola virtù dedicato, quasi in segno, e in testimonianza di quella. Conciosia che quantunque sia difficilissima cosa ad esprimere, e diffinire, che cosa che l'honor sia; nondimeno qualunque diffinitione se gli dia, poco lungi sarà da questa, ch'io ho più volte per me stesso imaginata, affermando, che l'honor non sia altro, che una certa libera, e voluntaria possessione de gli animi de i virtuosi, talché ben molte volte si vede, che alcuno stimarà l'honor suo, rispetto alle persone volgari, &amp; nel vitio sommerse; nondimeno, sì come gli animi di questi tali vitiosi, non son degni di estimatione, così parimente l'honore, che appresso di questi si cerca, non si può veramente chiamare honore, sì come similmente si può dir d'Amore; il quale essendo un desiderio di possedere con unione l'animo bello della cosa amata, quantunque molte volte si chiamano innamorati coloro, che la bellezza dell'animo non conoscano, et non considerano; nondimeno, non veri, ma falsi amanti chiamar si debbano. Il medesimo dunque affermando dell'honore dico, che poco apprezzar si debba nelle nostre operationi virtuose il giuditio de' rei, come non degni di far testimonianza della virtù, la qual non conoscano, ma tutto 'l pensiero di chi opera virtuosamente è d'operar per mera virtù; talmente che solo i virtuosì, che la virtù conoscano, giuditio, &amp; testimonianza ne possino fare. Concludendo dunque la diffinitione dell'honore, non senza cagione diremo, ch'egli sia possessione voluntaria de gli animi virtuosi. Il che essendo verissimo non è maraviglia se il magnanimo conoscendosi virtuoso, si conosce parimente degno di quel premio, che se gli debba, non che io voglia, che per tal premio operi principalmente, anzi mero habito di virtù; ma voglio, che avendo acquistato un tal'habito, non si sdegni, anzi stimi, et apprezzi, che per il mezo dell'honore conosca, che i virtuosi fan fede testimonianza della virtù sua, la qual testimonianza è cosa pregiatissima, &amp; desiderabilissima. Questi tali honori adunque il magnanimo debba apprezzare, et conoscere ch'egli si debbano; ma non già se gli conviene, ricevendogli, soverchiamente allegrarsene, ma con temperato diletto prendendogli viene a far segno, che non solo se gli convenghino, ma ancora, che minori siano di quel, che merita. Questo dico perché la soverchia allegrezza pare, che soglia accascare a coloro, che acquistano qualche desiderabile, della qual degni non siano, conciosia che di quel, che ci si debba, come di cosa nostra quieta estimatione ne facciamo, dove che se con più elevatione d'animo la stimiamo, facciamo segno che tal cosa non come nostra o dovutaci, ma come d'altri, &amp; come i meriti nostri n'avanzi, più per sorte, che per merito c'intervenga. Per questa cagione adunque con quieto animo, e non punto in allegrezza alterato, riguardarà il magnanimo gli honori che se gli fanno, quasi che far non se gli possino tali, che di maggiori egli degno non sia, ma non per questo mancarà d'accettargli, conciosia che maggior premio in questa vita, che l'honore istesso haver non si puote, peroché qual cosa di maggior pregio si può stimare, e che più si appressi a rimeritare gli huomini buoni, che col segno dell'honore, conoscer quella bontà da gli huomini parimente buoni, esser confirmata, e confessa? Certo niuna. Il qual'honore se 'l Magnanimo conoscerà, che secondo i meriti renduto non gli sia, non per questo turbarassi, anzi ridendosi della indegnità di coloro, che render lo debbano, a lui fia sol bastante il conoscer ch'egli degno ne sia, per esser molto meglio l'esser degno dell'honore, che 'l riceverlo non sarà mai. Essendo dunque (com'ho detto) il magnanimo moderato nel ricever o non ricever di quegli honori, ch'egli conoscerà che gli si debbino, molto più modesto, e temperato doverrà dimostrarsi nell'acquisto de gli altri ben di fortuna, come ricchezze, e simili; o ver nella perdita di essi, stando sempre un medesimo, &amp; in una stessa quiete di mente, o fosca, o lieta, che la Fortuna ne mostri il volto. Conciosia che non si alterando per l'honore, molto manco alterar si debba per quegli altri beni, che non solo inferiori sono all'honore, ma ancora per quello istesso solamente si cercano. Là onde al magnanimo parendo cosa breve l'honore, et alla virtù sua non bastevole, molto più brevi, et vili cotali altri beni gli parranno; di maniera che ogni sorte di beni esterni poco apprezzandolo, e solo i beni dell'animo havendo in conto; par che in un certo modo, parendo loro breve ogni grandezza, quasi disprezzatori di tutte le cose, si mostrino; come quelli che di nissuna cosa si maravigliano. Conciosia che nascendo la maraviglia, dall'esser poco assuefatto a veder cose grandi; i magnanimi, che nella virtù, che ogn'altra grandezza avanza, assuefatti si truovano; è forza che l'altre cose, che virtù non sono, per cose di poco momento riguardino. Onde da molti sono stimati dispregiatori delle cose; non perché veramente dispregio chiamar si possa, ma più tosto per la grande ammiratione, che tengano alla virtù. E di qui nasce, che molti di coloro che volendo imitare alcuni, che lodati siano quella parte elegano di imitare, che senza l'altre parti tal volta di biasmo sarebbe degna; così parimente veggendo che il magnanimo per la ragione detta di sopra, par che mostri un non so che di disprezzamento, (il che nasce in lui dalla virtù ch'egli ha seco,) &amp; credendo che quel solo disprezzamento sia quello, che lodato lo rende, quel solo, lasciando ogn'altra parte, eleggendo per imitare, ogni cosa mostrano d'havere a vile; e volendo imitare il magnanimo, per non havere in loro poi la virtù, che gli faccia operare come quello, ogni cosa sprezzando, di ogn'un si ridano, ogn'un vituperano, ogn'uno ingiuriano, &amp; simili altri atti vilissimi fanno, opposti in tutto al magnanimo; il qual per il contrario, non solo non ingiuria chiunque si voglia, anzi è uffitiosissimo, et voluntieri fa benefitij, et ricevendone, duplicati gli rende, per esser colui che fa il benefitio, in quanto a quell'atto, in un certo modo superiore a chi riceve; la qual superiorità è propria del magnanimo, e massimamente in tutte quelle operationi, che buone essendo d'honor son degne; di maniera che 'l magnanimo ha più sempre in memoria i benefitij ch'egli fa, che quei che riceve, non che per esprobatione, o per poca gratitudine ciò gli avvenga; ma solo perché tenendo sempre l'occhio all'honore, quelle cose più gli son sempre nell'animo, che maggiore honore ne riportano, sì come sono i gratiosi, e cortesi uffitij, e benefitij, che altrui si fanno, donde più germoglia l'honore, che da quei che ricevansi. Tiene adunque in memoria il magnanimo i benefitij, ch'egli fa, per la estimatione ch'egli fa dell'honore che gliene viene, e tiene parimente in animo quei, che riceve, ma per altra cagione, &amp; per rimeritarli con mille doppij. Onde con gran piacere, ho del magnanimo raccontare i benefitij che già n'ha fatti, sì come giuditiosamente introduce Omero, che Tetide, volendo domandar gratia da Giove, per meglio procacciar benevolentia, li racconta i beneficij, ch'ella havea da lui ricevuti, e non quei, ch'egli da lei nella guerra de' Titani ricevette. Appresso a questo il magnanimo, non suol mai domandar gli honori che gli si debbano; ma aspettando, che offerti gli siano; se pur'offerti non gli saranno; di questo havrà poca cura; come quel, che conoscendo, ch'egli di gran lungi li merita, in questo lietamente s'acqueta. In attioni poco importanti rarissime volte si mette, le importantissime, e difficili, con tutto l'animo abbraccia, et raccoglie. L'amore, e l'odio, ch'egli porta a chiunque sia; con nissun velame ascondendo; ama, et odia palesemente; conciosia che l'asconder simili affetti, di temenza fa segno; la qual dal magnanimo è lontanissima. Parimente egli fa sempre più cura d'essere veramente buono da bene &amp; operar virtuosamente, che non fa di quel, che gli altri si stimino, che gli faccia; quasi che più l'esser buono, che 'l parer buono cerchi sempre; al contrario della maggior parte de gli huomini, che più di parere, et esser creduti buoni, e litterati s'ingegnano, che della bontà propria, e dottrina non fanno. Opera dunque il magnanimo virtuosamente e di queste operationi conoscendo, che meritamente i maggiori honori gli si debbano, in questo s'acqueta, e si gode, poco curando quel, che si credino gli altri; havendo sempre l'occhio alla verità della cosa, poco all'opinione del vulgo guardano; il quale appresso di lui in consideratione non è mai. Fa le cose sue parimente senza velame; e quel c'ha nel cuore nella lingua il dimostra, mostrando con questa libertà d'animo la secura conscienza che gli ha in sé stesso dell'operar sempre bene; il che nessuno debba nascondere; conciosia che il parlare e l'operare di nascosto, e con velo, nasce da poca confidenza, che tai parole e tali opre siano buone, e degne di palesarsi. Onde l'adulatione, è nimicissima del magnanimo; come quella che d'altronde non nasce, che da una certa inferiorità, la quale (com'ho detto) dal magnanimo è lontanissima. Dell'ingiurie, che gli accaschi mai di ricevere, in breve tempo si scorda; come quel, che conoscendo di non meritarle, parimente conosce che per questo più lo iniuriante, ch'egli stesso offeso ne viene per esser'egli securo, et raccolto nella propria virtù, che tutte l'ingiurie ribattendo fa vane, et leggiere; peroché allora l'ingiuria è gravissima, che meritamente l'ingiuriato n'offende; conciosia che sì come l'honore è proprio della virtù, così l'ignominia, et l'ingiuria è propria del vitio. De i fatti de gli altri, e massimamente de i vitiosi rarissime volte ragiona il magnanimo, e maggiormente in biasmo di quelli; stimandosi che indegni siano del suo pensamento. Gli uffitij, e benefitij d'altrui verso sé stesso, se in estrema necessità non si truova, non ricerca già mai. Et le cose che possiede, maggior cura tiene, in far che belle siano, quantunque di poco frutto, che per il contrario per maggior utilità, punto della loro vaghezza, e beltà s'impedisca. Da questi costumi, e maniere del magnanimo, che ho dette fin qui, ne segue ch'egli nel muoversi tardo, nella voce grave, et lento nelle parole il più delle volte apparir suole; conciosia che i presti, &amp; i frettolosi movimenti, e l'alzare della voce, &amp; velocità di parole, proprij son di coloro, che ogni minima cosa, &amp; ogni piccol'honore, &amp; guadagno stimando, tra continui negotij inquieti si vivano. Il che è in tutto contrario all'animo del magnanimo; il quale in grandissimi, et importanttissimi honori, &amp; conseguentemente rarissimi tiene volto il pensiero; poco curando dell'altre cose, come indegno della grandezza della sua mente. Ma mi par subito di vedere, che alcun dubiti in che modo la Magnanimità dir si possa virtù; conciosia, che pare opposta all'humiltà, o ver mansuetudine, che parimente è virtù, come diremo poco di sotto. Onde pare inconvenevol cosa, che  una virtù ad un'altra si opponga. E che 'l magnanimo sia contrario all'humile, di qui si può vedere, che 'l magnanimo stimandosi degno di grandi honori, pare che gli altri in un certo modo, come non degni disprezzi, dove, che per il contrario l'humile, poco riputando sé stesso, di tutti gli altri fa stima. A questa dubitatione rispondendo dico, che 'l Magnanimo non è contrario all'humile; né ho detto io già, che 'l Magnanimo assolutamente gli altri disprezzi; ma ho ben detto, che secondo gli altrui meriti stima, o non stima chiunque si voglia, di maniera, c'havendo egli sempre per sua natura alla virtù fermo risguardo, di coloro, che virtuosi non siano, non farà stima, non disprezzargli, o schernirgli, ma solo per non parergli, che altra cosa in questa vita, fuor della virtù, apprezzar punto si debbi. Il che debba osservare parimente l'humile; conciosia che se alcuno conoscendo sé stesso virtuoso, nondimeno disprezzando il proprio Tesoro della sua virtù, che de gli altri, che vitiosi siano, farà più stima, che di sé proprio, non humile, ma stolto, e pusillanimo domandar converrassi. Ma troppo mi son'io disteso intorno al Magnanimo; però sarà buono, che all'altre Virtù horamai ritorniamo.</p></div2>

<div2><head>CAPITOLO VII</head>
<argument><p>Del desio dell'honore.</p></argument>
<p>Sì come intorno a quei beni esterni, che ricchezze si chiamano, habbiam di sopra concluso, che due virtù si ritruovano; l'una, ch'è la Liberalità, consistendo intorno al regolar l'appetito, rispetto a quelle donationi, rimunerationi, &amp; altre spese, che tutto 'l giorno n'accasca di fare; &amp; la Magnificenza poi rispetto alle spese che si hanno da fare intorno a cose grandi, e di pregio, che rare volte avvengano; così parimente intorno all'honore, due virtù si ritruovano; l'una rispetto a gli honori importanti, e di gran momento, &amp; questa è la Magnanimità; l'altra rispetto a quegli honori, che essendo minori, tutto il giorno n'accasca di ricevere, o non ricevere. Però che trovandosi molti, che intorno a cotali honori eccedendo nel troppo, e con mille indegne avvertenze, più di quel, che conviensi, ogni minimo honoruzzo cercando, Ambitiosi si chiamano; &amp; essendo dall'altra parte alcuni altri, che eccedendo nel poco, manco che non conviensi, stima facendo di tali honori, anzi come cosa vile sprezzandogli; huomini indegni, &amp; dell'honor nemici chiamar si sogliano, è necessario, che tra questi due estremi si debbi trovare un mezo, che lodevol si possa dire, dove risieda una virtù per la quale gli huomini, né più, né manco, che si convenga, d'esser honorati stimando, solamente, quando, dove, con chi, e perché far ciò si debbi; cotali honori, secondo che gli occorre, s'ingegnino di procacciarsi; la qual virtù, per non gli havere Aristotele donato il nome, potremo noi Desio, o ver Apprezzamento d'honor domandare, i cui estremi, Ambitione, &amp; disprezzamento d'honore, (com'ho detto) si chiamano; vitij ambedui bruttissimi, &amp; poco degni dell'huomo Civile. Conciosia che vituperosa cosa è a vedere alcuni, i quali non per via della virtù, ma per mille altre strade indegnissime, e con mille inganni, &amp; insidie, van procacciandosi ogni minimo honoruzzo; sdegnandosi se alcuno, poniamo caso, al primo arrivare, non da lor luogo, o la testa non nudi, o simili altre cose di niun momento, e con biasmar hor questo emulo, hor quell'altro, con mille inchini, adulationi, presenti, e simili insidie, van tutto 'l giorno tra i cittadini ambitiosamente domandando qualche magistrato nella lor Republica, o simili altri honori; de i quali conoscendosi indegni, è forza, che per cotali inganni, cerchino di procacciargli. Né manco brutta cosa è parimente, il veder per il contrario molti, che d'ogni altra cosa havendo più cura, che dell'honore, sol tra persone vili, &amp; volgari, ciò che ben loro viene, (senza pur curare a quel, che o biasmando, o lodando ne dichino gli altri) operando, a guisa di fiere indegnissimamente si vivano, non conversando mai se non con persone bassissime, et in luoghi dishonestissimi. Vituperiosissimi certo son questi vitij, ma altrettanto è lodevolissima questa virtù, ch'è loro in mezo, per la quale gli huomini, ogni loro operatione, secondo il biasimo, e la lode, che gli si venga, guidando; più che tutti gli altri beni, che esterni sono, stima dell'honor faranno sempre, né per questo trasportar dall'ambition lasciaransi a fare atto alcun vile, per il guadagno di tali honori, anzi con tutto l'animo faranno forza, che la virtù sia quella, che gli guadagni. Né per questo si pensi alcuno, che questa virtù sia d'un'istessa spetie, di quella, che habbiam detto Magnanimità domandarsi, però che d'altro habito ha bisogno colui, che Magnanimo dir si possa, &amp; altro questo di cui ragiono; conciosia che molti si vegghino, che hanno questa virtute in loro; nondimeno magnanimi non sono poi. Il che parimente accade tra 'l Magnifico, e 'l Liberale, trovandosi molti liberali, ma non magnifici; la qual cosa nell'altre virtù non accade, sì come è la Fortezza, la quale non solo ne' minor pericoli ma ancor ne' maggiori si conosce come ben dice Eustratio, rendendo la ragione di questa diversità, la quale, per esser breve lascio di raccontare.</p></div2>

<div2><head>CAPITOLO VIII</head>
<argument><p>Della Mansuetudine.</p></argument>
<p>PER più chiara intelligenza d'un'altra nobilissima virtù, che Mansuetudine si chiama, dobbiamo sapere, che sì come l'huomo per mantenimento dell'esser proprio ha in sé una inclination naturale di seguir quelle cose, che a tal mantenimento siano giovevoli; così ancora ha inclination parimente di resistere a chiunque tale seguimento impedir gli volesse. Onde occorrendone all'appetito nostro alcuna cosa ingiuriosa, o nociva subito gli spirti ricevendo tal'impressione, accendano il sangue dattorno al cuore, acciò che l'huomo con più impeto, tal conceputo nocumento discacciar possa. Onde molte volte per tale infiammation di sangue ne consegue un movimento inordinato di detti spirti, per il quale l'huomo si conturba in maniera, che alcuna volta occorre, tal pertubatione di tutte le membra, che a pena può moversi, o scior parola. La qual'infiammation di sangue intorno al cuore, per desiderio di vendicarsi della ingiuria già conceputa, Ira si chiama; con la quale un sol diletto della vendetta si può trovare; non solo di quella, che veramente ne segua; ma ancora della speranza, che seguir debbi. Conciosia che quando la presenza d'alcuna cosa diletta, parimente, secondo Aristotele nel secondo della Retorica, la speranza, e la memoria di tal cosa, diletto ne porge. Questo affetto dunque dell'appetito Irascibile, (che come ho detto, Ira si chiama) per esser per la sua celerità potentissimo, ha bisogno d'un freno gagliardo che lo moderi, &amp; regga, il quale è la virtù della Mansuetudine, i cui estremi, ancor che non habbiamo proprio nome, nondimeno da Aristotele, Iracundia, &amp; iniracundia, o ver mancanza d'Ira son domandati, essendo, che in due maniere si può incorrer nel vitio rispetto all'Ira, però che da una parte nel troppo eccedere, si può l'huomo più, che non si appartiene infiammare, quando, e con chi, e perché, ciò far conviene; &amp; oltra questo più prender tal fuoco, &amp; più tempo serbarlo, che far non debba, quantunque non secondo tutte queste circostanze può accascare, che un sol' huomo, insiememente possa incorrere in questo eccesso; conciosia che colui, che presto nell'Ira si accende, per breve tempo la serba, e 'l simil dell'altre circostanze avviene, essendo impossibile, che in un solo possa cader l'Ira secondo l'eccesso di tutte, però che quando questo occorresse, causarebbe tanta molestia, &amp; così intollerabil inquiete nell'huomo, che, e sé stesso rodendo, ne perirebbe, e fra gli altri come insopportabile sopportar non potrebbesi, affermando Aristotele, che una cosa in ogni parte integramente mala, per esser il mal privatione, se medesima perderia. Coloro adunque, che secondo qual si voglia di queste circostanze, che ho dette, si scaldassero troppo nell'Ira cadendo in un vitio estremo della mansuetudine, Iracundi si chiamarebbono. Per l'altro estremo poi eccedendo nel poco n'accasca parimente d'errare, il che allor avviene, quando alcuni occorrendone di doversi accendere alquanto in Ira, agghiacciati nondimeno si restano; la qual cosa secondo i Peripatetici è degna di vituperio. Conciosia che tutte quelle cose sono degne di biasimo, le quali non sono fatte secondo che si conviene, non è dubbio alcuno, che in molti casi occorre, che si convenga all'huomo virtuoso alquanto accendersi d'Ira, però che essendo causata l'ira ad alcuna contristatione conceputa per qualche cosa dannosa, è forza che coloro, che ricevendo alcun danno, et ingiuria non si accendano per questo fino ad un termine convenevole nell'Ira; è forza dico, che tal'ingiuria non sentendo, né conoscendo, stolti &amp; insensati si rendino; il che di biasmo è cagione. Oltra, che occorrendo molte volte al virtuoso, d'havere a dare o ver desiderar punitione a coloro, che operano vitiosamente, e sceleratamente, se fino ad un dovuto termino non s'infiammasse nell'Ira; far ciò non potrebbe già mai, però che 'l movimento dell'Ira, eccitato secondo il giuditio della ragione, aiuta ad esseguir tal giuditio, perché se lo appetito sensitivo tal'essecutione non aiutasse, in darno sarebbe nell'huomo collocato. Concludendo dunque, che all'huomo virtuoso s'appartenga di dar luogo tant'oltre all'Ira, che a difender la virtù dall'ignominie, &amp; ingiurie del vitioso, bastante esser possa; affermaremo conseguentemente, che chi (o per stultitia, o infima bassezza d'animo) ciò non sa fare, sia macchiato di quel vitio, che con l'eccesso del poco alla Mansuetudine s'oppone, la qual virtù (come ho detto) tenendo a freno la vehementia dell'Ira, solamente, quando, quanto, con chi, dove, quanto tempo, e per qual cagion far ciò si convenga, cotal freno, con la man della ragione, hor allenta, hor ritira. Alla qual virtù, più l'eccesso del troppo è contrario, che quel poco non è, conciosia che molto manco si veggano di quelli che come insensati l'ingiurie non sentino, che di quegli altri non si fa, poi che più del dovere s'accendano per quelle, però che molti spesse volte veggiamo, che celerissimi nell'accendersi, presto si estinguano, i quali volgarmente colerici domandiamo; talché non sanno pur dir'una parola, che non s'infiammino, altri per lungo tempo ritengano occulte l'ingiurie, altri mai non le spengano, fin che asprissima vendetta non fanno. Questi sono di tutti gli altri peggiori, &amp; non degni, che seco mai si conversi, come con persone, &amp; a loro istesse, &amp; agli altri molestissime, &amp; gravi. Or quanto, &amp; come, e per qual cagione, et con quali altre circostanze, si debbi virtuosamente dar luogo all'Ira, sarebbe difficile a raccontare, per esser infinite le diverse occasioni che porger si ponno innanzi. Onde per consister questa, come l'altre virtù, dattorno a i particolari, non si può dar regola certa; ma in ogni cosa bisogna por l'occhio alla determination della ragione, la qual'in tutte le virtù si ravvolge.</p></div2>

<div2><head>CAPITOLO IX</head>
<argument><p>Dell'Affabilità</p></argument>

<p>ESSENDO l'huomo, (come nel primo libro habbiam già dichiarato) per sua natura, civile, e conversativo, &amp; occorrendo per diversissime occasioni, con diverse maniere d'huomini conversare, difficilissima cosa è secondo il grado, e decoro di tutti, sapere in modo vivere, &amp; conversare, che insiememente appresso d'ogn'uno, la propria dignità si mantenga, e la gratia, et la benevolenza, communemente s'acquisti. Dalla qual difficultà nasce, che molti volendo ciò fare, da una parte più, che dall'altra pendendo, il mezo non truovano mai, stimansi molti che per dir sempre cose, che piaccino, in qualunque modo si dichino, di poter nelle conversationi rendersi grati; onde armati d'adulatione, ogn'un lodano, ogni operatione essaltano, d'ogni parola si maravigliano, sempre ridano altrui su 'l volto, et finalmente cosa non dicano mai, o vera, o falsa, che sia, che non ritorni in lode di chi gli è innanzi; il che facendo senza haver riguardo alla loro gravità, &amp; alla qualità delle persone, &amp; dell'occasione, che gli accascano, in vece di gratie affabili, derisi, &amp; poco stimati diventano. Alcuni altri sono poi, che per contraria strada venendo, vogliano tanto por mente a cercar d'esser tenuti per gravi, per saputi, e per saggi, che mai non dicano, né fanno cosa, che non dispiaccia, ad ogni parola s'oppongano, ogni sententia ributtano, d'ogni cosa contrastano, ogni operatione, che lor non sia, senza rispetto vituperano, &amp; finalmente cosa mai non dicendo, che odio non generi, aspri in volto, e difficili, e sempre con le rughe alla fronte mostrandosi, non solo la loro gravità non mantengano, ma odiati, &amp; fuggiti, &amp; in nessuna conversation volontieri accettati, è forza, che vadimo dispersi, e smarriti, senza che alcuni li guardi. Ora essendo nelle conversationi da gli huomini, queste due maniere vituperosissime, ch'io v'ho dette, è forza che in mezo a queste si ritruovi una virtù, che ponga modo a tutte quelle cose, che o fare, o dir si debbano, per l'honorate conversationi de gli huomini; la qual virtù non havendo proprio nome, potiamo affabilità domandare, per la quale affabili, &amp; gratiosi ci rendiamo, percioché coloro, che hanno in loro tal virtù sapendo distinguer'i gradi, &amp; le qualità delle persone, e de' luoghi, e de' tempi, sapranno conversando fare in modo che da tutti desiderati, da tutti stimati, &amp; havuti cari diverranno tosto. L'uffitio de i quali, sarà, non per via d'adulare, ma per mera affabilità d'animo, cercar sempre d'esser grati dove se truovano, ingegnandosi sempre di dir cose, che debbino piacere più tosto che no; salvo però sempre quando da questo non ne venisse danno ad alcuno, e quando quelle cose, che dir si debbano, vere siano, et non finte. Per la qual cosa ha questa virtù molto del simile con l'amicitia, percioché sì come gli amici in quella maniera conversano tra loro, che giovare, dilettare, e goder si possino insieme, così gli affabili debbano sempre dove conversano, haver dinanzi a gli occhi il diletto spogliato del danno di coloro, con cui si trovano; ma in questo è differente questa virtù dall'amicitia, che tra gli amici ogni operatione si fa per mera benevolenza, e caldo zelo, che cambievolmente è tra loro, dove che gli affabili, non per sì calda benevolenza (non solendo accascar l'amicitia tra molti,) ma per solo desiderio, e diletto d'essere utili, e giocondi con tutti o più, o manco ciò fanno, secondo la qualità di coloro, con chi si conversa. Conciosia che altrimenti fa di mestieri di conversar con amici, con forestieri, con nobili, con volgari con Prencipi, con privati, con Signore, con gentil Donne, e 'l simil dico di tutte l'altre maniere di persone, con chi n'accasca diversamente di ritrovarsi, dove sempre prima ad ogni cosa, si debba considerare la qualità del luogo,  del tempo, delle persone, e della natura di tai persone, accioché ad ogni cosa accomodandosi, non si dica parola, che ben detta non sia. Là onde bellissima avvertenza ho io sempre pensato che sia, non lasciare andar mai parola fuor del serraglio de i denti, che prima pesata alquanto non sia; il che molti non avvertendo, hanno lasciato talvolta, parola uscirne, che con grandissimo prezo ricomprata l'harieno. In che (Alessandro amatissimo) più che di tutti gli altri mi fo maraviglia, della bellissima Mad[onna] LAUDOMIA vostra madre, dalla cui bocca mai uscir non sentij parola, che quanto io più poi la considerasse, tanto più sempre non conoscesse, ch'era prudentissimamente mandata fuora; nella qual bellissima avvertenza, sarà assai, che voi almanco in parte (come io certo mi rendo) a sì gran donna vi assomigliate, e fin qui mi basti dell'affabilità haver parlato.</p></div2>

<div2><head>CAPITOLO X</head>
<argument><p>Della verità, &amp; suoi estremi.</p></argument>
<p>INTORNO alla conversatione, che accasca all'huomo, non solo consiste questa virtù, c'habbiamo detto dell'affabilità, che fa gli huomini secondo che l'occasione ne ricerca, rendere appresso d'ogniuno in un certo modo gratiosi, honorati, amati, &amp; havuti cari; si ritruova parimente un'altra eccellentissima virtù, quanto qual si voglia altra degna dell'huomo civile, per la qual si rende l'huomo in ogni conversatione, &amp; in ogni sua operatione, e parola, sincero, e verace, accordando sempre insieme l'attioni, e le parole, non dicendo mai una cosa per un'altra, anzi sempre affermando le cose che sono e negando quelle, che non sono state, o non siano. Da questa verità per due contrarie vie si può l'huomo dipartire; per l'una eccedendo nel troppo, con far maggior le cose, ch'elle non sono, e per l'altra con eccesso nel poco, facendo le cose minori, che non sia il vero. Questo estremo, dissimulatione, o vero ironia, e quel vantamento domandar puossi. Per il qual vantamento in tre maniere può incorrer l'huomo, o vero per cupidità d'honore, come fanno quelli, che le lor dottrine, ricchezze, et simili, s'ingegnano di alzare al cielo, facendole molto maggior che non sono; non per altro che per desio d'esser per quelle honorati. Alcuni altri non per desio d'honore, ma per guadagno, e per utile, dicano, &amp; esaltano, di sé cose, che veramente dir non si possano, per trar guadagno dall'ingannar coloro che le credano. Onde questi tali, sempre avvertiscano d'attribuirsi cose, che difficili siano di scoprirsi, se vere siano, o non vere, come sono molti segreti di medicina, che promettono questi, che in banca salendo, danno per le piazze solazzo al volgo. Di queste arti ancor sono la Chiromantia, Geomantia, Onomandia, et simili; con le quali facilmente si può gli ignoranti ingannare, conciosia che per esser gli huomini naturalmente avidi di sapere, quelle cose, che venir debbano si lasciano da questo desio tant'oltre portare, che trovando la verità d'una sola cosa di cento, che predette siano, tutte quelle, che vane diventate sono, non curando, et a quella solo una tenendo l'occhio, tengano per fermissima quella scienza, e per miracoloso colui che l'essercita. Et a questo s'aggiugne, che per mille conditioni che questi tali predittori, pongano a quelle cose, ch'essi predicano, difficil cosa è, che un'  ignorante conosca, se quel, che non si verifica resta per falsità dell'arte, o pur per il mancare alcuna di quelle conditioni, che gli ha finte l'ingannatore. Alcun'altra sorte di vantatori ancor si ritruova, che non per desio di esser più honorati, non per cercar utile, o giovamento, e finalmente per nessun' altra causa, vantatori son tenuti, se non per mero diletto, che gli hanno di non dir mai cosa, che vera sia, i quali sono di tutti gli altri più vituperosi, non potendo essere in un'huomo più brutta macchia, che per nessuna causa vantandosi, e gloriandosi fingere ad ogn'hora mille chimere; le quali è forza, che sempre si raccontino diversamente una volta dall'altra, per non potere essere il bugiardo di così buona memoria, che gli basti ad accordarsi con sé stesso. Questa sorte d'huomini, è degna d'essere da ciascuno ricusata, né in alcuna conversatione accettata, come vana, stolta, e superflua, conciosia che superflui, e vani si pon dire coloro, le cui parole son dette in darno, peroché se le parole son quelle, che legano la conversatione de gli huomini, col discoprire i concetti l'uno dell'altro, ogni volta che le parole non saranno conforme a i concetti; ne segue per forza, che vana cosa sarà sempre l'udirle, sì come indarno s'ascoltano le favole, che a i fanciulli si sogliano dire. Tale dunque qual'io v'ho detto, è quell'estremo della verità, che vantamento si chiama, a cui contrario è quell'altro poi, che noi dissimulatione dir potiamo; per la quale gli huomini molte volte delle cose, manco che le non sono, ragionaranno. Il che in due modi suol'avvenire, conciosia che alcuni sono, che per sperare che per questo qualche honore, o degnità, o utile gliene succeda, dissimulano la dottrina, le ricchezze, e simili, facendone con atti, e con parole minore, che non sono, come fanno gl'ippocriti; il qual qual vitio è proprio de' Prelati di questi tempi. Et alcuna volta accade questo vitio dell'ippocrisia, non per altra causa,; che per esserne più stimato, facendo con l'armi dell'humiltà la superbia di gran lungi superiore. In un'altra maniera, accascar suol questo vitio della dissimulatione, &amp; è quando non per causa alcuna, che a ciò gli spinga, ma per mero diletto, et assuefattione di non dir cosa vera, molti ogni cosa dissimulando, non proferiscano parola, che degna di fede sia; la qual cosa (com'ho detto di sopra, nell'altro estremo dell'eccesso del troppo) non si potria mai dire, quanto vituperosa chiamar si possa. Or tra questi estremi, risiede quella fulgentissima virtù della verità, per la quale gli huomini mantengansi huomini, servendosi della favella per quel, che dalla natura fu data loro. Eglino conformando insieme, i concetti, i gesti, le attioni, e le parole, quali in verità sé stessi conoscano, tali altrui si dimostrano, e non solamente si guardano di non dir bugia, dove all'honore, &amp; all'utile, o di sé stessi, o di chi si voglia importasse, ma ancora dove ciò non avvenga, dalla verità mai non si partano. Onde nasce che oltra la lode, et l'honore, che per tal virtù gli si viene, si acquistano ancor tanto d'estimatione, et di fede appresso di tutti, che per il desiderio, c'hanno gli huomini naturalmente di sapere il vero delle cose, le parole solo di questi tali avvertiscano, e quelle de gli altri a guisa di favole ascoltano. Chi potrebbe mai raccontare, quanto utile, e giovamento a i parenti, a gli amici, alla Rep[ublica] &amp; a tutti privatamente n'apportino coloro, che veraci sono, mentre che hora a liti, hora a nimicitie, hora a discordie, e mille altri travagli, e male semenze della Rep[ublica] nate solo dal nascondimento del vero, col discoprimento di quello, ne recano fine? Qual più honorata, e desiderata parte in un gentil huomo, può imaginarsi, che l'esser per la virtù della verità, così creduto da tutti, che quasi che d'un'Oracolo, si ricevino le sue parole? Tal che ad un sol cenno, alcuno non sia che ogni suo haver non gli fidi. Lascio di dire ancora, che oltra l'utilità, &amp; giovamento, che recano questi tali che veraci chiamiamo; parimente diletto n'apportano. Conciosia che per il diletto, c'ha l'huomo naturalmente di conoscere, (il che dall'amor che portiamo a i sensi nostri si può provare, amando noi più questi sensi, che più cose ne fanno conoscere, come sono il vedere, &amp; l'odire,) ne segue che coloro, a cui più fede prestiamo più volontieri parimente ascoltiamo, godendo d'intendere quelle cose, che dicano, se presenti le fussero; dove che per il contrario, quelli, che mai non dicano il vero, sbadegliando, &amp; senza attendere a quel, che dicano, odir sogliamo. Per  la qual cosa concluder puossi, che honoratissima, &amp; di gran pregio sia la virtù della verità, &amp; vituperosissimi i suoi contrarij, degni d'esser fuggiti con tutto l'animo.</p></div2>

<div2><head>CAPITOLO XI</head>
<argument><p>Dell'urbanità, &amp; suoi estremi.</p></argument>
<p>PER i fortissimi nodi, &amp; legami strettissimi, che in questa vita l'animo nostro, in tal maniera alle corporee membra, costringano, che senza l'aiuto di quelle, operare non può mai, è necessario, che sì come le membra per l'attioni faticandosi di quiete hanno bisogno, la qual nel sonno prendendo, come ricreati nelle solite attioni si ritornano; così parimente fa di mestieri che l'animo nell'attioni sue s'affatighi, et qualche quiete per ricrearsi, ricerchi; per la quale, come per il sonno il corpo, ristorato, alle virtuose sue operationi più vehemente ritornar possa. Questa tal quiete dell'animo non suole altrimenti accascare, che per il mezo d'alcune burle, giuochi, e solazzi, che servil non siano, ma ad huomo civile s'appartenghino. Onde volgarmente si suol chiamar ricreatione d'animo quella, che gli huomini ritrovandosi a certi tempi insieme, con alcuni honesti giuochi, et motti, &amp; burle, allegramente si prendano. Ma perché in simil solazzi può accascare, che in due maniere, l'una contraria all'altra, si pecchi; ne segue, che tra questi estremi si ritruovi parimente una virtù, che in tale ricreatione d'animo a regolarsi ne insegni. Eccedano gli huomini alcuna volta nel troppo, quando altro non attendano in quei motti, &amp; solazzi, che di far rider chi sia dattorno, &amp; pur che si rida, non considerano se i motti sono in vituperio di chi si voglia, per esser troppo gravi, e senza rispetto mordenti; e venendone in punto alcun motto ingenioso, &amp; acuto, il qual sia soverchiamente ignominioso a qualche uno che, o presente, o assente sia, di questo non curandosi, ma solamente l'acutezza del motto, che ridiculo paia guardando, quel finalmente dicendo, e largamente ridendo, fanno ridere chi sta dattorno. I quali huomini poco civili, buffoni a i nostri tempi sono domandati, il fin de' quali è di far ridere, o ingiuriando, o offendendo, o come si vogli altrimenti ciò faccino; e molte volte per far più ridere, moveranno indegnamente la persona, e storceranno alcun membro, mescolando tra le facetie, che dicano o fanno, qualche gesto, o parola inhonesta, &amp; impudica; il che ancor che commuova riso, nondimeno è cosa odiosissima, et indegna veramente della presentia de gli huomini virtuosi; i solazzi de' quali, prima ad ogn'altra cosa, voglieno esser lontani da ogni spurcitia, &amp; impudica bruttezza, et massimamente se alla presentia si truovano donne. A questi buffoni contrarij sono poi coloro, che non solo non dicano mai motto, o parola, che muova riso; anzi attristandosi di quei, che gli odano da gli altri dire, e non conoscendo argutia alcuna nelle burle, e ne i motti, che si fanno, o si dicano, a guisa di rozi, &amp; huomini di villa, si stanno presenti, quasi più ombre che huomini, &amp; se alcun bel motto arguto, &amp; ingenioso dire odano, che  da tutti lodato sia, essi, o per la tardezza del loro ingegno, non lo intendendo, o vero per invidia, o per qual si voglia causa che a ciò gl'induca, senza ridere, come crucciati da parte si stanno, di maniera che più fastidio che spasso recano a chi sta presente, i quali sono da Arist[otele] chiamati rozi, &amp; agresti, come contrarij in tutto all'altro estremo, dove i Buffoni si ritruovano. Tra i quali estremi la virtù dell'Eutrapesia, o vero urbanità tiene il seggio, per la quale gli huomini che urbani sono, considerando, ch'i gesti, i momenti, e le parole, sogliano far sempre chiara testimonianza della qualità dell'animo; e conoscendo che non può haver bell'animo colui, che farà mai atto o parola, o burlando, o come si voglia, in cui non riluca in un certo modo il valor della più nobil parte di dentro; per questo in tutti quei giuochi, e solazzi, dove n'accaschi di ricreare, e risuscitar l'animo, s'ingegneranno che i loro motti, &amp; i loro giuochi, siano da un canto ingeniosi, &amp; arguti, in argumento della bontà dell'ingegno, e dall'altro canto porranno cura, che tal argutia, et vivacità de' motti che ne sovengano, non gli trasporti a fare ingiuria ad alcuno, in maniera, che l'ingiuriato doler se ne possa. Questo dico, perché ben confesso io, che i motti non sariano buoni, né farieno riso o diletto, se in essi non s'inchiudesse un certo inganno, o vero una certa offensione di chiunque sia; il che nondimeno vuol esser tale, che l'ingannato, &amp; l'offeso non solo si dolga, ma ancora diletto ne prenda. Di questa materia de' motti si potria parlar lungamente, distinguendo molte spetie di burle, motti, facetie, e detti ridicoli, più lunghi, più brevi, e mille altri modi di ricrear l'animo. Ma per non esser mio proponimento di trattar delle virtù, il venire alla spetialità de i casi particolari, solo dico in universale, che coloro, che Urbani dir si possino, debbano in ogni lor motto e facetia, haver riguardo al luogo, al tempo, alla qualità delle persone, &amp; altre circostanze, secondo le quali nel motteggiar debbano talmente regolarsi, che ciò che dicano, o fanno, non sol diletto, e riso commuova, ma ancora la lor gravità, e 'l lor grado, secondo che l'occasion comporta, mantenghino; avvertendo sempre di non fare atto, o parola, che impudica, o poco honesta n'appaia per esser tale inhonesta cosa indegnissima dell'huomo civile. Della qual virtù (Alessandro amatissimo) havete la honoratissima vostra madre Mad[onna] LAUDOMIA a maraviglia adornata; dal cui bellissimo ingegno, &amp; honestà invincibile, ho sentito nascer motti, e detti argutissimi, &amp; ingegnosissimi, e di tanto diletto pieni, che niente più, vero segno del gran giuditio, &amp; honestà, che insieme in lei si raccogliano; alla quale, come nell'altre virtù, così in questa, quasi a vero essempio, vi conforto, che riguardiate.</p></div2>

<div2><head>CAPITOLO XII</head>
<argument><p>Della Verecundia, &amp; suoi estremi. </p></argument>

<p>NON solamente (com'io v'ho detto nel quarto Libro) ne gli habiti stessi dell'anima nostra appetitiva, et sensitiva, si ritruovano tra loro estremi vitiosi, le virtù collocate; ma ancora questo stesso in alcuni affetti avviene, ritrovandosi in qualche affetto i due estremi biasmevoli, che tra loro una certa mediocrità degna di lode, ritengano, come avviene della Verecundia, la quale è lodevolissima, né virtù dir si puote; conciosia che la Verecundia non è altro,; che un timore d'essere inhonorato. Essendo dunque la Verecundia, timore, e 'l timore affetto, et non habito, parimente ne segue, ch'ella affetto si chiami. Senza che a questo si può vedere, ch'ella causa in noi trasmutation corporale, il che è proprio de gli affetti, che movimenti sono dell'appetito sensitivo. Et che la Verecundia causi trasmutation corporale, si vede nel rossore della faccia, sì come per il timor della morte, in qualche pericolo il volto s'impallidisce. Le quai contrarie trasmutationi, di qui nascano, che la natura manda sempre gli spiriti, che suoi ministri sono, a soccorrer dove bisogno n'accasca. Et perché il seggio della vita è nel cuore, di qui è, che ne' pericoli, che minacciano danno alla vita, gli spiriti e 'l sangue al cuore correndo, vengano a lasciar pallide le parti di fuore, dove, che consistendo l'honore intorno alle cose esteriori, et non nel cuore, è forza che per il timor dell'infamia, gli spiriti per soccorrere, corrino alle parti di fuori, e massimamente nel volto causando quel rossore, che Verecundia si chiama. La qual sì come è degna di lode nell'età giovenile; così non è stimata, o lodata ne gli anni, che sono maturi. Conciosia che i gioveni per il fervor dell'età, e per esser inclinati molto a seguir gli affetti, è lodevolissima cosa, che dal fren della Verecundia, siano ritenuti; dove, che i vecchi non havendo questo naturale stimolo, che sì caldamente gl'inciti a peccare, non debbano mai facendo cosa, che mala sia, esser per la verecundia iscusati. Parimente non si conviene questa verecundia all'huomo virtuoso; conciosia che non solo, non debba operar male, ma ancora non ha da curarsi, che gli altri si credino, ch'egli mal'operi; anzi raccoltosi sempre e rinchiuso nella vera virtù sua, non gli è mestieri di vergognarsi già mai. Et se alcun dicesse, che non convenendosi la verecundia al virtuoso, ne segue, che ella lodevol non sia; rispondo, che quantunque ella consegua all'operationi vitiose, nondimeno lodevole, in quanto viene a raffrenarle, et spengerle a poco a poco, essendo, che per il mezo di quella, molti che operariano male, alle virtuose operationi facilmente si danno. E quanto a questo la sia lodevole, nondimeno non conviene al virtuoso, però c'havendo egli già fatto habito di ben fare, gli saria cosa superflua la verecundia, come quella, che faria testimonianza, che in lui non fosse quella virtù, che già presupponiamo, che vi sia. Non negarebbe già Aristotele, che un virtuoso non possa esser verecundo, rispetto, non alle sue operationi, ma a quelle d'altre persone a lui care; anzi rispetto d'ogni vitioso, però che pare, che sempre un virtuoso, quando vede chi si voglia fare operation vitiosa, si senta il volto per la vergogna di quel tal arrossire. Gli estremi di questa parte lodevole, da un canto nell'ecceder nel poco, è la inverecundia, o sfacciatezza, che vogliamo dire, per la quale gli huomini ancor che operino vitiosamente, &amp; alla presenza di chi si voglia, nondimeno sempre come marmi immutabili stanno nel volto, nessuna sorte di vituperio apprezzando. Dall'altro canto poi sono alcuni tanto timidi, et di poco animo, che qualunque cosa si faccino, o dichino, o buona, o rea, che la sia, subito s'arrossiscano, e se gli lega la lingua, restando come balordi. Tra i quali estremi (com'ho detto) risiedano i verecundi, i quali facendo, o dicendo alcune cose non ben fatte, o non ben dette, s'arrossiscano; non solo se alla presenza di molti sono, ma ancora se solitarij si trovano, quasi vergognandosi di sé stessi. Più che ad ogn'altro è molto questa Verecundia nelle Donne lodevole, nelle quali non si potria mai dire, quanto l'arrossire per ogni minima parola, o atto che sia mal detta, o mal fatta, faccia segno di pudica honestà, vero ornamento, e splendor della donna. Dell'arrossire, et impallidir de gli amanti diremo nel nono Libro, quando d'Amor trattaremo.</p></div2>

<div2><head>CAPITOLO XIII</head>
<argument><p>Della Indegnatione, Invidia, Misericordia, &amp; Impietà </p></argument>
<p>ALTRI affetti parimente si truovano, che lodevoli per il mezo, et biasmevoli per il poco, &amp; per il troppo son detti, sì come è la Indegnatione, la quale ha più parti come diremo. Et è la Indegnatione un contristarsi delle prosperità de i rei, con rallegrarsi, che puniti siano; il che in un certo modo può domandarsi Giustitia. Consiste, ancora la Indegnatione, in rallegrarsi delle prosperità de i buoni, e contristarsi che in miseria si truovino; il che misericordia può domandarsi. Tutte queste spetie della Indegnatione possan (come ho detto) con altro nome, che della Indegnation nominare; nondimeno perché sono congiunte molte volte con quella, non havendo proprio nome; così mi è piaciuto per hora di domandarle. Come si voglia adunque, che si domandino, tutte sono lodevolissime, et degne del virtuoso. Conciosia che gli amici della virtù, veggendo i virtuosi fuor de i lor meriti in miseria riposti, o vero i vitiosi fuor d'ogni lor merito essaltati, non possano fare, che quanto comporta la lor virtù non si attristino. Et parimente accadendo, che i buoni siano in prosperità collocati, o vero i rei castigati, e puniti, non possano far dico, che piacer non ne sentino. Gli estremi biasmevoli, di questi lodati affetti, per lo eccesso nel troppo, sarà l'attristarsi, che i buoni siano premiati, &amp; i vitiosi non essaltati, e per l'eccesso nel poco, allegrarsi, che se i buoni fuor de i lor meriti, in miseria siano posti, et i rei felici divenghino di giorno in giorno. A questi tali estremi, diversi nomi por si potrebbono, come saria, chiamando Invidia la contristation della felicità de' buoni, et Impietà il rallegrarsi, che i buoni in misero stato siano posti; e così dell'altri parimente. Ma non curandomi per hora della proprietà di tai nomi, solo affermo esser bruttissima cosa il veder molti che par che godino, quando alcuno indegnamente veggano alzare al cielo, et alcuno altro di pregio discender'al basso, i quai vitij sono proprij de' gran Signori, e massimamente ecclesiastici, e non manco de' Tiranni, et altri simili nemici de gli huomini buoni. Il che perché faccino, molte ragioni assegnar vi potrei, se questo fosse mio proponimento. Basti che con tutto l'animo, un ver'huomo da ben'ha da fuggir così brutte macchie, facendosi amico solo de i buoni, fuor delle buone operationi, tutte l'altre sprezzando. Ma tempo è homai, che speditomi di quelle virtù morali, che nell'appetito si truovano, a questo libro si ponga fine.</p></div2></div1>
<div1><head>LIBRO SESTO</head>
<argument><p>DELLA INSTITUTIONE DELLA FElice vita dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] LAUDOMIA Forteguerri, al medesimo Alessandro. </p></argument>

<div2><head>CAPITOLO I</head>
<argument><p>Proemio del Sesto libro.</p></argument>
<p>CREDO, s'io non m'inganno (Alessandro mio amatissimo,) che quantunque non in tutto minutamente, habbia trattato nel precedente libro, di quelle dieci virtù morali, che nell'appetito sensitivo si truovano; nondimeno tant'oltre parlato io n'habbia, che facilmente vi possa esser chiaro, che cosa, che le siano, et in che consistino, &amp; quali siano finalmente gli estremi loro, di maniera, che conoscendo lo splendore di esse virtù, e le tenebre de' lor vitij, potrete con agevolezza per condurvi a quella felicità, della quale intendo in questi libri, haver tanto di lume, che vi ci guidi. Ma perché (come vi ho già detto) fa di mestieri, che l'operationi virtuose intorno alle cose particolari si ritruovino, le quali in diversissime maniere sono mutabili, talché difficilissima cosa è di poter dare certa regola, secondo tutte le circostantie, che a tali operationi si ricercano; di qui nasce, che tal volta non sarà mal fatto, che io prima, che alla Giustitia, &amp; alla Prudentia trapassi, vi avvertisca di alcune cose, le quali se in tutto non sarà minutissimamente dette, nondimeno alquanto di lume vi porgeranno, a poter conoscere un certo principio di quelle circostanze, che tante volte vi ho detto; il qual principio secondo le occasioni applicando poi, vi potrà essere di non poco giovamento cagione. Considerando adunque, che le dette circostantie delle virtù, che sono, chi opera, qual cosa si opera, con chi, quando, dove, e per qual cagione, considerando dico, che per diversi affetti, e diverse occorrentie, et conditioni de gli huomini, co i quali si ha da conversare, vanno cangiandosi tutto 'l giorno, occorrendo di conversare con coloro, che per varij accidenti, hor temano, hor sperano, hor amano, hor sono allegri, hor si attristano, hor sono felici, hor miseri, hora iracundi, hor mansueti, hora amici, hor nemici, hor pietosi, hor crudeli, hora invidiosi, hora verecundi, &amp; hor d'un affetto, &amp; hora d'un'altro imbruttiti, secondo che la fragilità dell'humana vita, n'apporta tutto 'l giorno occasione, e conoscendo, che altrimenti n'accasca di operare, e ragionar con gioveni, altrimenti con vecchi, in altra guisa con ricchi, in altra con poveri, altrimenti con chi può molto, in altre maniere con amici, et in altra con Donne, e così dell'altre conditioni similmente; ho pensato, che non sia fuor di proposito, che alquanto se non di tutti almen di parte di questi affetti, et conditioni de gli huomini, vi ragioni, dicendovi alcune cose più generali; dalle quali voi facilmente, applicandole all'occasion particolari, potiate in ogni caso spetiale governarvi. Dirò dunque in prima di questi affetti, dichiarando perché causa sogliono altrui muovere a seguitargli, et quai proprietà portino seco, insieme con alcune altre considerationi, come meglio leggendo intenderete.</p></div2>

<div2><head>CAPITOLO II</head>
<argument><p>Degl'Iracondi.</p></argument>
<p>PER esser l'affetto dell'Ira potentissimo sopra tutti, ragionevolmente da quello incominciando, dico, che essendo l'ira un appetito di vendicarsi, nato da uno apparente disprezzamento, verso o di noi proprij, o vero delle cose, che care habbiamo, ne segue, che non contra l'universale, ma contra persona particolare ci adiriamo. Conciosia che non in qual si voglia huomo, ma in quel solo, che n'ha ingiuriato, si cerca di far vendetta. Per la qual cosa, coloro che sono irati, hanno sempre in loro congiunto un certo diletto, che dalla speranza nasce del vendicarsi, nella qual futura vendetta continuamente pensando godano una certa dolcezza simile a quella, che alcuna volta sognando n'accasca. Et che sia il vero, che l'Ira vada in un certo modo nodrendosi della speranza del vendicarsi, a questo si può conoscere, che subito, che la vendetta n'appare impossibile, o per la morte dell'ingiuriante, o per qual si voglia altra causa, viene ad intepidirsi il sangue, in cui bolle l'Ira. Nascendo dunque l'Ira dal disprezzamento, &amp; potendosi alcuno disprezzare in più modi, parimente l'Ira per più vie puossi infiammare. Conciosia che il non curarsi, o non fare istima d'altri, ancor che non ne segua altra ingiuria, nondimeno Ira genera molte volte, ricevendosi per ingiuria, quell'essere in niun conto tenuto. L'offese parimente, o di parole, o di fatti, et il malignare, &amp; biasmar senza rispetto con gran vehementia accendano in Ira. Conciosia che non solo senza causa offendendo alcuno, o con fatti, o parole, ma ancora malignando, et vituperando appresso d'altri, si mostra aperto disprezzamento, peroché quando noi l'apprezzassemo, certo è, che non l'offenderemo senza causa; anzi ci sforzaremo di far sì, che amico ci fusse. Et ho detto senza causa, peroché l'offese, che si fanno con cause, più tosto vendette che offese si pon chiamare. Medesimamente quando malignando appresso gli altri biasmiamo alcuno, segno è, che non l'apprezziamo. Percioché sapendo noi che le ingiurie meritano vendetta, e nondimeno ingiuriando, chiaramente si mostrano in noi che poco conto di lui facciamo, perché altrimenti più tosto di farlo amico procacciaremo. Et se voi domandasse donde sia che coloro ch'offendano in qual si voglia modo senza, che cagione n'habbino, in tal cosa diletto prendino, risponderei che ciò d'altronde non nasce, se non da un desio naturale, che ha l'uomo, non solo di non voler superiore, in qual si voglia cosa; ma ancora d'esser superiore a più, che possa. Onde quando conoscer può di poter non temere alcuno per qual si voglia causa subito, o con offenderlo, o come si voglia sprezzandolo, cerca o non stimandolo, o ingiuriandolo, d'eccederlo, &amp; avanzarlo. Et che ciò sia verissimo, veggiamo che i gioveni per la caldezza del sangue, che gl'infiamma nel desio della maggioranza, &amp; i ricchi, che per natura spinti dal favor della fortuna d'ambitione sono ripieni, sì come con ingegno cercano sempre di eccedere; così ancora son quelli, che disprezzatori, &amp; ingiuriosi più degli altri tutto 'l giorno si mostrano. Vero è, che per un'istessa ingiuria più in un tempo che in un altro, irati diventaremo. Conciosia che quando per qualche causa travagliati, e mesti siamo, facilmente può l'ira in noi, sì come a gl'infermi, a i poveri, a gli amanti mentre che infortunati sono, &amp; ad altri simili infelici avviene; il che nasce dal mancamento di quella cosa, che essi desiderino. Al qual mancamento, da tutti coloro, che non soccorrano, pare a gli afflitti di restare ingiuriati, come poniam caso se un'infermo arderà della voglia del bere, tutti coloro, che, o impediranno, che non beva, o non gli porgeranno da spegner la sete, o d'altra cosa ragionaranno, o pur un dito fuor del suo volere moveranno, giudicarà egli che offesa ne faccino, e per questo nell'Ira subito accenderassi. Ciascuno dunque in qualche miseria condotto dispostissimo si truova all'ira, e massimamente se intorno a quel, che infelice lo rende, potrà conoscere un minimo segno d'offensione, come poniamo caso l'amante intorno alle cose dell'amata sua, &amp; così degli altri ancor dir possiamo. Medesimamente suole con agevolezza accendersi l'ira, quando alcuna cosa contra 'l voler nostro n'accasca; il contrario della quale tenevamo prima per certo che n'accadesse, peroché sì come un medesimo bene, quando insperato n'accasca, più ci è caro; così un non temuto infortunio più grave n'appare, per esser in Proverbio il verso del Toscan Poeta, che piaga antiveduta assai men dole. Là onde l'ingiurie che gli amici ricevansi grandemente ci dolgano, per esser cosa non pensata mai che n'accaschi, oltra che l'ingiurie de gli amici, per questo ancor ci sono più gravi, che il contrario per il laccio dell'amicitia sono tenuti di fare. Adiransi ancora aspramente coloro, che quelle cose biasmare odano, nelle quali essi eccellenti si tengano, come avviene ad un filosofo che senti biasmare la filosofia, o ad un che si stimi bello, odendo spregiar la bellezza; e 'l simil dico de gli altri. Il che non d'altronde nasce, che dal credersi questi tali, che ogni sprezzamento, che a quella cosa si dia, nella quale eccellenti si tengano, parimente in dispregio di sé stessi ritorni; e massimamente ciò n'accade, quando in sé stessi suspiù chino di non esser tali, quali s'ingegnano di dimostrarsi. Appresso a questo agevolmente n'occorre, che ci adiriamo, contra coloro i quali essendo soliti di honorarci, &amp; apprezzarci, quasi pentiti in dispregio ci mostrano d'havere. Là onde non poca cura haver si debba, a non cominciare ad esaltare, favorire, &amp; corteggiar coloro, la cui virtù prima non ci è palese, accioché conoscendo poi qualche parte non buona in loro, non siamo sforzati lasciandoli di dar loro causa, che contra noi sdegnati si adirino; come nelle corti di quei Signori, ch'ingrati, e nemici de' virtuosi sono, tutto 'l giorno adiviene. Non manco parimente provocano altrui nell'ira, quei che le prosperità d'altri s'attristano, e nelle miserie s'allegrano; o ver senza rispetto non curano, se in qual si voglia modo che ben gli venga, porgano altrui dolore; onde molte volte contra color ci adiriamo, che qualche infelice nuova ci portano. Oltra questo molto maggiori si fan le fiamme de l'Ira, quando occorre che alcuno o sprezzato o ingiuriato sia alla presentia di coloro appresso de i quali egli desidera d'esser reputato e tenuto in pregio, &amp; appresso di chi egli tema, o da chi temuto esser voglia. Onde quasi infuriato nell'ira divien colui, che alla presentia dell'amata sua o sprezzamento o incarco riceve. Agevolissima cosa ancora è, che contra coloro, occorra che ci adiriamo, i quali quantunque non ingiurin noi, nondimeno, offendano, e sprezzan chi manco debbano; come son quei che contra i padri, figli, mogli, e sudditi, crudeli, &amp; empij tenuti sono; contra de i quali, pare, che fino alla terra si accenda d'ira. Sdegnasi ancora l'huomo, ogni volta, che facendo, o dicendo alcuna cosa, non giocosa ma seriamente, vede che come per gioco, o per burla stimata sia; &amp; per ingiuria spesse volte stimar sogliamo, che coloro, che communemente con tutti gli altri sono liberali, solamente verso di noi tal virtù non adoprino, et finalmente con agevolezza, siamo provocati in ira, da chi per dimenticanza noi non conosce, o non si ricorda d'haver veduto. Conciosia che la dismenticanza, procede il più delle volte da negligenza, la quale al disprezzamento è vicina. Molte altre proprietà dir potriensi di coloro che o provochino altrui nell'ira, o da gli altri provocati s'accendano. Ma questo basti al presente, essortandovi (Alessandro mio) ad avvertire a queste conditioni, ch'io v'ho dette, accioché leviate l'occasione, che alcuno contra di voi, non s'habbia da infiammar d'ira.</p></div2>

<div2><head>CAPITOLO III</head>
<argument><p>Mitigamento dell'ira.</p></argument>
<p>QUANTUNQUE per esser'il mitigamento dell'ira, contrario all'incendimento di quella, sapute le proprietà dell'ira, parimente quelle del suo contrario saper si possino; nondimeno alcune poche cose, che spetialmente a tal mitigamento appartengansi, mi sforzarò di contarvi. Dico adunque che essendo questo mitigamento non altro, che un mancamento, e placamento dell'ira, ne segue, che miti, e placati siamo verso coloro, che segno alcuno non fanno mai di disprezzarci, o poco stimarci, e se pur lo faranno, contra sua voglia quasi per forza a farlo si conduranno. Il che poco o niente si suol commuovere, dovendosi l'operationi humane, col proprio voler misurare, e pesare. Onde se noi veggiamo, che coloro, che alcuna ingiuria ne hanno fatto, desiderino, che ciò fatto non fusse, si vengano ad intepidir subito le fiamme dell'ira. Parimente il vedere, che quel medesimo che verso di noi operi alcuno, verso di sé stesso operi ancora quantunque cosa dannosa fosse; nondimeno più tosto placa, che accendi l'ira, essendo che per non essere alcuno a sé stesso in dispregio, non giudicaremo che per disprezzamento di noi, trattando noi come sé stesso, ingiuria ne faccia mai. Onde a coloro, che havendone ingiuriato, il fallo confessano, o pentiti si mostrano, facilmente perdono concediamo; come si vede nelle operationi de i servitori, che ci servano, che quei, che negano il fallo, o con parole contradicano, molto più ci muovano all'ira, che quegli altri non fanno, i quali confessando d'havere errato, e di meritar riprensione, estinguano in fatto l'ira; il che d'altronde non credo io che nasca, che essendo il negare il proprio fallo d'impudentia argomento, la quale impudentia, di disprezzamento fa segno; è forza che per quello si provochi tosto l'ira. Appresso a questo, l'humiltà, e la sommissione, che in altrui conosciamo, ci fa molto mancar dall'ira. Onde quando veggiamo, che alcuni non si oppongano a cosa, che facciamo, o diciamo, anzi humili, e sommessi ci si mostrano, argomentando noi, che essi ci temino, &amp; habbino rispetto, e conseguentemente non ci disprezzino, subito miti, e benigni verso di lor ci mostriamo, e che sia 'l vero, che l'humiltà, che in altrui conosciamo, tolga la forza dell'ira, per essempio del cane si può vedere, il qual non morde chi siede, quasi che di quella sommessione, che nel seder si dimostra, bastevolmente sia pago. Medesimamente, a chi lo prega, o domanda, mite si rende l'huomo, quasì che per tai domande, &amp; preghi, se gli venga a fare il domandante inferiore. Oltra questo, il vedere che alcuno, quantunque non ci lodi, o esalti, nondimeno in nessun luogo ci biasimi, o dishonori, miti ci rende; conciosia che esser quasi natural diletto nell'huomo, di biasmare, e dir male d'altrui, par che quando nol facci non solo negativamente, ma positivamente ne favorisca. Molte volte ancora accade, che contra coloro, che spinti dall'ira alcuna ingiuria ne fanno, brevemente nell'ira incorriamo, peroché quelle ingiurie che da gl'irati si fanno, non sono nate dal disprezzamento, essendo che l'ira più dall'apprezzare, che dal disprezzare altrui viene nascendo. Alcune occasioni ancora spesse volte n'accascano, per le quali gli huomini, non sono punto disposti all'ira; talché di grave ingiuria faria di mestieri per accendergli, sì come accade trovandosi in feste, in canti, in giuochi, in riso, et in qual si voglia stato felice, e massimamente in felicitade amorosa. Conciosia che dove alcuno con diletto, et con speranza dimori, difficilmente dà luogo all'ira. Onde volendo ottenere gratie da chi si voglia, cotali occasioni aspettar si debbano, come fanno coloro che dapoi, che i Signori loro hanno mangiato, s'affrettano di chieder gratie. Molte cose parimente si truovano che l'ira estingueno, come è il tempo, il qual sì fatte fiamme dell'ira, alcuna volta n'ammorza, che per nissun'altra causa si estinguerieno, per essere egli domator de gli affetti dell'huomo. Estinguesi ancor l'ira per la punitione che ad alcun'altro, quantunque il proprio ingiuriante non sia, si suol dare; &amp; in tal guisa si fa minore assai volte l'ira de' magistrati, e de' giudici, che con punir l'uno, si placa il furore verso l'altro. Onde molto più disavantaggio ha colui, della cui punitione, prima si disputa ne i magistrati, che di quel, che segue non avvien poi. Placasi ancora in gran parte l'ira, quando si vede, che l'ingiuriante in qualche grande infortunio, incorso si truova; il qual infortunio, quantunque l'irato si dolga, che occorso non sia, per ordine suo, nondimeno in qualche parte s'intepidisce l'ira. Non sono molto ancora, incitative dell'ira, quelle ingiurie, che riceviamo per nostri meriti, quasi che cagione noi stessi ce ne siamo dati; e questo accade però che tal'ingiuria più vendetta che sprezzamento n'appare. Là onde volendo noi punire, o reprendere alcuno, è ben fatto per fuggire che gli non vada in ira, d'assegnar la cagione, ch'a ciò far ne conduca; la quale accortezza, è utilissima co i servitori di casa, i quali meglio, e con manco sdegno tuttavia serviranno, se sarà mostro loro la cagione che a reprender ne sforzi. Appresso a questo, poco, o niente ci muove ad ira, quando da chi si voglia, alcuna ingiuria patiamo, essendo per qualche error colti in cambio, percioché per essere (com'ho detto,) l'ira intorno a i particolari, e non universali, punto non ci commuove d'esser come huomo offesi, ma come tali, e tali, che noi siamo. Per la qual cosa nessuno si truova già mai, che si adiri contra di chi ciò non possa, o sapere, o sentire; conciosia che essendo l'ira verso de i particolari, contra i quali si desidera di far vendetta, se quei tali non sapessero, quando puniti sono, che tal punitione viene da coloro, che ingiuriati si tengano, non parrebbe all'ingiuriato in tal guisa d'essersi vendicato giamai. Là onde essendo questo verissimo, che noi ci adiriamo verso di quei, che non sappino, che ciò facciamo, molto più stolta cosa sarebbe, se contra di quei, che in tutto insensati, o stolti, o morti già fussero, il nostro sangue le fiamme dell'ira accendessero. Et fin qui voglio, che mi basti d'haver di tal materia trattato.</p></div2>

<div2><head>CAPITOLO IV</head>
<argument><p>Del timore.</p></argument>
<p>CONCIOSIA che in molte avversità, pericoli, et danni incorrano più volte gli huomini, per non saper distinguere, &amp; conoscere, quai cose, &amp; quai persone temer si debbino, &amp; secondo quali occasioni, questo affetto del timore, vada, o nascendo, o mancando; è da sapere, che non essendo altro il timore, che una pertubatione dell'animo, nata per la imaginatione d'alcuno apparente, &amp; grave male, che venir debbi, ne segue, che non per ciascheduna cosa rea, che piccola, &amp; di non molto momento sia, suol nascere in noi il timore, ma  solamente per quelle cose, le quali grandissimo danno ne portano seco. Né per questo ancora universalmente, ma solo quando vicine ad accascar si dimostrano. Conciosia che quando pensassemo che per longo tempo dovessero far dimora a venire, ancor che terribilissimo fossero, punto di timore non portarienci; sì come della morte si vede, la qual quantunque sopra tutte l'altre cose gravi horribilissima sia, nondimeno, perché noi pensiamo, che per assai tempo debbi tardare a venire, quasi che punto, non la curiamo. Sono adunque da noi temute quelle cose, che grave danno in breve reccare ne possano; onde parimente gl'inditij, et segni di cotai cose, temiamo ancora, non perché tal'inditij, ne siano dannosi, ma perché ne significano la vicinanza del mal futuro, &amp; in tal guisa temono gli astrologi i loro pronostichi, che infelicità ne minaccino. Parimente temer sogliamo l'ira, e le inimicitie di coloro che nuocer ci possano, quasi che tali inimicitie, siano segni, che il male, che quei tali ci possono fare sia vicino; conciosia che la inimicitia non è quella, che principalmente debbiamo temere, ma è come un segno del male, che causato da quella ci può venire. Et che ella sia di ciò verisimilissimo segno, di qui si vede, che dependendo da due cause l'ingiuria, che altrui si fa, cioè dal volere e dal poter di coloro che far la debbano, se alcuno, che ci possa nuocere, verrà a disporsi per la inimicitia a voler farlo, ne segue, che la inimicitia di chi può offendere, sia chiarissimo segno di futura offensione; per la quale medesima ragione, ne segue, che parimente la inimicitia de gli huomini, che hanno ingegno acuto, et solerte, sia da esser tenuta come segno di futura ingiuria, però che l'acutezza dell'ingegno, può far l'huomo possente all'ingiurie, mostrandone i mezi, e le vie, per le quali, tal cosa commodissimamente si possa fare. Onde prudentissimamente, dice Aristotele nel primo della Politica, che l'huomo saputo, dotto, et solerte, se gli accade, che vitioso sia, di tutti gli altri animali pessimo si può chiamare. Appresso a questo, tutti coloro, che volendo possano ingiuriare, grandemente di esser temuti son degni. Conciosia che non mancando loro se non il volere, e dilettandosi per il più gli huomini, che virtuosi non sono, quando possano di fare ingiuria, gran pericolo è, che tuttavia non gli venga tal voglia, e lo faccino per la qual cosa sopra tutti gli altri, coloro principalmente sono degni d'esser temuti, i quali quando gli occorra, che gli errino, alcun non hanno, che emendar gli possa. Il che accascar suole in quelle Città, che dal popolare stato cangiandosi (come dice Platone nelle sue leggi) alla Tirannide a gran corso ne vanno. Ma molto più questo medesimo occorre, dove i Tiranni han lo scettro. Conciosia che potendo essi ingiuriare, &amp; havendo infinite cause di voler farlo, in continuo pericolo si sta, che no 'l facciano, e che le cause non manchino, che a voler gli conduchino, non è dubbio alcuno; però che conoscendo il Tiranno, che ciaschedun suddito, meritamente gli debba esser nemico, quegli di mano in mano abbassando cerca di torre altrui la forza, e lo ardire. E perché la prudentia, e sapientia dell'huomo, è l'acutezza, &amp; bontà dell'ingegno, sono grandi armi per poter nuocere ad un tiranno, di qui è, ch'egli di mano in mano quei, che più vagliono, e sanno, abbassando, e spegnendo, riduce tosto la Città si vota di buoni, che quasi una spelonca di fiere assomiglia. Temer dunque conviene i Tiranni, come per le forze, possenti, per la necessità volenti ingiuriar tutto 'l giorno. Ma è ben vero, che dall'altra parte, il Tiranno parimente debba de' sudditi haver paura, talmente che una Città  d'un Tiranno, temendo egli, e temendo i sudditi, è forza che turbulentissima, piena di sospetti, di morti, d'ingiurie, e simili altre miserie, in breve tempo divenga. Temere oltra questi, sempre sogliano coloro, che da noi ingiuriati già furono; conciosia che natural cosa è, che gl'ingiuriati cerchino sempre di vendicarsi; talché per questa medesima ragione, gl'ingiuriati debbano parimente temere quei da cui offesi sono stati, però che debbano pensare, che gl'ingiurianti per securarsi, per tema della vendetta, di nuovo faranno ingiuria. Non manco parimente debbansi temer l'un l'altro coloro, che intorno a qualche cosa di momento emuli sono, et massimamente intorno al governo di qualche Rep[ublica] o altro stato, e non manco ancora nelle cose d'amore intorno ad una medesima cosa amata. Il che non per altro avviene, che per la incompossibilità, che si ritruova nella possession di tai cose, quali un solo, e non più, ricercano in possessore. Là onde, sì come in questi casi coloro, che aspirano di esser quell'uno, tuttavia con ingiurie, vanno imaginando d'impedirsi l'un l'altro, così ancora è forza, che sempre si temino, né quel di questo si fidi mai. Non è fuor di ragione ancora, ogni volta, che di qualche secreto importante, habbiamo fatto consapevole alcuno, dover sempre timor haverne, potendone egli recarci danno, palesando tal cosa in guisa, che alle orecchie di quegli arrivi, donde pericolo seguir ne possi, di maniera, che per questa tema, par che servi loro diveniamo. Là onde grandemente è d'avvertire, di non far parte de i gran segreti a coloro, che per mille prove, fidelissimi non conosciamo. Non è da lasciare in dietro, che tutti coloro, i quali da chi è più potente, più dotto, e più prudente di noi, sono temuti, da noi parimente temer si debbano. E quando n'accascherà d'havere ingiuriato alcuno, che sia taciturno, tardo, secreto, &amp; astuto, molto più debba esser da noi temuto; e per il contrario che di natura fosse subito, vehemente, collerico, rozo d'ingegno, e nell'ira tosto inflammabile. Conciosia che coloro, che subiti, e vehementi sono, non ci possano all'improvista offendere agevolmente, come quelli, che nel volto, nelle parole, e minaccie ci fan prima quasi segno, che gli avvertiamo; dove che i taciturni, et astuti nascondendoci il lor pensiero, agevolissimamente all'improvista assalir ci possano. Oltra di questo essendo (come ho detto) il timor congiunto con espettatione di patir qualche cosa, che dannosa sia, è necessario che coloro, che per qual si voglia causa, non possano pensar, che gli accaschi cosa che mai gli offenda, privi d'ogni temenza si vivino. Sì come sono quei, che in qualche gran prosperità si ritruovano; la qual giudicano, che sia bastante ad impedire, che cosa dannosa mai non gli avvenga, sì come sono le forze del corpo, che fan molto altrui confidare di sé stesse, le Signorie, gl'Imperij, la moltitudine de gli amici, e simili altre buone fortune, e più che tutto, le molte ricchezze sono quelle, che porgano altrui tanta arrogantia, &amp; confidentia, &amp; estrema insolentia, che fan credere, che nessuna cosa possa accascare, che sia bastante ad opporsi contra di quelle. Coloro parimente, che hanno infiniti infortunij, e travagli patito, havendo quasi fatto il callo nelle miserie, par che più d'altra cosa non temino. Il che medesimamente avviene a coloro, che fuor d'alcuna speranza di scampare, a certissima morte si veggano; come interviene a chi la testa al ceppo già del manigoldo ha  vicina, nel quale, come ho detto, non può cader timore, però che essendo la temenza di cosa non certa, è forza che meschiata con essa, qualche speranza si truovi, la qual mancando, divien la tema certezza; &amp; che ciò sia il vero, veggiamo che per il timore consegue il consiglio, il quale facciamo sperando con quello di por rimedio al pericolo, che ne sopra sta; dove, che non trovandosi conseglio delle cose certe, parimente di quelle timor trovare non si puote. Molto più lungamente potrei trattar di tal cosa, ma la brevità, ch'io desidero no 'l comporta. Non vo' già lasciar d'avvertire, che qualunque in qual si voglia modo conosce d'haver'alcuno ingiuriato, sempre con qualche temenza, stima facendone gli habbia (come si suol dire) l'occhio alle mani, &amp; massimamente nelle cose de gli Stati, e d'Amore. Conciosia che un amante non solo debba sempre temere gli emuli suoi, ma ancora di tutti coloro, che o per amicitia, o per sangue, a i padri, mariti, o fratelli della cosa amata, congiunti siano. Questo dico quando quel tal'amante havesse godendo l'amata, questi tali conseguentemente ingiuriati, o ver ciò si credessero, e massimamente, quando o 'l marito, o altri simili, fussero persone ingeniose, &amp; astute. E fin qui basti intorno al timore.</p></div2>

<div2><head>CAPITOLO V</head>
<argument><p>Dell'ardire, &amp; Confidentia.</p></argument>
<p>ESSENDO, per quel, che s'è detto di sopra, palese, che cosa, che timor sia, et quai cose temer si debbino, parimente ne può esser chiaro, quanto occorra di sapere intorno all'ardire, come quel, che alla speranza consegue, sì come la disperatione al timore. Per la qual cosa, quanto a questo brevemente, spediendomi, dico, che essendo la speranza nata dall'imaginatione di cose future, che giovamento, et salute tosto portar ne debbino, ne segue, che allora confidenti diventaremo, che allontanandosi i pericoli, &amp; approssimandosi quelle, che salute ci portino, pieni di speranza ci sentiremo. Il che, o per l'avversità di chi temevamo, o per gli aiuti, che in favor nostro ne sopragiunghino, o simili altri accidenti, accascar suole. Parimente coloro confidenti, e securi vivano, i quali né ingiuriati, né ingiurianti sono stati mai. Confidentia ne porge ancora il vedere, che gli avversarij, o possanza non habbino, che molta sia, o se pur l'hanno, nondimeno o per amicitia, o per gratie, e benefitij fatti, ci siano tenuti. Molte volte ancor n'accasca, che alcuno, che harà havuto tema di non esser per qualche error castigato, conoscendo poi, che o i magistrati, o i giudici, o chi si voglia, siano atti ad essere, con denari accecati, per un mezo così biasmevole pigliarà speranza, &amp; confidentia di scampare, o la morte, o altro simil pericolo della persona. E non solo questo, ma ancora per lo sperare, che del nostro fallo, altro no ce ne segua, che riprension di parole, dal timore alla confidentia torniamo. Appresso a questo, ardito oltra modo diviene l'huomo, quando molte volte in un'istesso pericolo incorso, nondimeno sempre è scampato. E questa è la causa, che dove i vitiosi, et gli scelerati, non si puniscano, è forza che ogni giorno peggiori diventando, faccino parimente gli altri pigliare ardire, a commetter quegli errori, che quantunque gravissimi, nondimeno senza pena, per mala usanza rimangano. Coloro ancora, che in qualche pericolo non siano esperti, arditamente sempre il comportano, com'avviene nelle tempeste del mare, tra le quali alcuni molte volte si truovano, che per non esser pratichi, et per non conoscer quel di chi si debbino temere, arditi si stanno. Onde per più vie si può passare un pericolo arditamente, o per la confidentia dell'aiuto dall'arte, come nel mare a i governatori delle navi, avviene, o vero per la poca esperientia, come ho detto di sopra. Ardire parimente prender sogliamo, quando veggiamo, che alcun pericolo non sia temuto da chi può, e sa, manco che noi potiamo, e sappiamo; conciosia che dal maggiore al minore argomentando, arditamente ci assicuriamo. Il cercar sempre di far piacere, o almen non dispiacere a ciascuno, debba far l'huomo confidente, e di nissun timoroso, però che questi tali, che ciò faranno, non solo non haranno alcuno, che desideri d'ingiuriargli, ma ancora se alcuno per estrema sceleranza, lo vuol pur fare, infiniti sono, che in soccorso lor vengano subito, per la commune benevolentia che contratta hanno; la qual commune benevolentia sempre seguir suole, chi si diletta in ogni cosa, ch'egli possa di far piacere, e dispiacer non già mai, guardandosi parimente dal fatto, dalle vane ostentationi, &amp; vantamenti, dall'arrogantia, dal malignare, dal vilipendere, &amp; simili altri lacciuoli della malivolentia de gli huomini. Ma per concludere intorno a questa materia, di che più che per qual si voglia causa, ne porge ardire, e confidentia, la mera conscientia, che ha l'huomo in sé della propria virtù sua, e del timore, che porta a Dio grandissimo con tutto 'l core; del qual timore, chi continuamente armato si truova, può arditissimamente confidarsì, che havendo Iddio per amico, l'ingiurie della fortuna, e de gli huomini, non habbia possanza in lui. Là onde (Alessandro mio amatissimo) prima ad ogn'altra cosa (come più volte vi ho detto di sopra) habbiate cura d'havere il grande Iddio dalla parte vostra, il che con molto manco difficultà può farsi, che forse molti non pensano. E massimamente a voi fia cosa agevole, il quale fin dalle fascie (il che importa assaissimo) so certo, che dalla devotissima vostra madre Madonna LAUDOMIA, l'amore, e 'l timore verso Dio, compiutissimamente bevuto havrete, per esser ella in questa parte singularissima. Onde non è maraviglia, che essendo ella sì grata a Dio, sia stata da quello di tante illustri parti dotata.</p></div2>

<div2><head>CAPITOLO VI</head>
<argument><p>Della Verecundia.</p></argument>
<p>QUANTUNQUE nel precedente libro, alcune  cose della Verecundia habbiamo dette, nondimeno non sarà fuor di proposito, che alquanto più spetialmente, di quelle cose, delle quali occorre all'huomo di vergognarsi, parliamo. Dico adunque, che essendo la Verecundia una certa pertubatione d'animo, nata da quelle cose, che o presenti, o passate, o future, che siano, infamia recar ne possano, ne segue parimente, che di quelle cose arrossendo ci vergogniamo; le quali, o noi stessi, o ver coloro, che cari habbiamo, imbruttischino, sì come sono tutti i vitij, che di sopra raccolti habbiamo. Conciosia che 'l verecundo, sempre arrossendo vergognarassi, quando o come timido buttando l'armi dal nemico fuggendo tornarassi, o come ingiusto negarà quelle cose, che in deposito gli siano già date, o come goloso, et sfrenatamente libidinoso in qualche taverna, o casa di publiche meretrici, ritrovarassi, o veramente come avaro con grandi usure ogni minima cosa ventillando, &amp; pensando, dalle persone, che povere, o non atte a negotij sono; come sono orfani, vedove, villani, &amp; poveri huomini, non restarà con suoi ingordissimi traffichi di trar guadagno. Ci fa parimente spesse volte per vergogna arrossire, il non sovvenir potendo, o con denari, o con favore, quelle persone, che in qualche miseria si truovino. E massimamente se congiunte in sangue, o in amicitia ci siano, o vero siano tali, che per altri tempi, con amorevoli uffitij cortesissime verso di noi siano state. Vergognasi ancora l'huomo, quando da chi molto manco di lui possa, o debbi, riceva alcun benefitio, come sarebbe se un ricchissimo da un povero, fosse con doni di valore avanzato; &amp; ancor quando ridomandasse alcune cose prestate, in quel tempo che più fan di mestieri a chi in prestanza le ricevette. Appresso a questo soliamo per vergogna arrossire quando adulando, fuor di ragione, alcuno al cielo inalziamo, per voler col mezo di queste lodi, trargli qualche dono, o favore, o altro guadagno di mano. Onde sì come bruttissima cosa è di lodare un bel fatto, molto più che non merita, o vero una cosa mal fatta, di soverchio scusare, e con i prosperi fuor di misura di qualche ventura allegrarsi, e co i dolenti, di qualche infortunio, oltra modo dolersi, come fanno molti, che volendosi con alcuno, di qualche morte dolere, dicano, e giurano, che per il dolore son quasi venuti manco, e che di lungi la vita propria, con quella del morto ne cangiarieno, cose tutte adulatorie, &amp; odiose; così ancora, quando questo facessemo sarebbe forza se inverecundi, et sfacciati non siamo, che 'l volto nostro di vergogna arrossisse. Il qual rossore parimente n'accascaria, quando noi occorrendo; come troppo molli, e delicati, fuggissemo, o recusassemo quegli incommodi, e fatiche honorate, le quali da persone più vecchie, manco sane, in delicatezze nodrite, o in qualche degnità constituite, recusate non fussero. Parimente nell'esprobrare, e gittar noi al viso come pusillanimi, i beneficij da noi già fatti, o come arroganti, noi medesimi lodando esaltare, et l'altrui buone operationi, e lode, a noi stessi attribuendo, recare, sempre, se privi in tutto di vergogna non siamo, sentiremo nel volto da verecundia assalirci. Appresso a questo, par che gli huomini communemente si vergognano, quando privati sono di alcuna di quelle parti desiderabili, che conoscano ritrovarsi, o nella maggior parte de gli huomini, o vero almanco in coloro, che in pari grado, sono loro uguali; pari dico, sì come saria in nobiltà, parentela, degnità, età, professione, &amp; simili; nella qual parità pare, che sempre in un certo modo, emulatione si ritruovi. Dico dunque, che per verecundia, molte volte arrossiamo, quando mancar veggiamo in noi, quelle parti desiderabili, che communemente debbano havere gli huomini; come saria qualche maniera di disciplina; conciosia che bruttissima cosa pare, che un'huomo, e massimamente nato nobile, non habbia in sé alcun'honorato essercitio, o ornamento di qual si voglia scienza, o speculativa, o morale, talché non potendo da lui uscire operatione alcuna che buona sia, faccia di mestieri che come vano al mondo, non sapendo né far né dire, butti via gli anni di mano in mano. Et il simil dico ancora di coloro, che a gli altri che loro non sono pari in conditione, non possano con alcuno ornamento dell'animo, in alcun modo agguagliarsi; onde sia forza che digenerando, da quei della casa loro, e non havendo parte per cui possino con gli altri loro pari conversare, sia forza dico di viversi abietti, e di niun conto stimati. Là onde non senza ragione, ho detto, che n'accade di vergognarsi quando ci conosciamo privi di quelle parti honorate, che ne i nostri di pari grado si ritruovano. Conciosia che essendo tra questi emulatione, sempre accascar veggiamo, che tra i simili in grado per la dissomiglianza ne i meriti, invidia, &amp; odio si truova. Di qui nasce che in qualunque collegio, dove saria di Cardenali, di Baroni, di Magistrati, di Canonici, di Dottori, &amp; insomma d'ogni altra adunanza, in cui equalità di grado si ritruovi, sempre ambitione, &amp; odio è nascosto, nato non d'altronde, che dalla disagguaglianza delle buone parti, che più nell'uno che nell'altro risiedono. Ben'è vero che d'una istessa cosa, che infamia n'apporti, molto più appresso d'un che d'un altro vergognaremoci. Percioché nascendo la verecundia da un'imaginatione dell'infamia, e non consistendo questa infamia in altro, che nell'opinione c'habbino gli altri verso di noi, ne segue, che appresso di coloro più ci vergognaremo, i quali più vorremo c'havessero buona opinione delle cose nostre. E questi sono quegli che noi più prezziamo, &amp; di maggior giuditio stimiamo, &amp; appresso de i quali, più vorremo essere in ammiratione, e consideratione sì come noi parimente, loro sopra tutti ammiriamo, honoriamo, &amp; stimiamo; la quale ammiratione, che noi de gli altri habbiamo, nasce dal vedere, che in loro sia alcuna parte ammirabile, &amp; honorevole, o veramente alcuna cosa di quelle di cui noi stessi bisogno haveremo, sì come de gli amanti avviene, i quali l'amate loro ammirano sopra ogni modo, per essere in quella bellezza che gli muove, ad havere del possederla mestieri. Doppo l'amate poi, da coloro desideriamo d'esser honorati e stimati, i quali in qualche profession ci son simili; sì come aviene che i filosofi da i filosofi d'esser tenuti in pregio desiderano. Il che nasce dal veder noi, che quelle buone parti che habbiamo, non possano esser conosciute, da chi parimente non l'habbia. Concludendo dunque dico, che essendo questi tali ch'io vi ho detti, coloro, i quali ammiriamo, &amp; honoriamo, &amp; da i quali desideriamo d'essere honorati, &amp; in qualche conto tenuti, ne segue che appresso di essi sommamente, delle cose mal fatte ci arrossiremo. Oltra di questo più  la presentia che l'assentia di chi conosce il defetto nostro a verecundia c'invita, e più parimente coloro ci muovano, che ogni minima cosa osservando avvertiscano, che quei, che per il contrario non con molta avvertenza i fatti d'altri raccogliano. La presentia ancora di coloro che per natura maligni, &amp; de i vitij d'altri riportatori sono tenuti, del nostro fallo arrossire ci suol fare. L'orecchie, e gli occhi de' quali, si debba con ogni sforzo abhorrire. Mostra parimente la verecundia le forze sue, per la presentia di coloro, che son'ormai di quella virtù, ch'è contraria al fallo di cui vergogniamoci, e maggiormente se questi siano tali, che non sogliano altrui perdonare, o scusare. I Comici parimente, e gl'Istrioni, e simil'altre persone, che i difetti d'altri imitando riprendano, ne fanno molto del nostro fallo arrossire, dubitando noi, che per i proscenij odito in publico poi non sia. Per un'altra causa ancor n'accade, di vergognarsi; &amp; è quando al alcuna persona ignota, ne convien la prima volta parlare. Il che nasce dal non sapere noi, di qual dispositione d'animo verso di noi si ritruovi; per la qual medesima ragione, alla presentia di molti ci arrossiamo di parlare, quasi che per diversi animi che sono presenti, ci sia cosa dubiosa, e difficile che tutti ben disposti verso di noi ne rimanghino. Ad una persona poi notabilmente segnalata, &amp; illustre, n'accade parlando di vergognarsi, per l'ammiratione, in cui noi l'habbiamo. Conciosia che già vi ho detto, che quanto più una persona stimiamo, tanto più appresso di quella de i nostri falli ci vergogniamo. Là onde gli amanti, per esser l'amate, appresso di loro in luogo di cosa più che mortale, non è maraviglia se alla presentia di quelle più che di tutto 'l mondo, si arrossischino, per ogni minima parola, che proferiscano. Ma troppo mi sono dilungato intorno alla verecundia, il che non è forse mal fatto, per esser questa parte in un giovene, sommamente lodevole, la quale fuor di modo, desidero che in voi (Alessandro amatissimo) si ritruovi, fin che gli anni della giovinezza ne passino; questo dico perché nell'età, che vien poi, tal parte non si può dir più lodevole, per la ragione, che nel precedente libro si è detta.</p></div2>

<div2><head>CAPITOLO VII</head>
<argument><p>Della gratitudine.</p></argument>
<p>PER esser la gratitudine grandissimo ornamento dell'altre virtù dell'huomo, e l'ingratitudine per il contrario, seme di gravissime inimicitie, e discordie, non sarà fuor di proposito (Alessandro amatissimo) che alcune brevi parole ancora intorno a questo vi dica. Dovete sapere, che gratitudine si domanda quella, per la quale ci moviamo a concedere ad alcuno cortesemente, et non per vantaggio che a noi ne venga, alcuna cosa che gli sia cara, et quella tal cosa conceduta, si può convenientemente  gratia chiamare. La qual gratia per più cause può farsi maggiore o minore; conciosia che la grandezza, e l'importanza della cosa, che si concede, il bisogno di chi riceve, l'occasione del luogo, e del tempo, e 'l modo col qual si fa, possano una medesima gratia far i più momento, o di manco, peroché s'ella conceduta sarà ad alcun condotto in qualche estrema calamità, &amp; in luogo, et in tempo che più bisogno n'haveva, &amp; con fronte lieta, senza aspettar che richiesta sia; molto maggior si potrà chiamare, che quando questa medesima gratia, in tempo, &amp; in luogo non conveniente, con volto mesto, doppo l'esser più volte chiesta, a chi poco bisogno n'habbia conceduta pur fusse. Onde poco obligo a coloro si debba, che con ogn'ingegno ricusando di non concedere alcuna gratia, pur'al fin poi, doppo molte richieste, quasi stanchi pur la concedano; in che oltra l'animo ingrato mostrano argomento di poco ingegno; conciosia che quando pure di natura cortesi non fussero, doverebbono conoscendo d'havere a fare la gratia, mostrare almeno di farla con pronto animo, e lieta faccia. Consiste dunque la gratitudine intorno al conceder di quelle cose, il contrario delle quali, il dolore o travaglio, a coloro n'apporti, che riceverle debbono; come a gli amanti, a gl'infermi, et a coloro che in qualche pericolo sono, avvenir suole, a i quali se la possessione dell'amata, la sanità, et la liberatione da i pericoli, cortesemente si concedesse, gratie grandissime si chiamarebbono; per la qual cosa se alcuno fusse per la povertà, in estrema miseria condotto, chi pur'un minimo sussidio donandogli, da morte a vita il tornasse, quantunque la cosa donata brevissima fusse; nondimeno per la necessità di chi riceve, grandissima si chiamarebbe. Là onde per il contrario, veggendo voi, che alcuni per qualche loro interesso, o vantaggio, o quasi per sorte, o vero a caso, senza che di ciò pur s'accorghino, o veramente in qualche modo sforzati, donino o gratie concedino, per cosa certa potiamo tenere, che per questo grati domandar non si possino. E 'l medesimo affermo ancora, quando a coloro, da chi havessemo noi qualche benefitio ricevuto, alcuna gratia facessemo, conciosia che se nel far la gratia, del già fatto a noi benefitio, ci ricordiamo, rendimento di gratia, non gratia si può chiamare; e se posto in oblio l'havessemo, ingrati più grati, ci chiamaremo. A questo ancora ci aggionge, che se alcuno ne concederà qualche gratia, il qual non sia solito di molto minore importanza di farne mai, potremo facilmente pensare, che quella parimente che ha fatta a noi, debbi non per mera cortesia, ma per qualche suo dissegno, esser fatta, sperando egli forse per quella, gravar noi in cosa di più momento, come tutto 'l giorno si vede fare, a persone rustiche, e di breve animo; le quali non havendoci mai pur veduti fuor d'ogni maniera di cortesia, ne fanno qualche presente, doppo il quale, pochi giorni stanno a domandarci qualche gratia a cento doppij di più importanza. Questi tali non solo il nome di grati non ponno havere, ma vilissimi, e servili sono cotali atti, non degni di mente nobile. Ma che dirò io dell'atto dell'ingratitudine, vera distruggitrice della conversatione de gli huomini? Certamente non si può negare, che fra tutti i segni di un animo vile, et abietto, la ingratitudine è argomento infallibile; talché non mai fu né sarà animo che vaglia niente, dove regnarà la bruttezza dell'ingratitudine, nemica della concordia, e dell'amicitia, &amp; verissima avversaria della natura, e di Dio. Onde prudentemente Aristotele nel secondo della Retorica afferma, che l'Amore sarebbe invitissimo, se non fusse la ingratitudine, la quale se alcuna cosa può estinguerlo, e dissiparlo, ella è dessa. Voi dunque Alessandro, a tanta macchia luogo mai non darete, peroché sarebbe atta ad offuscare ogni altro vostro ornamento, come più lungamente dir vi potrei.</p></div2>

<div2><head>CAPITOLO VIII</head>
<argument><p>Della Pietà, o vero Misericordia.</p></argument>
<p>NON è da lasciare indietro, di dire alcune cose, intorno a quello affetto, che pietà, o vero misericordia si chiama; la qual non è altro che un certo dolore che prendiamo del danno apparente di coloro, che degni di quel non sono, il qual danno pensiamo, che parimente in noi sia possibile, che gli avvenga. Là onde coloro, che nell'estrema calamità, che accader possa, si trovano, della miseria de gli altri non hanno pietade, come quelli, che non pensano di poter più miseri di quel, che sono diventare. Similmente coloro, che nel più alto seggio della ruota della fortuna, si credano sedere, talché d'avversità più non dubitano, non solamente non sogliano del mal d'altri pietosi farsi, ma più tosto per il contrario, ne godeno, e 'l fanno maggiore; il che d'altronde non nasce, se non ch'a voler che misericordia sia in noi, fa di bisogno che quel male, che in altri veggiamo, sia tale, che noi pensiamo, che sia possibile che venga a noi. Per la qual cosa coloro, c'hanno provato ad esser miseri, hanno facilmente pietà di chi in quella sorte di miseria, ch'essi hanno provato, si truovi, sì come per essempio, chi è stato povero, pietoso diviene de' poveri; e chi de' lacci d'amor fu stretto, de gli amanti a pietà si muove, e così de gli altri similmente avviene. Onde i gioveni per haver poco esperimentati i travagli che si hanno al mondo, confidandosi nel ben che gli hanno, securi, &amp; fastosi, il mal'altrui non apprezzano; dove che i vecchi, &amp; i prudenti pietosissimi sono, quelli per la esperienza, che dell'humana miseria n'hanno dato gli anni; &amp; questi per il discorso della ragione, che al mancamento de gli anni supplisce. Accade ancora molte volte che molti quantunque, quanto a sé stessi confidandosi nella lor felicità, pietosi non sariano mai; nondimeno havendo moglie, figliuoli, amici, &amp; altre persone care, sottoposte alle percosse della fortuna, si fanno pietosi del male d'altrui, pensandosi che 'l medesimo male, se non a sé proprio almeno a i suoi più cari, accascar possa. Onde nasce, che rade volte si vede pietà in coloro, che accesi d'ira soverchiamente  si truovano. Conciosia che dal furor dell'ira è loro tolto il pensare, a quel, che nel tempo avvenire, accascar possa. Quegli ancora che in qualche proprio pericolo si truovano, della miseria d'altri non hanno pietà, come intenti con tutto l'animo al mal proprio, che è lor presente; ma se liberati poi da cotal pericolo, altri in ugual travaglio vederanno, più ardentemente saranno pietosi, per la ricordanza, che gli hanno che già essi in quel periodo si ritruovarono; come tutto 'l giorno veder si puote, che le  madri a cui, da cruda morte fur tolti i figliuoli, con maggior pietà s'accendano d'un'altra madre che in questo incorra, che alcun'altra non potrà fare, la quale delle sue proprie avversità ricordar non si possa. Tra tutte le avversità poi, che a pietà commuover ci possino, quelle che dal caso, o dalla fortuna n'accascano, molto più caldamente lo fanno, che quelle, che o per natura, o per propria colpa di noi stessi n'avvengano. Conciosia che più pietosi saremo di coloro, che per nessuna lor causa, o poveri sieno, o infermi, o ammazzati, o fatti ciechi, o stroppiati, o simili, che non faremo poi di quegli altri, che o naturalmente in vecchiezza muoiano, o per propria colpa troppo mangiando, o per altro brutto disordine, infermano, o per loro prodigalità, poveri, o per loro ingiurie ammazzati, o per scalar finestre, caduti, e stroppiati, si truovano, o in qual si voglia altro modo, che per mera propria colpa, qual si sia miseria n'acaschi. E perché di tutti i beni di fortuna l'amicitia è suprema, di qui è, che gran pietà ci viene di chi per qualche infortunio dall'amico suo si diparti; ma molto più di coloro, che dall'amate per mala sorte dividersi &amp; allontanarsi costretti si truovano; la qual disgratia, sopra tutte l'altre merita pietà, da chi crudelissimo non si chiami. Muoveci ancora a pietà se alcuno da chi più doverebbe aiutarlo, riceve infortunio; conciosia che in tal caso, con un certo sdegno, che habbiamo dell'ingratitudine di questo tale, donde vien l'infortunio, congiuntasi la pietà verso l'ingiuriato, si fa maggiore. Grandemente ancora, pietosi veniamo, quando havendo alcun lungo tempo, qualche cosa con grandissimo desiderio aspettata, allora finalmente tal cosa avviene; quando o per morte, o per qualche altro impedimento di goderlo non gli è più dato. Come saria se un molti, e molti anni havesse meritato, et intensamente aspettato, qualche grande degnità; come un Cardenalato, o simili, e finalmente portato, gli fosse il capello, a punto in tempo, che essendo morto il giorno avanti, a sepelir si portasse. Appresso a questo tutte quelle miserie de gli huomini, che, come ho detto, ne pon far muovere a pietà, più facilmente lo potran fare quando in presente tempo ne sono, o vero per poco tempo passate, che non fariano quando per longhissimo spatio di tempo accascate già fossero. Per  la qual cosa molto più ci commuovano i casi miserabili, che a i nostri tempi n'occorrono, che non fanno quei, che digià duo mila anni per l'historie sappiamo. E di qui è, che gli Oratori, volendo muovere più agevolmente a pietà gli ascoltanti, fan venire in presentia i miserabili, con vesti lugubri, &amp; habiti oscuri, (come ho più volte veduto a Venetia,) accioché più si mostri presente quell'acerbità già passata. Là onde per questa ragione pare, che grandemente a lagrimar per pietà ne commuovino quelle parole, che raccontano gli Oratori esser già dette da colui, che all'estremo della vita arrivato, con gran fortezza d'animo, dette havesse alla moglie, &amp; a i figliuoli; il che d'altronde non nasce, se non che tali habiti, e narrationi di tai detti ne fan parer presente, quella calamità, che pietosi ci rende. Voi dunque Alessandro, sapendo distinguere i casi miserabili, di quelli a pietà commosso, con ogni sforzo v'ingegnarete, secondo il poter vostro, a tai miserie di sovvenire, e massimamente a quelli, che senza lor colpa fatti poveri, è forza che senza sussidio, o nella morte, o in qualche vituperio ne incorrino. Il qual'atto di sussidio domandano oggi Carità, della qual desidero, che siate amico.</p></div2>

<div2><head>CAPITOLO IX</head>
<argument><p>Della Indignatione.</p></argument>
<p>NON forse manco lodevol'affetto si può dir quello, che Nemesi, o vero Indignatione si domanda. Perché sì come la pietà consiste intorno al dolersi delle calamità di coloro, che immeritamente sono miseri; così la indegnatione per il contrario ne commuove a dolerci, della prosperità, che indegnamente n'accasca a i rei. Onde non manco la indignatione, che la pietà, è affetto degno di lode, &amp; ad huomo civil convenevole. Conciosia che gli huomini virtuosi debbano dolersi, che i rei si prosperino, &amp; che i buoni calamitosi divenghino; essendo l'una e l'altra di queste cose, ingiusta, &amp; odiosa; la quale ingiustitia al virtuoso non può piacere. Là onde sapientemente dice Aristotele nella Retorica, che a Dio la indignation parimente non disconviensi. Dico adunque intorno a questa indignatione, che non di tutte le cose prospere, &amp; buone, che in un vitioso si truovano, può occorrer che c'indegniamo, percioché quantunque la virtù sia ottima, nondimeno non si debba l'huomo indegnare, che alcuno ancor che reo, dia luogo alla virtù; conciosia che tal virtù spegner può la malitia, che la si truova. Onde i buoni han da rallegrarsi, ogni volta, che veggano, che  qual si voglia, virtuoso divenga, non essendo alcuno indegno della virtù, la quale è quella istessa, che fa l'huomo degno, o non degno. Se adunque uno, che sia reo si prospererà per il bene della virtù, che n'avvenga, subito di reo buono divenendo, degno parimente di quella ritroverassi; sì come ancora della pietà si può dire, che non conviene esser pietoso di tutti gl'infortunij; conciosia che l'infortunio del vitio, non merita che alcun pietoso si faccia mai. I beni adunque de i quali accade, che c'indegniamo, quando che in alcuni immeritamente trovarsi gli conosciamo, sono quei, che di fortuna, o del corpo siano, sì come la nobiltà, i dominij, le ricchezze, la sanità, l'honore, e simili. I quali beni ogni volta, che ne i vitiosi si truovano, possano ad indegnatione ogni virtuoso commuovere. É ben vero, che più pare, che ne muovino ad indegnatione questi tai beni, ch'io dico, quando più repentini, o ver più nuovamente venuti sieno, che non fan quando anticamente acquistati sono. Onde se noi veggiamo alcuno indegnamente farsi di nuovo ricco, o potente, o tra i nobili annoverato, molto più ci indegniamo, che verso di coloro non facciamo, i quali quantunque vitiosi siano; nondimeno da i loro avi, le ricchezze, la potenza, o la nobiltà, ricevuta hanno di mano in mano. La qual differentia non d'altronde nasce, che dal parerci quelle cose, che antiche sono più vicine alla natura. Talché la nobiltà, ricchezze, e simili, che per la linea da i maggiori suoi si ricevino, quantunque siano beni di fortuna, nondimeno alquanto avvicinatisi alla natura ci appaiono, e per questo minore indegnatione pare, che commuovino; conciosia che quantunque i beni del corpo possino, se indegnamente sono posseduti virtuosi indegnare; non  di meno più quei della fortuna lo possano fare, il che sensatamente si vede; conciosia che più ad indegnation ci commuovano, le ricchezze, l'honore, l'auttorità d'un vitioso, che non fa la sanità la bellezza, &amp; altri simili beni di natura. Tornando dunque a proposito, dico che le ricchezze, e nobiltà antiche, &amp; hereditarie, fattesi per la longhezza del tempo, simili a i beni di natura, pare che manco ci offendino. Là onde incomportabil cosa è di vedere molte volte, che alcuni ripieni d'ogni vitio,  nondimeno, in manco di un anno, di persone del vulgo, ne i primi magistrati si truovino, e di poveri ricchissimi e di bassi potentissimi oltra modo divenghino. Né è dubbio alcuno, che dove, che alcuni sudditi, volontieri con mente quieta obbediranno ad un Prencipe, che per lunga succession di sangue, havrà da i suoi maggiori un tal dominio accettato, se gli avviene poi, che nelle mani di persona nuova, vada lo scettro di quel dominio, con grandissima alteration d'animo, a gran pena guardare lo potranno. Il che parimente avviene delle persone nobili anticamente, alle quali pare, che non si vergogni il vulgo d'haver rispetto; dove, che a nobiltà nuove, (se nobiltà dir si possano) con difficultà si sommette, parendogli che quell'antichità habbiano generato obligo, avvicinandosi per la lunghezza del tempo alle cose della natura; talché pare che le cose, che molti anni tenute sono, siano fatte proprie, non per institution de gli huomini, ma per obligo di natura, assomigliandosi più al vero, che sempre dura quel, che lungamente è durato, che non fa quel, che nuovamente è venuto fuori. Appresso a questo suol commuovere ad indignatione, il vedere, che i beni, che si possegano, non siano proportionati alle virtù, che in noi sono; come saria quando un fortissimo nella guerra, non di beni appartenenti a tal virtù, come sariano armi, capitanati, vittorie, &amp; simili, si felicitasse, ma d'altri beni, come sariano bellezza, ricchezza, &amp; simili cose, che ad altri più, che a loro doveriensi. Né è vero quel, che vogliano alcuni, &amp; è, che gli huomini ambitiosi, arroganti, fastosi, e simili agevolmente s'indegnino, perché essendo la indegnation lodevole, non può stare in simili huomini; la indegnation de' quali non indegnatione, ma odio, &amp; invidia chiamar si debba, della qual dirò nel capo, che segue.</p></div2>

<div2><head>CAPITOLO X</head>
<argument><p>Dell'Invidia.</p></argument>
<p>QUANTUNQUE la invidia sì come la indegnatione consista in contristarsi delle prosperità de gli altri; nondimeno grandissima differentia è tra loro, però che l'indegnation nasce (come ho detto) dalla Virtù, la qual ne fa dispiacere le cose, che indegne sono; non perché la prosperità, che in altri veggiamo, ei dispiaccino per nostro interesso, ma solo per l'indegnità stessa, dove, che l'invidia ne fa dolere del ben d'alcuno, non considerando se lo meriti, o non lo meriti, ma solo havendo rispetto a sé stesso, dolendoci che gli altri habbino bene, solo per mera malivolentia, e non per vitio, o per virtù, che ne i prosperi si truovi; onde sì come par che agevolmente tra persone uguali, o ver simili, o quasi simili, la malivolentia habbia luogo; così ancora l'invidia tra questi stessi ha vigore. Per simili intendo, di sangue, d'età, di parentela, di professione, di degnità, &amp; altre parità di huomini così fatte. Conciosia che essendo sempre l'invidia accompagnata con una certa contentione, che suol nascer tra coloro, che una medesima cosa affetando desiderano; è forza che tra i simili, sia più che altrove, come tra quelli, ch'intorno ad un'istesso fine contendendo, s'affannano. La qual contentione è necessaria, che tra lor si ritruovi, per essere gli huomini per natura desiderosi sempre d'eccedere, di maniera, che tutti coloro, che con quieto animo inferiori ad altri si vivano, questo fanno, o per forza, o per lunga assuefattione, o ver perché speranza non habbino di poter essere superiori; conciosia che la disperation d'una cosa, fa quietar l'animo verso di quella, o finalmente lo fanno, sperando per esser'ad altri inferiori, di poter esser'ad alcuni superiori; di maniera, che per cosa certa si può tenere, che sempre l'huomo, se impedimento non ha desidera eccedere. Da questo desiderio adunque d'eccesso nascendo la contentione, e dalla contention l'invidia non senza ragion'è detto, ch'ella tra simili, o quasi simili si ritruovi. Conciosia che coloro, che di gran lungi eccedano alcuni, né invidiati da quelli, né invidiosi parimente si truovano; non per altro se non per esser tra loro mancato il contendere per la disperatione, che ha lo ecceduto d'haver mai ad agguagliarsi a colui, che l'eccede; e per la vittoria dall'altra parte, che par di havere all'eccedente sopra dell'altro. Tal che mancata da ogni parte la contentione, ne fa parimente l'invidia mancare. E di qui è, che nessun Gentil'huomo particolare, porta invidia all'Imperatore, né egli a loro parimente. Ma se per sorte occorresse, che un Imperatore abbassasse in maniera, che nascesse la speranza agli altri di farsi uguali alla sua fortuna; subito la contentione, e quindi l'invidia sormontarebbe. Tra i simili adunque è l'invidia; simili dico secondo il grado (come di sopra v'ho detto,) ma dissimili poi secondo le prosperità; conciosia che 'l più delle volte colui, che invidia, è inferiore all'invidiato, almeno secondo quelle cose, dalle quali gli vien l'invidia; non essendo però molto l'eccesso di tal cosa, e tra tutte le cose, che n'accendano l'invidia, quelle maravigliosamente lo fanno, le quali importan'honore; onde gli ambitiosi continuamente da i denti dell'invidia son rosi; e coloro parimente, che si credan d'esser sapienti, et virtuosi, ciò fanno, dico credano, perché se fosser veramente, non dariano luogo né a questa, né ad altra macchia, che la lor virtù potesse offuscare. Onde un vero virtuoso, &amp; un vero sapiente, e filosofo conoscendosi veramente d'ogni honor degno, di questo appagandosi, d'altro fasto, o fumo non curarassi; dove, che per il contrario coloro, che o filosofi, o virtuosi si credan d'essere e non sono già, tutta via cercando che questo, e quello gli honori, e gli esalti, si sdegnan di quei, che nol faccino, e contra tutti gli altri, c'honorati vegano, d'ardente invidia si accendano. I pusillanimi parimente invidiosi sono, come quelli, che per la loro viltà d'animo, ogni minima cosa in altri stimano grandissima. Né manco ancor coloro, che havendo con gran difficultà alcuna cosa ottenuta, veggano che alcun altro senza punto di fatica havuta l'habbia, e massimamente se per haverla quel tale ottenuta, ne ritorna ad essi, o danno, o vergogna. Oltra questo contra coloro suol nascere in noi l'invidia, che né per luogo, né per tempo, o per età, o degnità, o simili, sono molto da noi lontani; conciosia che mai non haremo invidia, a chi felicissimo già mill'anni passati, si trovò, o per mille anni a venir trovarassi; né manco a chi habiti in India, o ad uno, che morto, o non nato sia. Con questi, e simili non accade di contendere d'alcuna cosa; ma sì ben con quei, che presenti tutto 'l giorno veggiamo, e massimamente se vedremo, che in altri siano quelle prosperità, che noi già possedemo, et hor posseder non potiamo sì come avviene, che i vecchi per tal cagione portano invidia a i gioveni; conciosia che trovandosi, (o huomini, o donne, che sieno) in età già condotti, che non se gli convengano, o non siano lor possibili molti piaceri, e solazzi, che già ottennero, &amp; al presente in altri contemplano, sogliano d'invidia accesi, o per dir meglio agghiacciati, con ogni sforzo, o con reprensioni, o come altrimenti possino, tai solazzi impedire. Appresso a questo, quelle cose prospere più ci partoriscano invidia le quali possano da altri, che da sé stesso esser godute, che non fan quell'altro, che solo a chi le possiede son'utili, &amp; buone.  Onde piú suol'huomo invidiar altrui della bellezza, della ricchezza, della dottrina, e simili, che non suol fare della sanità, della vita, &amp; altri beni, solo al possidente giovevoli. Conciosia che nascendo l'invidia da un non so che desio d'essere apprezzato, e tenuto, tutte quelle cose, che siano in altri, più ci commuovono invidia, le quali più son atte a fare chi le possega stimare. Né è dubbio che maggior'estimatione nasce da quelle prosperità delle quali può servirsi colui che le stima, che non fanno quelle che allo stimato solamente son'utili. A questa invidia si assomiglia molto, un altro affetto, che emulatione si domanda; il quale è una certa contristatione che habbiamo delle prosperità di coloro che simili ci sono; ma in questo è differente dall'invidia, che questa contristatione, non per mera malevolentia è prodotta in noi, ma per il desio, c'habbiamo d'haver quelle prosperitadi ancor noi. Onde non solo la emulatione, non è così vituperata quanto l'invidia; ma molte volte accade, che sia lodevole; il che allora avviene, quando per alcuna parte lodevole che veggiamo in alcuno, dal desiderio di quella ci moviamo a cercarla. Cade adunque la emulatione tra i simili o quasi simili; peroché dovendo la emulatione invitare a desiderare, e cercare, l'acquisto di quella cosa, che veggiamo in altrui, e non trovandosi il desiderio se non  delle cose possibili ad ottenersi, ne segue che non ci cade emulatione verso coloro, che di tanto ci avanzano, che stimiamo impossibile l'arrivargli; né parimente per il contrario verso quegli altri, che così inferiori ci sono, che non è in loro parte lodevole, che in noi più copiosamente non sia. Onde i gioveni, sono per natura più dediti all'emulatione, peroché per il fervor dell'età più confidenti, e più arditi si truovano, parendo loro ogni cosa difficile agevole. E per la medesima ragione, i magnanimi sono atti all'emulatione, essendo che per la grandezza dell'animo, ogni grande impresa stimano possibile, né è sì gran cosa che d'acquistar non confidino. Tra quelle cose poi, che ad emulatione ci commuovono, quelle principalmente lo fanno, che rendano coloro in cui si truovano atti a far beneficij, e giovamento a molti, com'è la dottrina, la eloquenza, le ricchezze, la potentia, et simili. Là onde molte volte occorre, che questa emulatione sia lodevole, sì come quando non alcuno bene esterno, ma i beni  dell'animo, che in altri sono amirando, d'emulatione accesi, con ogni sforzo di possedergli ci affatighiamo. Per  la qual cosa, coloro par che sempre soliamo imitando emulare, i quali siano amati, temuti, copiosi d'amici, &amp; universalmente giovevoli, e cari, e massimamente quando lodati, e da gli scrittori tutto 'l giorno sono ne i loro libri esaltati, cose tutte, che fanno segno della virtù, e del valore, che in loro si truovino. Questi dunque sono coloro, che ad emulatione, et imitatione di sé stessi accendano gli huomini, e per il contrario i contrarij di loro sono quei, che comunemente sprezzati et in poco conto tenuti sono sempre. Là onde (Alessandro amatissimo) sì come con tutto 'l core doverete scacciar da voi la bruttezza dell'invidia, nemica della quiete dell'huomo, è più avversaria a colui che la pasce, che a coloro contra de' quali ella è nata; così ancora in qualche parte, non per malevolentia d'alcuno, ma per giovamento di voi stesso, abbracciar l'emulatione, e l'imitatione di coloro, che come liberali, giusti, modesti, mansueti, prudenti, sapienti, e d'altre virtù dotati, universalmente honorati, temuti, stimati, e cari tenuti sono. Et perché non andiate cercando molto di lontano essempio imitabile, alla vostra virtuosissima madre M[adonna] LAUDOMIA, vi volgerete, la cui vita, &amp; le cui maniere, tal'inditio della sua virtù, e del gran suo giuditio ne porge, che buono per la città nostra, se imitata fusse da tutti gli altri. E fin qui voglio io che mi basti d'havere dette alcune cose di quegli affetti del nostro  appetito, che più importanti sono, e di più momento.</p></div2>

<div2><head>CAPITOLO XI</head>
<argument><p>De' costumi de i giovani.</p></argument>
<p>HABBIAMO per in fin qui (Alessandro nobilissimo) trattato di quegli affetti, che come più importanti, debba l'huomo virtuoso seguire, o fuggire. E questo habbiamo fatto non solo accioché voi conoscendogli potiate abbracciare quelli, che si conviene, e discacciar quegli altri, che vituperio n'apportano; ma ancora accioché voi conoscendo gli affetti, e le propietà di questi affetti, sappiate più accortamente, accomodandovi nelle conversationi de gli huomini distinguere quelle persone che biasmevoli sono, da quelle la cui conversatione per le loro buone parti è lodevole, essendo utilissima cosa nelle conversationi, che tutto 'l giorno n'accascano, saper discernere i costumi di questo, &amp; di quello, secondo che l'occasione ci si porge. Ma perché una tale utilità, non nasce forse manco dal saper distintamente conoscere la natura, &amp; i costumi, che ciascheduna età dell'huomo, suol seco diversissimamente portare, per questa causa, innanzi ch'io ponga fine a questo libro, ho pensato di voler dire alcune cose intorno alle proprietà &amp; conditioni, che sogliano seguire gli anni nostri, cangiandosi secondo il volger di quelli di mano in mano, tenendo per certo, che, come saprete quai costumi porti seco la giovinezza, quai la vecchiezza, &amp; quai la virilità; agevolissima cosa vi sarà poi di sapervi accomodare alla conversatione di questi, e di quelli, secondo che farà di mestieri di giorno in giorno. Venendo dunque primamente alla giovinezza, la qual dall'anno vigesimo primo al trigesimo quinto dobbiamo tenere, che la duri, dico che i gioveni naturalmente, volunterosi, e di mille cupiù dità son pieni, peroché nascendo le cupidità dalle cose nuove, &amp; a i gioveni, che poco al mondo sono stati, ogni cosa parendo nuova, parimente molte cose desiderano. E per la caldezza del sangue, dalla qual nasca la vehementia nell'operare, ogni cosa desiderata vogliano ad affetto mandare; tra le quali loro cupidità, per l'abondantia, &amp; vivezza del sangue, le cupidità veneree il primo luogo si tengano, nelle quali incontinentissimi sono i gioveni. Sono nondimeno in ogni loro cupidità satievoli, &amp; velocemente mutabili, desiderando le cose intensamente, e poco doppo ottenute, che l'hanno, satiati, e fastiditi fuggendole. Conciosia che sì come gl'infermi hanno tuttavia acutissime voglie, né prima gustano l'una, che fastiditi l'altra domandano; così parimente i gioveni per esser le loro voglie, più acute, e pungenti che grandi tosto si satiano; &amp; hor'una cosa, &amp; hor'un'altra desiderano, come quegli che sì come in quell'etade hanno il corpo facilmente mutabile, così ancora l'appetito instabile nelle cupidità tengano sempre. Appresso a questo hanno i gioveni in loro innato un estremo desiderio d'eccedere, &amp; avanzare; e tal'eccesso più intorno all'honore, che ad altro qual si voglia bene si ritruova; per esser l'honore il berzaglio della giovinezza, peroché havendo più volte detto, che l'honore è una certa possessione de gli animi de gli huomini, &amp; essendo proprio de' gioveni, desiderar di eccedere, e possedere come quelli, che quasi nuovi, vivano più secondo la natura dell'huomo, la quale a cercar di dominare ne spinge e n'invita, ne segue com'ho detto che l'avanzar gli altri nell'honore, sia de' gioveni proprissimo; onde nasce che prontissimi sono all'ira, e per la confidenza che dal fervore del sangue possegano, sono attissimi al vendicarsi. Sono parimente per questa istessa ragione, ambitiosi, e contentiosi; e dove importa l'honore minutissimi indagatori. Ben'è vero, che sì come nell'honore diligenti, così nelle ricchezze negligentissimi sogliano essere, delle quali hanno manco cura che d'altra cosa tal che rari gioveni si trovano, che liberalissimi, e prodighi più tosto non siano; come quelli, che l'utilità delle ricchezze, e le necessità della vita, provato non hanno ancora. Versuti parimente, et astuti non sono i gioveni, anzi più tosto semplici, e creduli, et facili ad essere alcuna volta ingannati; il che ne avviene per la poca esperienza ch'egli hanno delle fraudi, astutie, insidie, et inganni de gli huomini. Onde per fin che l'huomo non è qualche volta egli stesso ingannato, non par che creda a gl'inganni, di maniera che tal'esperienza non giova per essempio de gli altri, ma fa di mestieri in danno di sé stesso alcuna volta provare. Sogliano medesimamente i gioveni allegri, e contenti vivendo, in ogni cosa sperar bene, e temere rade volte; la qual letitia, e speranza dalla pienezza e caldezza del sangue procede, nella  guisa che avvenir suole a coloro, che ampiamente bevendo, scacciata via la paura, di speranza, e d'ardire si riempiano. Oltra questo la vita de' gioveni più dalla speranza dell'avvenire, che dalla memoria del passato, è guidata; peroché essendo la speranza delle cose future, et la memoria del passato, &amp; essendo ne i gioveni, pochi gli  anni, ch'egli hanno passati, e molti quelli, ch'egli hanno da vivere, non senza ragione più la speranza, che la memoria gli governa, e gli mena. L  onde agevol cosa è da ingannare un giovine, come quel, che per molto sperare facilmente crede, no s'egli potendo prometter cosa, che esso per la grande speranza, che è sempre seco, possibilissima non istimi. La verecundia ancora è molto propria di questa età, conciosia che non essendo in consideratione de i giovani, altro bene importante, che l'honore per le ragioni dette di sopra; &amp; essendo la verecundia (come si è detto) nata dal timor dell'infamia; ne segue che in ogni cosa che i gioveni faccino, per la gelosia dell'honore, agevolissimamente, per verecundia arrossischino. Per la qual medesima ragione, sono per il più magnanimi, &amp; generosi, e maggiormente per non havere essi provato ancor, che sappia far la fortuna in abbassar gli huomini a voglia sua; per il quale abbassamento la humiltà, e la pusillanimità, nemica del magnanimo nasce poi. Onde in ogni attion loro i gioveni, sempre le cose che honore importino, a tutte l'altre che utilità ne rechino, anteporre sogliano; di maniera che di rado vanno supputando, &amp; discorrendo le loro attioni; conciosia che più per le cose vili n'accade di discorrere, e supputare che per l'honorevoli non fa mai, per esser le operationi honorevoli, senza che altri discorra, in esse, dalle leggi ordinate, e disposte. Per la qual cosa gli amici, &amp; i compagni, sono da i gioveni più lietamente, e generosamente osservati, &amp; amati, che nell'altre età non accade. Il che da due cose nasce; dalla natura allegra, e dilettosa, che hanno sempre i gioveni, e dalla poca cura che hanno dell'utile proprio, essendo la propria utilità quella, che dissipa, e spezza le catene dell'amicitia. In ogni loro attione parimente, fuor della sentenza dell'uno de i sette gran saggi, peccano i gioveni sempre in troppo peroché s'egli amano troppo amano; s'egli odiano troppo odiano, &amp; in alcuna cosa il mezo non trovano mai. Le ingiurie, che fanno i gioveni, più per grandezza d'animo, che ad ecceder gl'invita sempre, che per mera malignità sogliano fare. Le cose che dicano, o costantemente affermano, o caldamente negano, e nissuna dubbiosa mai; il che nasce dal parergli certissime tutte le cose, che o vere, o false gli apparono, per esser quell'età più d'inventione che di giuditio. Finalmente delle cose ridicule, e motti piacevoli maravigliosamente dilettansi; sì per esser cose allegre, &amp; amiche di quell'età; sì ancora perché la urbanità non è altro che una certa contumelia, o vero ingiuria talmente coperta, moderata, &amp; arguta, che l'ingiuriato proprio voluntier l'ode. Queste poche cose mi sovengano per hora, come proprie dell'età giovenile, dalle quali, molte  altre per voi stesso potrete considerare.</p></div2>

<div2><head>CAPITOLO XII</head>
<argument><p>Della natura de i vecchi.</p></argument>
<p>CONTRARII a quei, che detti habbiamo, sono i costumi di coloro, che havendo l'anno quinquagesimo horamai passato, vecchi si pon chiamare. Conciosia che per la moltitudine de gli anni, che sono vissuti, havendo più volte conosciuti, e provati gl'inganni, &amp; le frodi, che dalla malitia de gli huomini avvenir sogliano, &amp; essendo state moltissime le cose, che fuor di quello, che speravano, venute sono, e rarissime, et forse niuna havendo havuto quel fin, che la speranza gli pose innanzi, niuna cosa più sperano d'alcun non si fidano, né cosa alcuna per ferma tengano. Et havendo infinite volte i lor dissegni trovati vani, e le loro operationi piene d'errore, non s'arrischiano di far più niente, e pensandosi per la mutabilità, e fragilità delle cose del mondo, di non saper cosa alcuna, niente mai con certezza affermano, o negano; anzi sempre dubbiosi, aggiungano un forse, come saria dicendo forse andaremo, forse il faremo, e così dell'altre cose che dicano similmente. Sono i vecchi maligni per il più, come quelli che essendo stati infinite volte dal mondo ingannati, ogni fatto, ogni detto, ogni gesto prendano in mala parte, a nessuna cosa danno fede, e di tutti hanno sospetto; e per questa ragione non amano molto, né odiano molto, come quelli, che non essendo securi dell'animo di chi si sia, seguendo il precetto di Biante, amano, &amp; odiano in modo, che bisognando possino non amare, e non odiare, secondo che fia mestieri. Appresso di questo, sono i vecchi abietti d'animo, &amp; pusillanimi; conciosia che oltra l'esperienza che a ciò l'induce, eglino ancora, sì come nella caldezza del sangue mancati sono, così ne i desiderij delle gran cose, e nell'estimatione dell'honore, sono intepiditi oltra modo di maniera, che niun di que' beni, che quanto alla necessità della vita superflui siano; come sono gli honori, i magistrati, le degnità, e simili apprezzando, solo ne resta loro il desiderio di quelle cose, che sostentar possino la vita, che mancar sentano; tra le quai cose trovandosi le ricchezze, ne segue, che avarissimi, e del danaio amicissimi si ritruovino. La quale avaritia per questo ancora si fa in loro maggiore, che per la lunga esperienza, hanno conosciuto con quanta più difficultà, le ricchezze si acquistino, che non si spendino. A questa loro avaritia si aggiunge, che per la  timidità, che la freddezza dell'età porta loro, fa loro temere di non poter mai a bastanza supplire al mancamento della natura, che in lor sentano di mano in mano. Oltra questo sono i vecchi desiderossissimi della vita, &amp; maggiormente ne i giorni estremi. Conciosia che per essere il desiderio, intorno alle cose, che non possegansi, ne segue, che i vecchi, i quali per il mancar della vita, che tuttavia più sentono in loro, vengano sentirsi privar della possession di quella, e conseguentemente a desiderarla si muovino tuttavia più. Lamentansi sempre i vecchi, come quelli, che per la freddezza del sangue manco lieti, e per la sperientia più timidi; e per il mancar della vita più bisognosi son fatti, e per l'amore, che incredibilmente portano a loro istessi, per conoscer che di nessun si può l'huomo fidare, salvo che di sé stesso, vengano sempre ad amar più le cose utili, che l'honorevoli, però che estimandosi l'honore per l'opinion de gli altri, e l'utile per il ben di sé stesso, coloro, che poco stimano gli altri, e molto sé stessi, come fanno i vecchi; poco le cose honorevoli, &amp; assaissimo l'utili han sempre in pregio. Onde nasce, che verecundi non son già mai, come quelli, che poco conto facendo dell'honore, &amp; dell'opinion de gli altri, non gli accade di vergognarsi. Pochissima speranza porta ancor la vecchiezza, sì per la timidità, che gli è propria, &amp; sì ancora per la esperientia, che ne fa conoscere, che in poche cose sperar si debba; accascando la maggior parte delle cose più contra 'l voler nostro, che secondo quello; il che d'altronde non nasce, che dall'essere sempre in ogni sorte di cosa, più il mal, che 'l bene; per consistere il bene in un punto indivisibile, al quale è difficil cosa di pervenire; dove, che 'l mal consistendo in allontanarsi da quel punto, in mille modi accascar puote. Vivano i vecchi più secondo la memoria del passato, che secondo la speranza dell'avvenire, per esser molta quella parte della vita, ch'egli han vissuto, e brevissimo il restante, che n'han da vivere. Onde ne segue, che i vecchi, per haver sempre  riguardo al passato gran diletto prendan di ragionare, talché a guisa di grachiole, altro non fan mai, che i fatti de i lor tempi contare; quasì che per quel ricordarsi de i casi loro, diletto ancor ne prendino; giudicando, che i tempi ne' quali erano gioveni molto più felici fossero, che quei dov'hor sono; il che communemente è falsissimo. Conciosia che per gli aggiugnimenti, e miglioramenti, che fanno gli huomini di mano in mano alle scientie, alle usanze, a gli essercitij, &amp; insomma ad ogni operatione, che buona sia, più felici sono l'età, che seguano, che quelle, che restano non fur mai, come veggiamo oggi ne i tempi nostri; i quali nelle scientie, e nell'usanze, e buoni costumi, son tanto differenti da quelle de i nostri padri, che non faran forse tanto di aggiugnimento dugento anni, che saran poi. Et ho detto, che questo accade communemente, perché io non niego, che per qualche travaglio d'alcuna Città particolare, non possa il contrario avvenire. Sono adunque (tornando a proposito) i vecchi gran ragionatori, e non convenendo, o non potendo haver piacere, si dilettano della memoria di quelli, che già gustarono. Gli sdegni, e l'ire de' vecchi, sono acuti per l'adustion del sangue, ma deboli per la pochezza di quello. Partonsi dalla vecchiezza buona parte delle cupidità, ma non già quella delle ricchezze; dicendo Aristotele che l'avaritia con gli anni invecchia. Onde molte volte appaiano i vecchi temperati; non per virtù, ma per la mancanza de i desiderij, e per la difficultà d'ottenergli. E di qui nasce, che essendo loro impossibil l'acquisto di molte cose desiderabili, quello delle ricchezze, ch'è lor possibile, con ogni osservantia mantengano; di maniera, che sempre computando, et i lor vantaggi considerando, d'ogni minutezza fanno stima, &amp; han cura. Sono i vecchi atti ad haver pietà di coloro, che in miseria riposti veggano e questo non tanto per bontà, quanto per la imbecillità, che gli fa parer continuamente, che quei medesimi infortunij sopra di loro istessi si volghino; per esser tuttavia sospettosi, che qualche ruina non gli assalisca; onde nasce, che aspri, accidiosi, amari, e foschi in vista n'appaiono, privi d'ogni facetia, mordaci, invidiosi, et a commuover riso inettissimi. Questi, e simili sono i costumi, e le proprietà, che la vecchiezza communemente ne suol recare.</p></div2>

<div2><head>CAPITOLO XIII</head>
<argument><p>Dell'età virile.</p></argument>
<p>QUELLA età, che è posta in mezo tra la giovinezza, e la vecchiezza, la qual virilità si domanda, si ha da prender secondo Aristotele nel secondo della Retorica, in quanto a i costumi, &amp; alle operationi, che del vigore dell'animo principalmente han mestieri dall'anno trigesimo quinto al quadragesimo nono, o vero quinquagesimo; nel qual tempo lo stato, e la perfettion dell'huomo consiste. Conciosia che essendo la giovinezza troppo acerba, e novella, e per il contrario la vecchiezza troppo matura, e marcente, sola la virilità participando mezanamente di questa, e di quella, riman bastantemente perfetta, e matura; di maniera, che priva di tutto quel, che o nella giovinezza, o nella vecchiezza è biasmevole, ritiene in sé tutta quella perfettione, che ne può dar la natura dell'huomo. Sono adunque i virili non troppo confidenti, né di soverchio timidi, ma nel mezo più tosto temendo, e confidando di quel, che conviensi, come quegli a cui da un canto la sperientia, che già del mondo han cominciato ad havere, timidezza n'apporta, e dall'altro canto, la caldezza del sangue, non fatto per ancor molto tepido confidentia ne reca; talché temperando l'un di questi affetti la possanza dell'altro, ad honorevol mediocrità ne riducano. Non sono creduli, o scempij gli huomini in questa età, né molto increduli ancora, ma in quel mezo riposti, secondo il vero delle cose giudicano quelle. L'avaritia la qual col crescer de gli anni, parimente per la sua natura cresce, e sormonta, venendo a cominciare a domar quella prodigalità, che ne porta seco la  giovinezza, né prodighi, né avari, ma veri liberali ne rende gli huomini in questo tempo. Et oltra questo fuggendo il troppo, e 'l poco, nelle cupidità corporali, &amp; ne gli assalti dell'ira, arditi insiememente, e temperati si rendano; dove, che queste due parti ne' vecchi, e ne' gioveni secondo contrario modo dividonsi, essendo i gioveni arditi, e non temperati, &amp; all'incontro i vecchi temperati, e non forti; temperati dico non per virtù, ma per la tepidezza delle cupidità, e per le difficultà d'ottenerle; e per dire in breve, tutte quelle parti, che lodevoli siano, o nella giovinezza, o nella vecchiezza, la virilità si  ritiene, e di quell'altre, che per l'eccesso in quelle due età meritan biasmo, riducendole a mediocrità, lodevoli in  sé le rende. L  onde non fa di mestieri, di troppo lungamente distendermi intorno a questo, rimettendomi a quel, che di sopra ne' precedenti capi habbiam detto.</p></div2>

<div2><head>CAPITOLO XIV</head>
<argument><p>Della nobiltà, in che consista, &amp; quai proprietà siano in essa.</p></argument>
<p>NON forse manco vi sia giovevole (Alessandro amatissimo,) che brevemente discorriamo alquanto di quei costumi, e proprietà, che si portan seco il più delle volte, alcuni beni di fortuna, che siano per esservi quelle cose, che delle proprietà, e costumi dell'età detto habbiamo. Conciosia che non meno fa di mestieri, conversando di saper distinguere la natura de' ricchi, de' potenti, del vulgo, e simili, che si faccia la notitia de' costumi giovenili, o senili. Sono tra i beni di fortuna, quanto fa al nostro proposito la nobiltà, le ricchezze, e la potentia de' grandi. Quanto prima alla nobiltà, dovete sapere, che o publica, o ver privata, potiamo intenderla; &amp; per meglio haver notitia della privata, non è fuor di proposito, che sappiate, che la nobiltà publica, o veramente una città nobile si dee dir quella non che per la fertilità del paese, e bontà d'aere, o simili altre eccellentie del sito, felice chiamar si possa; le quai conditioni più utile, che nobile la rendano; ma quella solamente si debba dire, i cui cittadini per molto tempo a dietro discesi, non forestieri, ma proprij di tal Città siano stati sempre, che per non haver'altro vocabulo più nostro, Indigeni gli chiameremo. Et oltra questo si ricerca, che molti anticamente di tal Città, siano stati illustri, e famosi in alcune di quelle cose, che sommamente si desiderano, e difficilmente s'acquistano; sì come sono le scientie, l'armi, i dominij, e simili altre grandezze. E perché meglio s'intenda questa parte, che ho detta dell'esser gli huomini indigeni, voglio che sappiate, che a poter chiamare una Città nobile, è necessario, che l'habbia havuto nascimento, e nodrimento di mano in mano, secondo la natura, per esser le cose quando han la lor disposition naturale più perfette, e più nobili, che quando fuor della lor natura si truovano. Onde vuol Aristotele che 'l nascimento naturale di una Città, s'intenda quando i figliuoli, &amp; i nepoti in una casa moltiplicano, in maniera, che non vi si potendo più accomodare, sia necessario, che a guisa d'Api, alcuna parte di quegli in altra casa alla prima vicini riparandosi, venghino a poco a poco a fare una raccolta di case che vico si chiama; et occorrendo col tempo, che parimente per la necessità di molte cose, che alla moltiplicata moltitudine fanno di mestieri, un sol vico non sia bastante; della constitution di più vici bisogno sia. Queste tali adunanze di vici finalmente la Città ne compongano; la qual non è altro, se non un'adunanza di più vici, che bastanti siano a defenderla bisognando da estranei, che l'assalissero, e sostentarla commodamente, secondo le diverse bisogne, che tutto 'l giorno n'accascano. Questa dunque continua succession d'huomini, da un medesimo fonte discesa, senza che tra essi alcuna persona forestiera, o inquilina habbia luogo, si può domandar secondo la natura; &amp; questa è quella, che fa nobile una Città; aggiuntoci nondimeno, che molti di questi tali in diversi tempi habbino fatte operationi illustri, e degne di sommo honore. Ma ben'è vero, che per il mancar della memoria de gli huomini, per molte cause, (come dice Aristotele nella Meteora) difficilissima cosa è, che passino molte migliara d'anni, insieme con la recordanza de i principij delle cose per tanto tempo trascorse. Di qui è, che nobili soliam chiamare ancora quelle Città nelle quali i Cittadini, per fin da una certa quantità di tempo, innanzi al quale memoria d'alcuna cosa di detta Città non si habbia, siano discesi da antecessori indigeni, e proprij, e questa quantità di tempo, quantunque per diverse occasioni, che n'accascano, non sia in ogni Città una medesima, per trovarsi più viva la memoria di questa, che in quella; nondimeno pare che communemente, da un mille quattrocento, o cinquecento anni indietro, antichissima la memoria, &amp; alla nobiltà bastantissima dir si possa, non trovandosi per historie, o annali, che da un tal tempo in poi, siano venuti i Cittadini d'altronde improprij, &amp; in tal Città forestieri; il che (come ho detto) ignobile una Città ne può rendere. Onde prudentissimamente i Signori Venetiani, havendo più, che ad altro l'occhio, che la nobiltà vada facendosi più chiara di mano in mano, con grandissima difficultà, anzi quasi impossibilità, sono costantissimi a non donare le nobil famiglie loro, e 'l titol del Gentil'huomo ad alcuno. Tal'è adunque quale io vi ho detto la nobiltà publica, dalla quale facilmente si può vedere, qual sia la privata, che una famiglia può render nobile. La qual d'altronde non nasce, che da propria, legittima, &amp; indigena successione di sangue così da huomini, come da donne. Onde s'ingannano coloro, che prendendo in consorte Donne ignobili, si credano di generar figliuoli nobili, essendo molto diverso il legittimo dal nobile. Da questa indigena adunque, et antica succession di sangue, le famiglie, nobili si pon chiamare, aggiungendo a questo, che tra gli antichi di una famiglia si siano trovate persone, in qualche honoratissimo essercitio, o scientia, illustri, &amp; famose. Or tornando a proposito, che cosa sia nobiltà, dico, che 'l più delle volte, i nobili sono ambitiosi, e superbi; conciosia che sempre avviene, che coloro, che hanno alquanto breve parte, di una cosa desiderabile, e cara, sempre s'ingegnano con qualche aggiungimento farla maggiore, come si vede, che alcuni, come cominciano ad havere acquistato alcune poche ricchezze, con gran cupidità cresce in essi l'amore di farle maggiori. Onde il nobile portandosi seco nascendo quella parte d'honore, che la nobiltà stessa gli dona, per essere (come ho detto la nostra nobiltà honor de' nostri maggiori, &amp; conseguentemente di noi, che siamo parte di quelli) ne segue, che 'l nobile, quello istesso honore, che dal sangue gli è dato, cercarà sempre di far maggiore, dove, che 'l contrario ne gli ignobili avvenir suole, i quali non n'havendo principio alcuno, non hanno parimente l'amore, e 'l desiderio di quello, anzi sprezzandolo, in quella viltà, che nascano, si mantengano. É proprio parimente de i nobili, il disprezzare, &amp; non tener conto di coloro, che sono simili a i maggiori loro; il che benché in prima fronte paia incredibile, nondimeno è pur vero. Conciosia che i nobili dispreggiando come suoi contrarij gl'ignobili, vengano a dispregiar quelli, che son simili a i maggiori loro, essendo, che i primi capi della loro nobiltà, da i quali tutto 'l suo sangue è disceso, furono ignobili, dovendo havere ogni nobiltà, principio da chi nobil non sia. Ma ben è vero, che quantunque, i nobili dispregino gl'ignobili, non per questo par loro di dispregiare i primi lor maggiori, ancor che simili a questi fossero, &amp; la ragione è, che (come ho detto più volte) la longhezza del tempo, fa la cosa, che è violenta, &amp; non naturale, alla natura appressarsi, però che essendo tale il corso della natura, che sempre dura, ne segue, che quanto una cosa più lungamente dura, più al sempre, &amp; conseguentemente alla natura si fa vicina. La ignobiltà dunque de i maggiori nostri, che già molte centenara d'anni passati sono, essendo fatti per tale spatio di tempo, in non so che modo naturale, &amp; dal violento lontana, muove manco indegnatione, che non fanno quelle, che nuove, &amp; presenti in alcuno si conoscano. Et è da sapere, ch'è gran differentia tra il nobile, e 'l generoso, però che nascendo la generosità dall'eccellenza delle virtù proprie; ne segue che molti saranno nobili, per esser nati di sangue nobile, nondimeno digenerando da i maggiori loro, generosi dir non potransi; anzi più tosto destruttori della nobiltà chiamaransi. Per la qual cosa, sì come pare, che la nobiltà porti seco obligo di virtù, così ancora quei che mancano a cotale obligo, &amp; non havendo l'occhio alla virtù de gli avi loro, &amp; poco conto dell'honor facendo, nelle braccia de i vitij, &amp; bruttissimi costumi, raccogliaransi; molto più vituperosi, &amp; degni di biasmo, si renderanno, che se ignobili nati fossero, non avverrebbe. Et tanto più al nobile, il vitio e 'l dispiacere dell'honore, si disconviene; quanto che è più credibile, &amp; per questo quasi aspettar si suole, che da i buoni naschino i buoni; il che quando non accade, par che ingannati restando gli huomini, con grande indignatione, sogliano sì brutta macchia mostrare a dito. Et in vero, fa gran torto alla natura, &amp; a sé stesso colui che senza sua fatica, nascendo honorato, non si sforzi havendo sì gran principio, di farlo sempre con ogni diligenza maggiore. Il che a voi (Alessandro) mi confido che accascar non possa giamai, come a quello, che oltra la nobiltà, che i vostri maggiori vi hanno donato, havete la vostra honoratissima  madre Mad[donna] Laudomia, che con prudentissima educatione, doppo il latte della nodrice, il pretiosissimo latte della virtù, &amp; de i buoni costumi, con l'essempio di sé stessa, &amp; con utilissime ammonitioni porgeravvi.</p></div2>

<div2><head>CAPITOLO XV</head>
<argument><p>De' costumi de' ricchi.</p></argument>
<p>SONO le ricchezze grandissimo ornamento del virtuoso, quando prudentemente siano da lui usate, secondo che si conviene, per esser quelle bonissimo instrumento a molte operationi virtuose, come sono le attioni liberali, magnifiche, misericordiose, &amp; simili; le quali (quantunque la sola elettione possa far molte volte l'huomo virtuoso,) nondimeno più agevolmente, &amp; con più chiarezza, con tal'instrumento, si fanno palesi. Ma ben'è vero, che in coloro che habito in sé di virtù non hanno, sogliano recar le ricchezze, alcune proprietà, &amp; conditioni, che di lode degne non sono. Tra le quali la superbia, il fasto, &amp; l'ambitione sono proprissime, essendo che per il più i ricchi per una certa arrogantia ingiuriano, &amp; dispregiano altrui, senza che alcun rispetto gli moderi; come  quelli che veggendo, che le ricchezze son quasi il prezzo, di tutte l'altre degnità, &amp; prosperità, tal che le potenze, i regni, gli honori, i magistrati, &amp; altre simili esaltationi, par che per le ricchezze si comprino, &amp; vendino, vengono per questo a stimarsi d'havere havendo le ricchezze ogni altra cosa, che desiderar si possi. Onde nessun'altra grandezza stimano in altri, giudicando che per il dominio che hanno le ricchezze dell'altre cose, parimente il ricco debba tutti gli altri esser sopra. Dalla quale istimatione nasce per necessità un certo fumo, &amp; fasto incomportabile, che gli fa sdegnare, se tutto 'l mondo non cede loro. Sono i ricchi parimente molli, &amp; delicati, o fastidiosi, che vogliamo dire; parte per la troppa effeminata educatione, in cui nodriti sono stati, dalla quale educatione, il corpo, &amp; l'animo si effeminisce, &amp; si fiacca, &amp; parte ancora per la esistimatione, che hanno di sé stessi, la qual gli fa in delitie vivere, accioché gli altri più gli ammirino, &amp; riverenza gli portino. Son'oltra questo vantatori, &amp; di sé stessi esaltatori oltra modo, il che nasce dal conoscere, che gli huomini ammirando, &amp; cercando universalmente le ricchezze con ogni ingegno è  forza, che coloro ammirino che le posseghino. Onde i ricchi conoscendo, che gli occhi della maggior parte de gli huomini, guardano alle ricchezze, per farsi più riguardevoli, veggendosi ricchi, le sustanze loro, con parole, &amp; ostentationi, &amp; con ogni maniera, che possano, ingrandiscano, &amp; fanno maggiori. La quale ostentatione parimente s'accresce, per veder'essi, che gli altri di loro sono bisognosi, &amp; eglino di niuno. Per la qual cosa, il più delle volte accade, che i ricchi di niun conto tengano, i litterati, &amp; i virtuosi, o qual si voglia altra maniera d'huomini, veggendo che questi tali hanno delle loro ricchezze bisogno, dove che eglino delle virtù, &amp; scienze, non si credano d'haver mestieri; come cose vane, inutili, &amp; di niun momento, &amp; per dire in una parola, rendano le ricchezze gli huomini in un medesimo tempo felici, &amp; stolti; &amp; più che altra cosa privano altrui della cognitione di sé stesso, la qual tanto da quel sapientissimo filosofo, che ne i Dialoghi di Platone la sua (per dir così) santità ne fa chiara, fu havuta in pregio. Non negarò io già che queste ricchezze, quando hereditarie, o per molto tempo possedute, s'habbino, non nuochino molto manco, che quelle non fanno, che di nuovo per qualche subito voler di fortuna, s'acquistano, le quali certo è, che insolentissimi &amp; superbissimi rendano gli huomini. Onde in proverbio, dir tutto 'l giorno soliamo, che Dio ne guardi da persone humili, &amp; nuove, ch'in gran ricchezza venute siano. Per la qual cosa concluder puossi, che sì come le ricchezze in mano del virtuoso, sono instrumento di molto bene, così per il contrario in mano di chi non le merita, così venenose si trovavano, che a coloro, che possengonle col fumo della superbia, &amp; del fasto, gli occhi acciecano della ragione, come in molti mercanti ne i tempi a dietro si è visto, et si vede ogni giorno che non stimando altri che sé, tutto 'l resto del mondo hanno per niente.</p></div2>

<div2><head>CAPITOLO XVI</head>
<argument><p>De' potenti, &amp; constituti in grandezza.</p></argument>
<p>NON molto dissimili sono, i costumi de i potenti, et constituti in grandezza, a quei che de' ricchi habbiamo detto, peroché così questi come quelli, per l'eccesso che in sé conoscano sopra gli altri fastosi, superbi, &amp; arroganti divengano. Vero è, che questa istimatione di sé stesso, ritiene alquanto più honesta causa ne i grandi, conciosia che più si meschino con essa alcune parti del desiderio d'honore, che in quelle de' ricchi, non sogliano fare. Conciosia che le gran ricchezze non per virtù s'acquistano, anzi più tosto per virtù si spendano, dove che la potenza, &amp; grandezza, se non in verità almeno in apparenza, si mostra che per qualche valore, &amp; virtù, &amp; sapere, del potente, o de' maggiori suoi ottenuta si sia. La qual cosa porta seco un non so che di gloria, almeno apparente, dove che le ricchezze, a punto di gloria, nell'acquistarsi, o nel possedersi, se ben'usate non sono, non danno mai luogo. Hanno ancora i potenti per il più alcune buone parti, che non hanno i ricchi, come saria la fortezza, la quale per necessità si ricerca, a chi potente in qualche stato si truova. Conciosia che per le continue insidie, che per tai grandezze si fanno, bisogna che coloro, che sostener le vogliano, possino, et sappino, in ogni bisogno che venga operar fortemente, secondo che viene loro uopo. Né manco parimente la prudentia è loro di mestieri, dovendo tuttavia esser diligentissimi, a tener l'occhio a tutte quelle cose, che seguir possano in danno loro, riparando di lontano, &amp; emendando, provedendo, &amp; governando, secondo che l'occasione si mostra di giorno in giorno. Appresso a questo sono i potenti in ogni loro atto, &amp; parola più gravi, &amp; più posati, che non sono i ricchi, peroché la degnità, che gli hanno, per forza, d'una certa gravità, &amp; veneratione, gli riempie, come spesse volte si vede, che persone dissolutissime, salite a qualche grado di degnità (se non sono in tutto privi di mente,) si rendano più modeste, &amp; più gravi; come ancor si legge di Fabio Massimo, il quale essendo vissuto in lascivia, &amp; in altre macchie ravvolto, salito a degnità civili, modestissimo, &amp; gravissimo in poco tempo divenne. Nel fare ingiurie poi, in tal guisa i potenti per il più si governano, che ingiurie piccole non fanno mai, quasi che di ciò si sdegnino, &amp; vergognino, né molto importi alla loro grandezza; ma delle grandi, tutte quelle volte ne fanno, che o per trarsi qualche sfrenata voglia, (come avviene nello sforzar donne nobili,) o per securtà dello stato, di cui tuttavia sono gelosi; viene loro bene de ingiuriare, chi si voglia. Sono vantatori parimente i potenti; ma intorno solamente a cose, che più temuti gli rendino, come sarebbe vantandosi, o facendo ostentationi, che con altri potenti di diversi stati habbino amicitia strettissima, &amp; da Papi, Imperatori, Marchesi, &amp; Prencipi siano amati, &amp; in gran conto tenuti; questi e simili sono i vantamenti de i grandi. Onde tuttavia terranno l'orecchia tesa se alcuno gran personaggio, debbi per la loro Città, come per viaggio passare, il che quando accade con presenti, &amp; con grate accoglienze gli ricevano in casa loro, stimandosi in questa guisa farsi da i sudditi, più riguardevoli, &amp; più temuti. Cotai costumi, &amp; altri così fatti hanno i grandi, appresso de i quali facilmente possano conversare coloro che sudditi non gli sono, come quelli, che per non esser da essi potenti temuti, molto manco rispetto, &amp; manco arte fa lor bisogno d'usare, che non si conviene a chi loro suddito si ritruovi; non potendo i sudditi securare i potenti, in maniera, che non si credino d'esser da quegli odiati; come che ben conoschino che d'essere amati non meritano. Ma di questo ho detto purtroppo fin qui; &amp; massimamente, che per esser voi Alessandro, nato in Città libera, non fa di mestieri d'instituirvi molto, nelle conversationi, che si hanno d'havere tra i potenti.</p></div2>

<div2><head>CAPITOLO XVII</head>
<argument><p>Della conversatione, &amp; intertenimenti con donne nobili.</p></argument>
<p>HAVENDO in questo libro della proprietà de gli affetti humani, &amp; de' varij costumi di diverse età, &amp; finalmente delle conditioni, che recano seco i beni di fortuna, a bastanza trattato, nient'altro ne resta, prima che al seguente libro passiamo, se non, dire alcune cose, che per quella conversatione siano utili, la quale accade alcuna volta d'havere, appresso di donne nobili, la cui conversatione, parte per negotij, che ponno occorrere, &amp; parte ancora per alcuni honestissimi intertenimenti, che la mente affannata ricreano, accader suole molte volte. Né crediate già, che con manco avvertentie, &amp; rispetto di quello che con gli huomini accade, faccia di mestieri di saper com'appresso di donne nobili, s'habbia l'huomo occorrendo da ritruovare peroché quantunque le donne manco robuste, et valide della persona siano dalla natura prodotte, nondimeno di tanto bell'animo accade che siano dotate quanto ne gli huomini stessi avvenga, oltra, che nel corpo parimente, se tanta forza &amp; valore non è posta, vi è nondimeno cotal delicatezza, leggiadria, &amp; venustà collocata, che forse non manco meritevole, &amp; degna stimar si debba, che le forze convenga fare; le quai forze, per qual cagione furo lor tolte, poco di sotto trattando dell'Iconomica, dire debbiamo. Solo per hora ne basti questo, che Aristotele nell'Etica espressissimamente afferma, che secondo diversi rispetti, la donna, &amp; l'huomo d'ugual perfettione si ritruovino, dicendo, che quella città nella quale le donne non saranno virtuose, quantunque gli huomini virtuosi fossero, nondimeno del mezo della felicità, spogliata si potrà dire, senza che altre ragioni havrei d'addurre della perfettione delle donne; una parte delle quai ragioni, feci chiare questo anno passato, esponendo  un sonetto qua in Padova, alla presentia di una bellissima scelta di Gentil donne. Ma per non esser mio proponimento, al presente di ragionar di tal cosa, lasciarò di contarvi altre ragioni in confermatione della perfettione feminile, &amp; massimamente essendo per la beatitudine di questa età, venuta al mondo la divina vostra madre Mad[onna] Laudomia, priva d'ogni mancamento quantunque piccolo. Ella dunque a bastanza, a chi ha sì forte intelletto, che non si abbagli nello splendor delle virtù, &amp; bellezze, che sono in lei; &amp; a chi non è sì misero, &amp; sì infelice, che non habbia havuto tanto di giudicio che le conosca, a bastanza dico ne fa palese quanto in donne possa porre di perfettione la natura, &amp; quanto abondantemente alla perfettione dell'huomo, agguagliar si possino, direi avanzare, &amp; non agguagliare se io all'eccellenza di essa Mad[onna] Laudomia, havesse solamente rispetto. Ma perché io tengo certo che in essa, la natura habbia fatto più di quel, che naturalmente possa nella constitutione di una donna ordinare, per questo di tanto mi voglio io per hora contentare, che nella perfettione, la natura agguagli gli huomini stessi alle donne. Tornando dunque a proposito dico, che quantunque per una certa timidità, che è propria alle donne, non da vitio nata, ma per la debolezza della persona, siano più atte ad essere avare, che liberali, nondimeno per il desio dell'honore, che in loro intensissimo si ritruova, si rende quella attezza vana, &amp; fallace. Conciosia che (come ho detto) siano le donne molto desiderose d'essere honorate; come ben si conosce nella verecundia, che fin che vivano è sempre in loro; la quale in ogni minimo gesto, o parola, che punto si rassomigli ad errore, di rossore il volto le copre, il qual desio d'honore, è parimente causa che alcuna altra parte non buona non posi in loro. Sono per natura alquanto credule, &amp; facili ad essere ingannate; il che non da vitio nasce, ma dalla bontà che è in loro, la qual fa loro credere, che tutti gli altri siano buoni, misurando gli altrui animi secondo il loro. Dalla prontezza del loro ingegno nasce, che velocemente discorrano, &amp; ratiocinano, resolvendosi delle cose che loro accadeno con prestezza, et eleggiendo quasi in un punto quelle, cose che più degne giudicano di elettione. Sono le donne per il più piene del timor di Dio, devote, pie, &amp; di vera religione ornate, continentissime nelle loro cupidità, come la loro castità ne fa segno, che quantunque con molte strettezze, &amp; oblighi, siano più dalle leggi, et dalla usanza legate, che gli huomini non sono; nondimeno più obedienti, più temperate, &amp; del voler delle leggi osservatrici, che non sono gli huomini, chiaramente si vegano. Et ancor che per la forza, &amp; dominio, che si hanno presso gli huomini sopra di loro, siano a soffrir molte difficilissime cose, costrette, &amp; sforzate; nondimeno prudentissimamente, &amp; patientissimamente, con lieta faccia, et allegro cuore, tuttavia le sopportano. Sono misericordiose, &amp; come vulgarmente si dice caritative, come l'elemosine, che sempre fanno, lo dimostrano. Humilissime verso di Dio si ritruovano, sì come argomento ne pon far l'orationi, &amp; preghi, che tutto 'l giorno porgano al grande Iddio, appresso del quale, non è difficile a credere, ch'elle care, &amp; favorite si truovino. Essendo dunque tali i buoni costumi, &amp; le buone operationi delle donne; parimente coloro, che hanno da conversare, per qual si voglia causa, dove siano quelle, debbano con tutto l'animo avvertire di accomodare sé stessi, alla purità, &amp; virtù di quelle, non ingiuriandole mai, né in fatti, né in parole; non solo per non far cosa, che elle non meritino, ma ancora per essere vilissima cosa l'offendere chi per mancamento della forza, defender non puossi. Ogni parola, ogni gesto, ogni atto, che l'huomo faccia dappresso a donne sia ripieno di somma modestia, &amp; honestà, essendo l'honestà quella  parte, che principalissima non sol le donne debbano haver in loro, ma ancora gli huomini appresso a quelle, essendo cosa vituperosissima, &amp; indegna d'huomo nato nobile, il vedere che alcuno alla presentia di donne, faccia, o dica alcuna cosa, di spurcitia, o viltà ripiena, la quale commuove stomaco, &amp; indegnatione a chi l'ode, o vede che sia dattorno. Appresso a questo si convien sempre all'huomo, honorar le donne, apprezzarle, esaltarle, &amp; con ogni ingegno prestar favore, &amp; particolarmente quando si conversa con esse per intertenimento, &amp; ricreation d'animo; la qual conversatione, allora è possente a ricreare, &amp; è durabile, quando con modestia, &amp; purità si mantiene. Le quai tutte avvertentie, principalmente si debba usare, appresso ad alcune rare donne, che vengano talvolta al mondo, così eccellenti, magnanime, ingeniose, &amp; virtuose, che fan stupir gli huomini, che non sono stolti. Ma quando poi ne viene alcuna, sopra tutte l'altre miracolosa, (il che in rarissime età ne avviene) questa tale non come Donna, ma come cosa non mortale, reverir debbasi; sì come a i nostri tempi n'ha dato il Cielo, la singularissima Mad[onna] Laudomia, vostra madre, a cui simile Dio 'l voglia, che all'età vostra ne venga un'altra, acciò che felicissimo in contemplarla, venir possiate. Ma tempo è hormai, di por fine a questo libro, &amp; alle virtù, che restano di ritornare.</p></div2></div1>
<div1><head>LIBRO SETTIMO</head>
<argument><p>DELLA INSTITUTIONE DELLA FElice vita dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima M[adonna] Laudomia Forteguerri, al medesimo Alessandro. </p></argument>

<div2><head>CAPITOLO I</head>
<argument><p>Della giustitia, &amp; prima dell'osservativa delle leggi.</p></argument>
<p>DELLE dieci virtù Morali, che nel sensitivo nostro appetito si truovano (Alessandro nobilissimo) assai bastevolmente nel quinto libro ho trattato,  &amp; di molte proprietà, che da gli affetti stessi, &amp; da gli anni, &amp; da i ben ancor di Fortuna, seguir ci sogliano con non poca diligenza (s'io non m'inganno) nel sesto libro ho parlato, acciò che non solo veggendo voi quai costumi, &amp; proprietà portan seco queste cose, ch'io v'ho già dette, potiate eleggendo il buono, con maggiore accortezza guardarvi dal reo; ma ancora, acciò che dovendo voi per infinite occasioni, che vi si porgeran tutto 'l giorno, conversar con diverse nature d'huomini, potiate con più agevolezza conoscer le conditioni, &amp; qualità loro, &amp; conoscendole, accomodarvi, per quanto comporti la virtù vostra, secondo quelle. Speditomi adunque di tutto questo, ragionevol cosa è, che ritornando a quelle due virtù, che ne restano, prima della giustitia ragioni, la qual nell'appetito intellettivo, che volontà dimandiamo, o ver nel sensitivo, secondo che vogliano alcuni, si ritruova. Questa giustitia adunque in due cose è differente dall'altre virtù già dette; prima perché da quelle si considera principalmente come l'huomo si disponga rettamente intorno a gli affetti, che sono in lui, dalla qual dispositione ne vengano poi le operationi esteriori, dove che nella giustitia per il contrario si considera principalmente le cose, che estrinsecamente opera l'huomo, dalle quali secondariamente si ha rispetto alla dispositione intrinseca, che in lui si truovi. La seconda differentia è, che dove l'altre virtù dette, consistano in mezo di due habiti vitiosi; la giustitia poi, non in mezo di due estremi vitij è riposta, ma in un'altra maniera si domanda mediocrità, la qual dichiararemo più di sotto. Per dar principio adunque a trattare di questa giustitia, dico, che se noi la vogliam considerare secondo quella più universalità, che potiamo, ella non è altro, che un'habito, secondo il quale diviene l'huomo atto, et inclinato ad operar con elettion giustamente. Dividesi questa giustitia in tal modo considerata, in due parti l'una delle quali Osservativa delle leggi, &amp; l'altra Giustitia particolare si domanda, che nel conservar dell'equalità si ritruova. Di questa giustitia particolare diremo più di sotto, dapoi che alcune cose brevemente dell'osservativa delle leggi harem detto. Per più chiara intelligenza della quale dobbiam sapere, che tutte le cose, che per leggi in una Città si constituiscano, si ha da credere che in un certo modo sien convenevoli, &amp; giuste, se secondo le circostanze, che si ricercano al Legislatore, saran poste, tra le quali è, ch'egli non subitamente, &amp; quasi a sorte, ma pensatamente, &amp; con intention di far commune giovamento le ponga; le quai condition occorrendo, sempre le leggi, che poste saranno, per giustissime in un certo modo, stimar dovransi; dico in un certo modo, però che, secondo che dice Arist[otele] nella politica, &amp; Platon nelle Leggi; ogni legge si constituisce, havendo rispetto al mantenimento di quella civilità, appresso la quale, ella è posta. Ma perché diverse spetie sono di  Civilità, &amp; di reggimenti, ne segue, che diversi fini debba guardare il Legislatore, tutti nondimeno, buoni secondo la qualità del governo. Conciosia che in un governo popolare, alla libertà, &amp; parità di tutti, debbano le leggi accommodarsi con ogni sforzo, dove, che in un reggimento di pochi, al vantaggio de' più potenti, &amp; più ricchi, &amp; nel governo de gli Ottimati alla sola virtù de' buoni, hanno i Legislatori rispetto nel far le leggi, come meglio diremo, quando delle cose Politiche ragionaremo. Havendo dunque diversi rispetti di varij modi di governare, si debban chiamar giuste le leggi, che poste sono, essendo sempre dinanzi a gli occhi de' Legislatori il commun vantaggio, &amp; l'universal bene, che in quella maniera di stato in cui le leggi danno, si può trovare. Onde ne segue, che ne' governi lodevoli, &amp; desiderabili come son prima la Monarchia, &amp; doppo gli Ottimati, quell'istesso bene, ch'è communemente bene in tai governi, sarà parimente assoluto &amp;  certo bene; però che in così lodati governi, altro non guardano coloro, che governano, &amp; conseguentemente i lor Legislatori, se non di far leggi, che possino far ciaschedun di tal Repubblica virtusoso, &amp; felice, &amp; conseguentemente tutta la città felice &amp; beata. Ne' quali lodati governi uno stesso insiememente, &amp; cittadin buono, &amp; huomo buono si può chiamare; il che negli altri governi non così assolutamente avviene. Essendo dunque questo verissimo debbano i Legislatori, rispetto a ciascheduna virtù, &amp; buon costume, &amp; lodevol'operatione, por cautissime leggi, per le quali a chi ben'opera premio, &amp; a chi male, castigo secondo la qualità del male, o del bene, si prometta; come saria, che coloro, che fortemente per la padria combatteranno, siano di convenevol premio honorati; &amp; chi giustamente harà ne' magistrati trovandosi, proceduto, debbi in qualche honesto dono esser degno. Et per il contrario, chi lasciasse l'armi combattendo; o avesse fatto qualche attione ingiusta, o simili, sia di convenevol castigo punito. Debba dunque il Legislatore, in qual si voglia virtù, &amp; buon'attione, &amp; per il contrario in ogni vituperosa, &amp; vitiosa operatione, prudentemente speculando, et prevedendo, dar leggi, per le quali s'infiammino gli huomini ad ogni virtù, &amp; fuggir debbino, o per bontà, o per temenza ogni vitio, &amp; attione, che brutta sia tal che in questa guisa si venga a conservar la Città loro, per la salute della quale, oltra la necessità della custodia per difenderla; &amp; oltra la copia dell'arti per sostentarla, la virtù de i cittadini sopra ogni cosa è importantissima; la qual virtù, oltra la felicità, che nella pace, per cui principalmente si constituiscano le città, seco ne porta; nella guerra ancora è singolarissima difenditrice; nascendo dalla virtù de' cittadini, l'amore, &amp; la concordia tra quelli; la qual concordia rende inespugnabile ogni governo. Lascio star la fortezza, che la virtù stessa ne porta, insieme col desio dell'honore, cose tutte per l'acquisto delle vittorie invittissime. Gli Ottimi Legislatori adunque con ogni ingegno cercano in ogni virtù di por leggi utili a quella. Et perché (come di sopra si è detto) l'honore è quel solo, che fra tutti i beni esterni alla virtù si conviene; di qui è, che per invitar gli huomini a quella, diversi premij, che nell'honor consistano, vanno imaginando di proporre all'opere, che virtuose si faccino. Da tutte queste cose, che ho dette fin qui, ne segue, che questa giustizia conservativa delle leggi, non sia una virtù particolare distinta dall'altre, anzi contenga in sé tutte quelle. Conciosia che se colui che è osservator delle leggi, debba osservar tutte quelle, secondo che occorre; &amp; habbiam già detto, che le leggi son poste intorno alla materia di ciascheduna virtù. Ne segue, che l'osservator delle leggi, debbi non solo intorno ad una virtù, ma intorno a tutte operare, &amp; così ne resta che questa virtù contenga in sé tutte l'altre, per la qual cosa perfettissima, &amp; splendidissima virtù dir si debba sì come dice Arist[otele] chiamandola più splendida, che la simila dell'alma Venere. Oltra che per questo ancora, è virtù eccellentissima, che colui che la possiede, non verso di sé solo, ma verso ancor de gli altri, (il che dell'altre virtù non avviene) usar la debba. Conciosia, che chi è osservator delle leggi, debba haver questa virtù, non per gloria di sé, ma principalmente per questo istesso, che per quanto egli può le leggi si osservino, acciò che l'intention de i Legislatori s'adempia, i quali altro, che alla felicità commune, &amp; non d'alcun particolare, gli occhi rivolti hebbero sempre. Onde parimente colui, che è quel giusto, che osservator delle leggi si chiami, principalmente è forza, che la medesima intentione, che 'l Legislatore hebbe di por la legge, egli l'habbia in servarla, tal che non solo verso di sé stesso, ma ancor verso de gli altri, habbia in sé tal virtù collocata; il che fare è difficilissimo per esser rari coloro, che dal proprio interesse non accecati, ad altro pensino mai, che lor proprio vantaggio non sia. Onde prudentissima è la sententia di Biante, il qual'affermava, che i magistrati sono quelli che gli huomini scoprano, però che molti si truovano, che nelle cose lor proprie virtuosissimi paiono, et nelle publiche poi, dove più si ha da operare in rispetto de gli altri, che di sé stesso, diversissimi da quel che se ne stimava, si fan conoscere. Sì come dunque pessimo è colui, che verso di sé stesso essercita il vitio, così divinissimo per il contrario è quell'altro, che la virtù in rispetto a gli altri, d'usar s'ingegna con tutto l'animo. Onde concluder puossi, che questa giustitia che osservativa delle leggi si chiama, è una virtù perfettissima; non particolare, ma tale, che tutte l'altre virtù, raccoglie in sé stessa, il cui contrario, è quel vitio, che dispregiativo delle leggi chiamar possiamo; il quale non essendo spetial vitio, ma di tutti gli altri vitij composto, pestilentissimo si può stimare.</p></div2>

<div2><head>CAPITOLO II</head>
<argument><p>Della giustitia particolare, &amp; sua divisione.</p></argument>
<p>HAVENDO di sopra divisa la giustitia universalmente intesa, nella giustitia osservativa delle leggi, la quale (come ho detto) contiene in sé tutte l'altre virtù, &amp; nella giustitia, che particolare si domanda, resta che di questa particolare parlando diciamo, che è necessario, che oltra alla giustitia osservativa delle leggi, si dia un'altra giustitia, che sia spetialmente dall'altre virtù distinta. Conciosia che distinguendosi i vitij, secondo i destinti fini, &amp; occorrendo, ch'io possa commettere un vitio, poniam caso, un'adulterio, per due fini; o vero per mera intemperanza, che a ciò mi conduca, &amp; allora è vitio d'intemperanza; o veramente non per questo, ma acciò che per tal'occasione, possa poniam caso furando, far qualche attione, che ingiustissima sia; &amp; in questo caso non più vitio d'intemperanza, ma mera ingiustitia chiamar dovendosi, ne segue, che tal ingiustitia non può esser quella, che disprezzativa delle leggi dir si possa; conciosia che a questo fine non habbia tal cosa fatto, &amp; oltra di questo, havendo in me questo vitio, che ho detto, &amp; potendo io nondimeno, in qualche altra virtù esser delle leggi osservatore, verrei ad havere in me due contrarij, il che è impossibile. Onde resta che questa tal'ingiustitia dir si debbi vitio spetiale, &amp; conseguentemente la giustitia, che gli è opposta, particolar virtù dir potrassi. Et è questa ingiustitia, ch'io dico particolare, un vitio per il quale si rende l'huomo inclinato a voler più che non conviensi, o di ricchezze, o d'honori, o d'altre simili cose desiderabili. Per la qual cosa la giustitia particolare, sarà quella per il contrario, per la qual verremo ad esser atti in ogni operatione nostra, a desiderar non più che quel, che si debbi. Et se alcun dicesse, che quantunque lo ingiusto nelle cose, che care sono, desideri sempre d'haver più, che non debba, nondimeno nelle cose dannose, cerca sempre d'haverne manco, che non conviensi, come sono fatiche, disagi, spese, donationi, &amp; simili; rispondo che se ben tai cose dannose vorria manco, che non debba, nondimeno questo per altro non fa, se non perché il non haverle gli è cosa grata; &amp; così volendo manco di quelle, viene parimente a voler più, di quel, che gli è caro. Et così ne segue, che quanto alle cose care, o non care sempre lo ingiusto più desidera, &amp; cerca d'havere, che far non doverebbe. Son queste due giustitie in questo differenti tra loro: che l'osservativa delle leggi ogni cosa considera in rispetto non a sé, ma al ben commune di tutto lo stato, dove che la giustitia particolare considera non in rispetto a sé, né ancora al ben di tutti, ma al ben d'alcune persone particolari. Oltra che la osservativa delle leggi consiste intorno a tutta la materia morale d'ogni virtù, &amp; la particolare intorno a determinata materia del ben di questo, o di quello. Or di questa giustitia osservativa delle leggi, non facendo a proposito in questo luogo, allora sarà ben di serbarsi a trattarne, quando alla materia della Politica sarò giunto. Ma della particolare giustitia parlando, come d'una virtù spetiale, dico ch'ella è un'habito per il qual può l'huomo operare in maniera, che havendo l'occhio ad una dovuta equalità più non cerchi de i beni di fortuna di quel, che debbasi. Dividesi questa giustitia particolare, in distributiva, &amp; commutativa. La distributiva è quella secondo la quale si ha da distribuire occorrendo alcune cose communi, o buone, o non buone, che le siano, in tra quelli, che in qualche congregatione d'huomini si ritruovano; come sarebbe havendosi a distribuir denari, honori, dignità, &amp; dall'altra parte, incommodi, spese, prestanze, fatiche, &amp; simili. La giustitia commutativa poi, è quella, che pone regola, &amp; equalità intorno a quelle cose, che commutandosi da una persona all'altra si transferiscano. Della qual commutativa giustitia possano esser più parti, sì come più sorti di commutatione si ritruovano. Conciosia che alcune commutationi siano voluntarie, come sono le compre, le vendite, gli affitti, i depositi, &amp; simili; dove il consenso dell'una parte, &amp; dell'altra de' commutanti si truova. Alcune altre commutationi son poi contra il voler di una parte, &amp; tali o vero sono violente scopertamente, come sono gli assassinamenti, sottoscrittioni sforzate, torture per trar denari, &amp; simili; o veramente sono occulte &amp; nascoste, sì come furti, gli adulterij, i veneficij, &amp; altre così fatte ingiustissime trasmutationi, di ricchezze, o d'honore, o d'altro. Dico adunque, che sì come di più spetie si truovano commutationi, così ancora in varie parti si divide la giustitia commutativa; come si vede nelle Città ben disposte, che altri giudici regolano le commutationi voluntarie, &amp; altri l'occulte, come meglio diremo di sotto, di ciascheduna di queste giustitie parlando. Et prima della distributiva.</p></div2>

<div2><head>CAPITOLO III</head>
<argument><p>Della giustitia distributiva.</p></argument>
<p>LA giustitia distributiva non è altro che una mediocrità tra 'l più e 'l manco di quelle cose, che distribuir si debbano. Conciosia che colui giustamente farà una cotal distributione, quando seguendo una certa agguaglianza, &amp; con certo mezo, secondo che si conviene, ne farà parte a ciascheduno, non più, o manco che gli si debbi. Dove è da notare che tal'agguaglianza o ver mezo, si ha da intender proportionalmente, perché dovete sapere, che in due modi si può intendere il mezo d'alcuna cosa, o Aritmeticamente, o Geometricamente. Aritmeticamente s'intende quando una cosa tanto sarà da un'altra avanzata, quanto ella dall'altra parte un'altra n'avanzi; come per essempio perché il numero di sei avanza il due di quattro, &amp; è avanzato dal dieci parimente di quattro, diremo, che il sei sia mezo tra 'l dieci e 'l due. Il mezo geometrico poi, è diverso da questo, &amp; è quando una cosa tanto avanza quanto è avanzata, non secondo la medesima quantità, ma secondo la proportione; come saria otto in mezo a quattro, &amp; sedeci, però che in quella medesima proportione otto avanza quattro, nella quale è avanzato da sedeci, che è proportione doppia. Adunque otto è mezo proportionale tra quattro, &amp; sedeci, &amp; questa si domanda proportione geometrica. Dico adunque, che nella giustitia distributiva, si ricerca il mezo, non secondo una medesima quantità, ma secondo la proportione geometricamente considerata; peroché se poniamo caso alcuno combattendo per la padria, havrà valorosamente portato le spoglie del capitano de' nemici, &amp; un'altro havrà solamente portato le spoglie d'un privato soldato, nel distribuirsi a questi due per rimeritargli alcuni honori publici, non si conviene che si distribuisca secondo una medesima quantità, cio è che tanto si honori l'uno quanto l'altro, come avviene nella ragione aritmetica, ma più tosto si debba secondo la proportione della grandezza de i meriti, rimeritare, in guisa che secondo che i meriti dell'uno eccedano i meriti dell'altro; così il premio di quello, ecceda il premio di questo. Onde ne segue, che tal distributione proportionale, non si può far se almanco non si considera quattro cose, cioè due meriti, &amp; due premij se non più, peroché dovendosi considerare un merito rispetto all'altro, si causano due cose, che sono i meriti di due persone; &amp; contrapesando poi i premij per cotai meriti, ne vengano due altre cose, che sono i detti premij. Tal che (come ho detto) quanto almanco che si possa far tal distributione si debbano considerar quattro cose; dico quanto almanco, peroché quanto al più può esser tal distributione in quante si voglino cose, pur che pari siano, &amp; non dispari; essendo, che sempre tanto in numero hanno da essere i meriti quanti premij. Debba dunque, il giusto distributivo, devendo distribuire i beni, o vero le fatiche, o simili altre cose, che communi siano tra coloro, che di tal communità membri sono, haver rispetto ad agguagliare, &amp; trovare il mezo, non secondo una stessa quantità, ma secondo la proportione; considerando chi più merita, &amp; chi manco, &amp; secondo i meriti distribuire, &amp; il medesimo dico nella distributione delle cose, che come dannose, care non sono, come spese, fatiche, &amp; simili; tal che secondo la dignità, &amp; virtù de gli huomini, si distribuisca più di quelle cose, che care sono, &amp; manco di quell'altre, che danno, o fatica n'apportano. Il che quanto è difficile, agevolmente si può vedere, stimandosi ciascheduno di meritar più, che non merita, &amp; parendo sempre la propria virtù, maggior di quella d'altrui. Ben'è vero, che differentemente ha da considerare il giusto distributivo, i meriti de' cittadini, in una sorte di governo, che in un'altra non ha da fare, peroché nel governo de' pochi secondo le ricchezze, &amp; la potenza de' cittadini, si ha cotai meriti da supputare, precedendo in tal governo le ricchezze, &amp; la nobiltà ad ogn'altra cosa. Ma nella Monarchia poi, &amp; nel governo de gli ottimati, dalla stessa virtù de' cittadini, si ha da supputare i meriti di essi. Il giusto dunque distributivo, guardando prima alla qualità del governo, &amp; dello stato, nel qual egli si truova, secondo quello considerando i meriti o maggiori o minori di questo Cittadino, &amp; di quello debba distribuire i beni, &amp; gli honori della Rep[ublica] &amp; le fatiche, &amp; gl'incommodi di quella. Et quantunque tal giustitia distributiva, principalmente s'habbia da considerare nella distributione delle cose publiche, nondimeno in molte altre occasioni suole accascare; come saria in una communicanza di più persone sotto qualche traffico, guadagno, o simili, et insomma in ogni sorte di congregation d'huomini, nella qual congregatione alcune cose communemente s'habbia da governare, come son collegij, accademie, compagnie, &amp; simili; dove il valore, o pregio di chi più vale, s'habbia da riconoscere. Onde concludendo dir potiamo che la giustitia distributiva consista intorno al mezo tra 'l più, &amp; manco, il qual non secondo una istessa quantità, ma secondo la proportione de' meriti, o demeriti, trovar si conviene. Et questo mezo altrimenti truovar non puossi, se non discorrendo, &amp; tenendo gli occhi all'operationi, &amp; qualità de i cittadini, &amp; secondo quelle i meriti loro computare, &amp; premiare. La qual cosa quanto sia difficile, ne fanno segno coloro, che ne i magistrati trovandosi rare volte lo fanno.</p></div2>

<div2><head>CAPITOLO IV</head>
<argument><p>Della giustitia commutativa, &amp; sue parti.</p></argument>
<p>CONSISTE parimente la giustitia commutativa in una mediocrità, o vero mezo, ma non tra 'l più, &amp; manco di quelle cose publiche, che distribuir si debbino; ma tra l'acquisto, &amp; la perdita, che dalle commutationi, o simili operationi che gli huomini fanno l'un co l'altro, può nascerne, peroché sì come se tra 'l comprante e 'l vendente d'alcune cose, corrirà giusto prezzo, ciascuno di loro non potrà dire d'havere acquistato, o perduto per cotal compra, essendo il giusto prezzo, quel che le cose, che si contrattano pareggia; così ancora, se per il contrario, colui che compra, in qual si voglia modo havesse fatto inganno in tal cosa, dir si potrà, che per tal contratto l'uno habbia acquistato, &amp; l'altro perduto, et conseguentemente con ingiustitia ciò fatto si sia, essendo giusto, che per i contratti che si fanno, si conservino gli huomini in vera mediocrità tra lo acquisto, &amp; la perdita; tal che nessun giamai debbi havere contra il lor volere punto di quel de gli altri. Et è da sapere che questo mezo, che si considera in questa giustitia, non è secondo la proportione, come nella distributiva avveniva, ma è mezo secondo una medesima quantità, peroché in tal giustitia non si ricerca d'havere l'occhio, a i meriti di chi si voglia, ma solo all'acquisto, o perdita, che in ricchezze, honori, &amp; altre simili cose occorrisse, tra questo cittadino, &amp; quell'altro. Conciosia che se alcuno per qualche ingiusta commutatione haverà acquistato di mio, per essempio, cento scudi, non si ha da considerare s'egli sia virtuoso, o vitioso, o nobile, o ricco; ma sia chi si voglia, sempre è obligato di fare che mi ritorni cento scudi, &amp; così dico dell'altre commutationi similmente, nelle quali sempre si debba giudicare le perdite, &amp; gli acquisti secondo una medesima quantità, poco curando de i meriti o non meriti di chi si voglia. L  onde quando alcuni per qualche occorsa commutatione sono differenti tra loro, altro ciò non vuol dire, se non che tra loro non si è per tal commutatione conservata la medesima equalità, che in loro era prima, tal che l'un si crede d'haver perduto per cotal cosa, &amp; l'altro tutto 'l contrario si stima. Per la qual cosa essendosi tra loro rotta quella equalità, che nelle commutationi servar si debba, per far ritornarla, &amp; di nuovo agguagliarla, è forza che al giudice si conduchino il qual rappresentando la legge (come quel che non debba essere altro che legge viva) considerando cotal fatta commutatione, si vede che per quella non si sia fatto acquisto né perdita, o per l'uno, o per l'altro, tal commutatione ne conferma. Et se per il contrario conosce che la equalità dell'acquisto, &amp; della perdita sia corrotta, egli levando da uno, &amp; aggiungendo all'altro, all'equalità di prima gli rende. Per la qual cosa, rettamente dicano coloro, che affermano che 'l giudice agguagliatore, &amp; mediatore si domanda, come quello il quale altro far mai non debba ne i suoi giuditij, se non conservare in  ciascheduno il mezo, che è tra l'acquisto, &amp; la perdita, et ridurvi a ciascheduno ch'uscito ne fusse, la qual riduttione agevolmente può fare se sempre il doppio dell'acquisto, che è stato fatto per alcuna commutatione fa restituire alla perdita che n'è seguita. Conciosia che per voler ridurre due parti inequali all'equalità, &amp; al mezo, bisogna sempre che quanto la maggiore il mezo n'avanzi, tanto alla minor parte s'aggiunga, come se per essempio, se noi pigliamo due numeri disuguali, come sarieno due, &amp; sei, se noi vogliamo agguagliarli, fa di mestieri che quanto il maggiore avanza il mezo di quegli, il qual mezo è quattro, che viene ad avanzarlo di due, tanto s'aggiunga al minore, che è due, &amp; così tutti saranno ridotti, all'equalità, che è quattro. Il che parimente ha da osservare il giudice, considerando in ciascheduna commutatione, quanto da una parte con l'acquisto si ecceda il mezo, &amp; l'equalità &amp; altrettanto tollendo dall'acquisto, &amp; aggiungendo alla perdita, farà tornare ambe le parti al mezo, che conservar si debba; &amp; in tal guisa per il mezo del giudice, che sta in luogo della giustitia commutativa, verranno a mantenersi tutte le commutationi tali, che per quelle non farà alcun perdita del suo, o acquisto di quel de gli altri, ingiustamente; anzi conservarassi sempre quella equalità, che si debba in ogni operatione che fa l'un'huomo con l'altro, cercare. Et quel ch'io dico delle ricchezze, intendo ancora dell'honore, &amp; d'ogni altra cosa, che cara a gli huomini soglia esser sempre; come è la sanità, la prosperità, la vita, &amp; simili. Percioché se ben'io occidesse alcuna persona, non si può questo domandar commutatione di danno, o di perdita; nondimeno dir si può che per tal operatione io habbia in un certo modo acquistato, havendo adempito il mio desio, tollendo la vita a lui per mio commodo, o mio contento, &amp; per il contrario il morto viene ad havere in un certo modo fatta perdita, privo restando di vita; talché questa è una commutatione del commodo, &amp; diletto mio, con  il danno della morte di lui per la qual cosa essendosi in simil casi rotta quell'agguaglianza, che debba consister tra gli huomini, in haver ciaschedun quel che è suo; fa di mestieri, che 'l giudice, con punir questo, &amp; premiar quello, faccia ridur tal disagguaglianza a quel mezo, che più si può, tal che se ben non potrà far tornare la vita a chi l'ha perduta, nondimeno con la gravezza della punitione, &amp; con quegli honori, che ad huomo morto si possan fare, farà ridurre ogni cosa a quella agguaglianza, che sia possibile. Tal'è dunque qual'io vi ho detto la giustitia commutativa, virtù preclarissima, per la quale gli huomini nelle lor conversationi, &amp; negotij, &amp; altre operationi, cercar debbano sempre il mezo tra l'acquisto &amp; la perdita, di qual si voglia cosa, che accada loro, talmente, che di nessuna cosa, o utile, o dannosa, voglino più, o manco haver di quel, che si convien loro.</p></div2>

<div2><head>CAPITOLO V</head>
<argument><p>Come si debbino far le commutationi, &amp; per qual causa fussero trovate le Monete.</p></argument>
<p>A PROPOSITO di questa giustitia commutativa, dovete sapere, che furono alcuni filosofi, che da Pittagora Pittagorici si chiamarono, i quali volevano, che questa giustitia, ch'io chiamo commutativa, non consistesse in altro, che in una certa contrapassione; cioè, che a punto il medesimo danno patisse colui che peccava, che commesso havesse peccando, come sarebbe che coloro che percotessero fossero percossi, chi trasse un occhio ad alcuno un'occhio parimente perdesse; &amp; così de gli altri falli di mano in mano. Il che quantunque ne' beni, &amp; danni esterni, tal volta comportar si potesse, nondimeno in quei che personali si chiamano, non debba haver luogo in alcun modo. Conciosia che non d'ugual pena debba esser punito colui che percotesse qualche persona in magistrato constituita, che saria quando egli alcuna persona privata percossa havesse. Et non ugualmente castigar si conviene chi non volendo a sorte ferisse alcuno, &amp; chi per il contrario con fermo animo lo facesse. Et il simil dico di molti altri casi possibilissimi ad accascare. Per la qual cosa, rifiuta Aristotele questa opinion Pittagorica, come non degna d'udirsi; &amp; seguendo egli in questo proposito dice, che un cotal contrapatire, in differente maniera da quella de' Pittagorici, si debba in ogni ben guidato governo osservare. Et è che per potersi una Città conservare, fa di mestieri, che questo contrapatir vi si truovi, non assolutamente come volevano i Pittagorici, ma che secondo una certa proportione, secondo il potere, &amp; la qualità di questo, &amp; di quello, si consideri. Onde necessarissima cosa è, che in una Città l'uno l'altro aiutando, &amp; secondo la qualità di ciascuno, facendo beneficij, et rendendone, donando, &amp; accettando, &amp; con altri simili  ufficij dalla parte di chi riceve, &amp; chi dia si vada la Città conservando; la qual conservation non accaderia, se alcuni fosser quei, che sempre dessero, et non mai ricevessero, e per il contrario alcun'altri sempre riceventi, &amp; datori non già mai. L  onde non senza cagione anticamente nel mezo delle città edificar solevasi un tempio dicato alle Gratie, accioché ciascun'havesse dinanzi a gli occhi quanto ben fatto sia, ricordarsi de' beneficij che si ricevano, &amp; secondo le proprie forze rimunerargli ogni giorno. Conciosia che con questa sola via si possa mantenere una Città la quale altrimenti tosto corromperebbesi. Però che se per essempio tutti coloro, che han di bisogno d'edificar case, fosser da gli Architetti in tal cosa accomodati, senza che di tal beneficio rendesser loro altro cambio, tosto gli Architetti, dando sempre, &amp; non accettando, per povertà mancariano. Et questo stesso dico d'ogn'altra arte, o merce, di che faccia mestieri a gli huomini per sostentarsi. Bisogna dunque, che per i beneficij, &amp; per l'utilità, che ricevansi, se ne renda ogni volta il cambio, secondo la qualità, &amp; condition di chi riceve, &amp; chi dona. Questo dico perché se noi riceviamo da un Architetto la edification d'una casa, non fa di mestieri, che gli rendiamo per rimeritarlo, altra edification di casa; conciosia che di questo egli uopo non habbia, ma è bisogno, che secondo la qualità nostra, &amp; necessità sua lo bonifichiamo, tal che se noi fattori di panni, o di vesti fussemo, perché egli di questo ha bisogno, noi similmente all'incontro della casa, di così fatta merce accommodar lo debbiamo. Et a coloro parimente, che per soccorrerci di quel, che ci manca, ci accommodano di frumento, noi non frumento (di che mestier non hanno eglino,) ma vino, o altra cosa simile, di che bisognosi siano, gli renderemo; di maniera, che per concluder ogni ufficio, o benefitio di ciaschedun sia rimunerato, non del medesimo (come volevano i Pittagorici) ma proportionalmente secondo il bisogno di chi riceve, &amp; chi da. Et se alcun mi domandasse come s'abbia da conoscere, &amp; distinguer questa proportione, che s'ha da servar nelle conversationi, che occorrono a gli huomini di giorno in giorno, risponderei secondo la sententia d'Arist[otele] et d'Eustratio, che essendo l'opere di diversi artefici, non uguali, anzi di molto maggior momento l'una,  che l'altra, come per essempio una casa rispetto ad un par di scarpe, fa di mestieri, che non una cosa per l'altra si commuti, il che sarebbe con troppo vantaggio del Calzolaro, il qual molto manco tempo, &amp; fatica ha consumato per tali scarpe, che l'Architetto per la edification della casa non harà fatto, ma per pareggiar cotal commutatione, debba il Calzolaro supplir col numero quel che con la qualità della merce non può già fare, dando tal numero della sua merce all'architetto, che nelle fatiche &amp; nel tempo, alla casa s'agguagli. Da che vien'a nascere la conservation dell'equalità delle sostanze, di questo, &amp; di quello; la qual'equalità, se non si conservasse, tosto verria mancando un artefice, et sublimandosi l'altro, donde seguiria la ruina della Città, la qual non d'una sola spetie d'artificio ha bisogno, ma di tutte quelle, che al sostentamento della commoda vita dell'huomo si convengano. Et se pur alcuno dubitasse, come in tal  modo si possa conservar questa proportion detta di sopra, conciosia che quantunque il Calzolaro per agguagliar il valor della casa, desse all'Architetto gran numero di  scarpe, nondimeno perché di soverchio sarebbe all'Architetto tanto numero di scarpe, non facendogli uopo a gran peza di tante, ne seguiria, che l'Architetto in cotal permutatione, ancor che quanto al Calzolaro egli havesse agguagliato il valor della casa, nondimeno quanto a sé, tal'agguaglianza punto di giovamento non gli sarebbe, anzi tosto saria di mestieri, che in tal guisa l'arte sua si struggesse &amp; perisse. Per risponder a questo dobbiam sapere, che veggendo i nostri antichi, che per conservar le Città, nelle quali son di bisogno diverse arti, &amp; varij essercitij, era necessaria questa agguaglianza delle opere de gli artefici, accioché l'un con un'opera sua di maggior momento, non havesse da commutare un'opera dell'altro, di poco pregio, &amp; non havesse questo a ricevere, per agguagliare il valore, maggior numero d'alcuna opera, che di mestier non gli fosse; considerarono, che per riparare ad ogni cosa, era necessario di costituir una misura, &amp; regola, secondo la quale tutte l'opere de gli artefici, e tutte le merci, agguagliare, et misurar si potessero; tal che ciascheduna cosa havesse determinata misura, &amp; conseguentemente determinato valore, onde nascer potesse, che in ogni commutatione, subito si sapesse, et distinguesse quanto l'una cosa commutata, l'altra di pregio avanzasse. Et per tal misura nessuna cosa più atta trovarono, che 'l Numisma, o vero per dir così, le Monete. Ordinarono adunque le monete, &amp; secondo questa misura ponevano il pregio di ciascheduna cosa, osservando nel por questo pregio, che nessun de gli artefici fosse più dannificato dell'altro; il che facilmente facevano, considerando le fatiche, &amp; le spese, e 'l tempo dell'opere di ciaschedun artefice contrapesando, che ciaschedun potesse nell'arte sua, usando diligenza, sostentar sé stesso, &amp; la sua famiglia. Eran dunque certe monete quelle, che ogni vantaggio delle merci, et delle fatighe de gli artefici misurando contrapesavano, conoscendosi la degnità d'una merce, dalla misura di quelle. Poniam caso se un'opera d'un'artefice valeva quattro monete, &amp; l'altra due, subito si sapeva, che quella il doppio meglio, che questa fosse. Et poi ch'io son in questo proposito, è da sapere, che la prima causa, che ne spinse  gli huomini, per la necessità delle commutationi, a trovare (come ho detto) la misura delle monete, non fu altro che la necessità, over'il bisogno, c'haveano gli huomini, chi d'una cosa, et chi d'un'altra. Et questo istesso bisogno fu quel, secondo il qual misurar potevano il pregio di ciascuna cosa, essendo, che non da natura era ordinato, che questa cosa in tal guisa più che quella valesse, però che quanto all'ordine della natura, un Cavallo val molto più d'una casa, &amp; più di ogni grossissimo diamante, &amp; nondimeno la necessità, e 'l bisogno, &amp; la mancanza delle cose, faceva ordinare il contrario, cioè, che più d'un gran diamante, che d'un cavallo fosse il pregio, per esser maggior mancanza a gli huomini de' diamanti, che de' cavalli; &amp; così dico dell'altre cose. Et che sia 'l vero, se gli huomini non havessero mai havuto bisogno d'alcune cose, mai non harebbono introdotte le commutationi. Conciosia che non per altro cominciaro a commutare, se non perché uno havea bisogno di alcuna cosa, della quale l'altro essendo copioso, parte far altrui ne potea, ricevendo per questo all'incontro parte d'alcun'altra cosa, che gli fusse mancata, &amp; abondante ne fosse l'altro, come per essempio, harò io abondanza di vino, ma mi farà di mestieri di frumento, o d'altra cosa. &amp; veggendo, che alcuno per il contrario, abondantissimo di frumento, sarà di vino bisognoso, per il mezo della commutatione, dando vino, et ricevendo frumento, viene, et egli, et io, a poter sostentar la vita; il che far senza questo non potevamo. Ma perché il più delle volte accadeva, che alcun bisognoso di vino (poniam caso) volendo con frumento commutare con colui, che di vino abondasse, &amp; non havendo quel medesimo di vino abondante di frumento mestieri, far per tal'impedimento commutation non potevano; fu necessario (come di sopra ho detto) quasi per securtà di tutto quel che facesse di bisogno, ordinar le monete, constituendo il pregio d'ogni cosa, et ordinando, che ciascheduno, che commutar volesse, non recusasse per prezzo d'alcuna cosa, di pigliar tai monete, le quali fossero quasi un fideiussore (per dir così) per tutte le necessità che venir potessero. Et quantunque fosse, &amp; sia in poter de gli huomini quando constituirono, o constituiscano le monete, in qual si voglia materia ordinarle; nondimeno convenientissima materia è stato sempre giudicato, che sia l'oro, il rame, &amp; l'argento, però che dovendo esser cotai monepiù durabili, che sia possibile, per il danno, che ne seguiria se tosto si corrompessero, et oltra questo dovendo esser rare, &amp; difficil di trovare, accioché con manco peso aggravino coloro che portar seco, per le sue bisogne, le debbano, che non farebbono se copiosamente si ritrovassero, come saria se fossero di legno, d'osso, o simil cosa, che ad ogni passo si truovi; fu giudicato, che ambedue queste conditioni, havesser questi metalli, che ho detto, &amp; massimamente l'oro, il qual rarissimo si ritruova, &amp; è durabilissimo, &amp; difficile a corrompersi in molto tempo. L'oro dunque, &amp; l'argento sono stati quella materia, che d'esser misura di tutte le cose ha meritato per molte età, &amp; merita tutto 'l giorno però che quantunque in diversi Regni, &amp; cittadi, diverse monete si stampano, nondimeno tal diversità più dall'impressione che dalla materia istessa n'accade, ancor che secondo la quantità del metallo, alcuna volta si variano le monete, racchiudendosi valor uguale, hor in peso maggiore, hor in  minore, secondo l'occasione, &amp; la larghezza del dominio di chi governa. Questo dico, perché quelle città, che han poco dominio, non possan molto nelle monete, dal valore, &amp; dal peso dell'altre città dipartirsi, però che se tollesser'alle monete la quantità, lasciando il valore, non essendo per questa causa in altro luogo accettate, salvo, che nel proprio dominio, saria di mestieri per l'angustia di tal dominio, che in darno si stampasser di giorno in giorno. è dunque in poter de' Prencipi de i governi, che secondo nuove leggi, constituischino le monete a voglia loro, sì come il nome Greco nomisma dimostra. Ma non per questo debbano in tal cosa discordar le Repub[liche] tra lor medesime, volendo che le monete dell'una, sien ricevute nell'altra; il che quando non accade, fa nascere occasione, che molti mercanti guadagnano in trasmutar le monete da luogo a luogo; come ne' nostri tempi in molti luoghi si vede fare. Tale adunque qual'io v'ho detto, fu la causa, &amp; prima origine di far trovar le monete, per il mezo delle quali potesser gli huomini misurando il valor delle cose, in ogni lor commutatione avvertire, che con equalità de' commutanti si faccino, senza che alcuno habbia acquistando, o perdendo più commodo, o manco commodo, che s'habbia l'altro. Onde tornando a proposito della Giustitia commutativa dico, (come è già detto) ch'ella è mediocrità, non tra due estremi vitij, come l'altre virtù già dette; ma tra 'l fare, o patir cosa ingiusta, però che colui diciamo, che in qualche commutation faccia cosa ingiustamente, il qual vuol sempre haver più del commodo, &amp; manco dell'incommodo, che non conviene. Et per il contrario colui pate cosa ingiusta, a cui ne vien manco di commodo, &amp; più dell'incommodo, che gli si debbi, tal che ciascheduna di queste operationi, ingiustitia si può chiamare; l'una consistendo nel ritener quel che non deesi, et l'altra nel dare altrui quel che di far non conviensi. Tra i quali estremi risiede la giustitia, per la quale l'huomo di quel che a sé conviene contentandosi quel, che si debba a gli altri, concede. Della qual giustitia coloro, che sono ornati, nelle commutationi, che fanno insieme, essendo veri giudici loro istessi, di altro giudice, che le lor commutationi agguagli, non han mestieri. Onde se in una Città ben guidata, fossero tutti gli huomini, della virtù di questa giustitia ripieni, indarno i giudici si ordinarebono, non essendo per altro i giudici instituti, se non per far che coloro che non fanno cose giuste spontaneamente, le faccino per timore, &amp; per forza; &amp; non le facendo in alcun modo, con degno castigo si riduchino le ingiuste operationi a quel mezo, &amp; a quella equalità di commutationi, che si ricerca per il mantenimento d'una Città, come è detto di sopra. Et il medesimo dir si può della giustitia distributiva, quanto all'essere ancor'ella in mezo, non di due estremi vitij, ma in mezo di far torto, &amp; patir torto, talché il giusto distributivo, habbia ad haver sempre l'occhio, che per le sue distributioni, alcun non sia che faccia torto, ricevendo più commodo, o manco incommodo, che non merita; o vero patir torto con ricever più incommodo, &amp; manco commodo, che i suoi meriti non siano degni. Et questo basti quanto a queste due giustitie, che distribuendosi, o commutandosi, sono in qual si voglia Città necessarie.</p></div2>

<div2><head>CAPITOLO VI</head>
<argument><p>Quai siano le leggi Civili, &amp; della division di quelle.</p></argument>
<p>HAVENDO noi di sopra nella diffinitione della giustitia, che osservativa delle leggi chiamamo, fatto mentione di quelle leggi, che in ogni ben guidata città, servar si debbano, &amp; essendo tai leggi di più maniere, sì come da diversi capi di cose giuste derivano, non sarà fuor di proposito, che alcune cose diciamo intorno alla divisione di cotai leggi Civili, &amp; conseguentemente delle cose giuste, che in esse comprendansi. Dico adunque che secondo Aristotele, in più parti si dividano le leggi Civili; per legge Civili intendendo egli tutte quelle, che in ogni ben constituita Città, si ritruovano, &amp; osservar debbansi. Dividansi adunque in leggi naturali, &amp; in leggi positive. Conciosia che di quelle leggi, che in ben'ordinata Città servar conviene, alcune non per volere, o non volere de gli huomini, ma per mero istinto di natura sono nelle menti de gli huomini impresse. Et tai leggi di due sorte si truovano; alcune che sono naturali all'huomo non come huomo, ma com'animale, &amp; per questo l'hanno communi con tutti gli altri animali, sì come è l'amor de' figliuoli, la generatione, &amp; education di quelli, la difensione dall'ingiurie, &amp; simili, che così sono in un cavallo, come in un'huomo, &amp; per tali poco si merita, o si demerita; non dependendo dal proprio voler de gli huomini, per esser la volontà nostra quella che i meriti nostri misura. Alcun'altre leggi naturali son nell'huomo, non come animale, ma come huomo, peroché naturalmente in tutti  gli huomini che stolti non siano (conciosia che gli stolti, domandare huomini non si debbano, mancando di quella parte, che l'huomo fa huomo,) in tutti dico, si truova un certo (per dir così) dettame della ragione, la quale al ben far n'invita, per essere in noi naturalmente posti alcuni principij prattici, che ad ogn'huomo, senza che gli impari, son noti, come sono: che Iddio debba esser riverito, che non si faccia ad altri quel, che in sé stesso non si desidera, &amp; che 'l padre, et la madre debbono esser da' figliuoli honorati, et i calamitosi, &amp; miseri sovvenuti, &amp; simili altri principij notissimi a tutti gli huomini, i quali parimente leggi naturali si domandano per non depender dall'ordine nostro. Conciosia che o constituischinle gli huomini, o non le constituischino, non per questo più, o manco sarà l'huomo per legge di natura, ad osservarle obligato. Questa adunque è la legge naturale, la quale l'huomo, o per esser animale, o per esser huomo, per ordine della natura istessa, &amp; non per constitution d'huomini, è tenuto di conservare. Questa legge naturale, che per instinto di natura è in tutti gli huomini, non come animali, ma come huomini, domandano i Iurisconsulti, legge delle genti, per esser commune a tutte le genti. Nondimeno con più ragione legge naturale dir si debba, perché non dalle genti, ma dalla natura istessa, o voglino le genti, o non voglino, è nella mente dell'huomo scolpita. Et questo basti quanto all'uno membro delle leggi Civili, overo leggi in ogni cittade osservate. L'altro membro poi, legge Positiva si può chiamare, peroché non dalla natura, ma da gli huomini, appropriandole ciascheduno alla propria Città loro, introdotte già furono, &amp; tutto 'l giorno secondo il bisogno s'instituiscano. Onde è da sapere, che se gli huomini, sì come gli altri animali, per mero instinto di natura operassero tutte quelle cose, che fanno, non sarieno state di mestieri le leggi Positive, anzi indarno si ordinarieno. Conciosia che sì come gli altri animali, ciascun secondo la proprietà sua, si governa, &amp; opera tutto 'l giorno, né per le leggi che se gli ponessero, altrimenti operarieno, come quelli che dalla natura guidati sono; così l'huomo ancora, se per mera natura si governasse, né altrimenti operar potesse, che le proprietà naturali che sono in lui, gli insegnassero, indarno sarien tutte le leggi, che da gli huomini si facessero, peroché operando egli secondo i principij che ho di sopra detto, che dal dettame della ragione, mostrati sono sempre; verrieno ad esser le operationi giustissime, &amp; naturali, &amp; punto d'altre leggi positive, mestieri non havrebbeno. Ma perché solo l'huomo tra tutti gli altri animali, è stato dotato della libertà del volere, la qual per chi ben l'opera stimar si debba dono eccellentissimo, &amp; degno; &amp; a chi mal se ne serve, si può in un certo modo disavantagio chiamare, di qui è, che cominciando gli huomini, poco dapoi, che nuovi per il Diluvio, erano al mondo, a nasconder l'uno all'altro la purità de' loro cuori, altro parlando, &amp; altro volendo; di maniera, che la favella, che per interprete della mente fu data loro, da essi al contrario per più ricoprirla, et farla altrui nascosta, &amp; dubiosa, era usata; &amp; poco dapoi aggiungendo a questo principio di male, lo ingiuriarsi l'un l'altro, non solo con ricoprir simulando, i concetti, ma ancora con le attioni istesse, hora percotendosi, hora ammazzandosi. &amp; di quel, che commune era stato loro dalla natura donato, maggior parte facendosi, che la parità non ne concedeva, fu finalmente forza per poter vivere, di restringer le leggi della natura, le quali a viver come si devria, bastantissime sarieno state; di maniera, che veggendo, che dalla malitia de gli huomini, (la quale è contra l'intento della natura, che ciascheduna cosa perfetta desidera) ogni giorno con nuove insidie, contra le leggi di quella, insurgevasi si risolverono quelli che miglior de gli altri, &amp; di più giuditio si ritrovavano, che fusse ben fatto, quasi in difension delle leggi della natura, quelle con alcuni freni, &amp; cautele, secondo che i vitij de gli huomini ogni dì n'insegnavano, restringere, &amp; emendare. L  onde per il mezo dell'arte Poetica, &amp; Oratoria, coloro che gli altri di giuditio &amp; buona mente avanzavano, l'altra turba dentro a nuove mura, in Città restringevano, &amp; quindi con le persuasioni Oratorie, ordinando, &amp; stabiliendo quel che volevano, finalmente fatti in parte securi, con minaccie, &amp; con freni, i loro sudditi costringevano, &amp; le leggi della natura, a i loro governi accomodando, alle leggi positive felice principio ne diero. Le quali ogni dì venivano moltiplicando, secondo che le sceleranze, &amp; i delitti de gli huomini, facevano altrui conoscere, che bisognasse, essendo che la malitia de gli huomini, per il discorso, che è lor proprio, così profunda si truova, che impossibil cosa è d'imaginare tante cautele, &amp; ripari contra le sceleranze loro, che per pochi anni, non che per sempre, bastevoli stimar si debbino, peroché fatta la nuova legge, subito lo ingegno humano truova malitia da farla vana, di maniera che tutto 'l giorno (come veggiamo) fa di mestieri, di accrescer questa legge positiva, con nuove leggi, &amp; nuovi instituti. Né è dubio alcuno, che 'l medesimo avverrebbe, doppo cento migliara d'anni, se tanto durasse il mondo, per esser molto più facile d'impedire il bene, che di farlo. In tal guisa dunque (come v'ho detto) fu truovata la legge Positiva, fondata sopra la legge naturale, così animale, come humana, ad imitatione della quale constituiscano i Legislatori le leggi loro, aggiungendo, limitando, &amp; emendando, secondo che l'occasion ne dimostra; come per essempio, per legge di natura, è obligato l'huomo ad honorare Iddio grandissimo; ma per legge positiva sarà obligato, che in tal'hora, &amp; in tal giorno determinato, lo debbi fare, e 'l simil dico d'ogni altra legge, talmente che ciascheduno precetto positivo, presuppone qualche precetto della natura, sì come per essempio, per legge di natura è invitato l'huomo ad honorare, &amp; soccorrere il padre, ma per legge positiva si determina quale honore si convenga di fargli. Conciosia che per la malitia dell'huomo, fu necessario por le leggi più determinate, &amp; più spetiali, che sia possibile, però che quanto più saranno universali, tanto più facilmente daranno occasione a i vitiosi di disprezzarle; sì come avverrebbe delle naturali, se dalle positive limitate, &amp; più al particolar ridotte non fossero. è adunque la legge positiva, secondo che suona il nome, quella che se gli huomini non la ponessero, quanto alla natura, nissun'obligo havrieno d'osservarla, ma subito che gli è posta, all'osservatione di quella, obligati restiamo. Et sì come diverse occasioni nascano dalla malitia de gli huomini in questa, &amp; in quella città, così ancora non una medesima positiva legge, constituisce molte volte l'una che l'altra, peroché diverse nature d'huomini, &amp; varij siti di regioni si ritruovano nelle parti della terra, secondo i rispetti de' Climati, &amp; l'usanze, che a sorte molte volte incominciano. Per concluder dunque le parti della divisione già fatta, dico che in ogni ben'amministrata Rep[ublica] si truovano di più sorti leggi, le quali tutte pigliando il nome dalle città dove s'osservano Civili si chiamano. Alcune di queste son naturali, queste son quelle che dalla natura l'huomo, o in quanto animale, o in quanto huomo, è obligato di fare; alcun'altre son poi positive, &amp; queste son quelle, che fondate sopra le naturali in qual si voglia Città particolarmente da i Legislatori di quelle si pongano, &amp; tutto 'l giorno secondo il bisogno si accrescono. E tai leggi positive di due sorti si truovano; alcune quanto all'honor di Dio constituite, fondate su le naturali, &amp; divine, &amp; altre intorno al sostentamento, &amp; alla salute della Città poste sono. Quelle prime ne i tempi nostri Canoniche si domandano, et queste altre Civili, pigliando il nome dal genere, come in molte altre  cose accascar suole. L  onde quanto alla cosa istessa non è differenza tra Arist[otele] &amp; i Iurisconsulti, ma solamente quanto a i nomi di dette leggi, sono diversi tra loro. Conciosia che Arist[otele] domanda leggi Civili quelle che nelle città servar si debbano, tra le quali non è dubio che non solo le positive, ma ancora le naturali si ritruovano, non essendo alcuna Città che d'osservarle non sia tenuta. I Iurisconsulti poi dando il nome del genere alla spetie, domandano leggi Civili, quella parte delle Positive, che non verso Iddio grandissimo, ma in rispetto della Città stessa, da gli huomini, &amp; non dalla natura, o da Dio, ordinate sono. Et oltra questo i Iurisconsulti domandano leggi delle genti, quelle leggi, che l'huomo come huomo dalla natura ha scolpiù te nell'animo, che continuamente lo invita a far bene, &amp; fuggire il male, con alcune communissime constitutioni, che pure il detto dettame della ragione seguano appresso, come a bastanza habbiamo detto di sopra.</p></div2>

<div2><head>CAPITOLO VII</head>
<argument><p>Qual conditione si ricerchi, all'operationi, a far che siano giuste. </p> </argument>

<p>QUANTUNQUE una istessa operatione molte volte possa giusta, o non giusta chiamarsi, nondimeno non sempre giusto, o non giusto si può domandar colui, che l'ha fatta. Conciosia che può far l'huomo una operatione giusta in più modi, o vero spontaneamente, et volendo, overo fuor del voler suo, come saria quando il giudice gli facesse restituire quel, che ingiustamente havesse occupato. Può ancora per ignoranza di alcuna di quelle circostanze, che alla virtù si ricercano, fare qualche operatione ingiusta, non conoscendo che cosa, o con chi, o quando, o in che maniera tal cosa operasse come per essempio saria quando alcuna cosa, o lasciata per testamento, o in qualunque altro modo tenesse, che sua non fusse, &amp; per sua di tenerla credesse. Overo credendosi di occidere alcuna fiera, uno huomo in quel cambio occidesse. E 'l simil dico di molt'altre maniere d'ignoranza, le quali non per colpa propria, ma per colpa estrinseca, n'occorrisseno per essere difficile in ogni caso spetiale, ciascheduna particolar circostanza avvertire. Della quale ignoranza, per haver trattato ne i precedenti libri pienamente, esponendo di quante sorti d'ignoranza si trovino, &amp; quali escusino l'errore, &amp; quai non lo escusino, non dirò altro al presente, solo affermando, che a volere che un'operatione giusta, sia ancor giustamente, et da huomo giusto operata, fa di mestieri, che egli conoscendo le dette circostanze, &amp; spontaneamente volendo, &amp; leggendo, operi in tal'attione, e 'l medesimo dico dell'operationi ingiuste, le quali quando fossero violentemente, o ignorantemente operate, non conoscendo alcune di quelle circostanze, che si ricercano, non diremo, che colui che l'opera, ingiusto chiamar si possa, peroché le attioni humane principalmente dal voler nostro misurar debbansi. Ben'è vero, che alcuna volta accader può, che alcun'operi alcuna cosa ingiustissima non volendo operar quella, ma un'altra manco ingiusta; e allora quantunque ingiusto, nondimeno non ingiustissimo chiamar si debba, come saria quando io volendo occidere alcun nemico, il padre proprio occidesse, nel qual caso homicida, &amp; non patricida chiamar mi debbo. Concluderemo adunque, che 'l giusto è colui, che non sol'opera giustamente, ma ancor non sforzato, &amp; conoscendo quelle circostanze che gli si debbano, &amp; oltra questo volendo, &amp; eleggiendo opera quel, che gli opera. E 'l simil dell'ingiusto affermar puossi; &amp; ha molta più dilettatione il giusto d'operar giustamente, che non ha l'ingiusto di operare ingiustamente, secondo Platone nel nono della Republica, la qual dilettatione è tanto maggiore in quel che in questo, quanto è la distanza di 729 a uno.</p></div2>

<div2><head>CAPITOLO VIII</head>
<argument><p>Dell'Equità</p></argument>

<p>PRIMA che a questa materia della giustitia si ponga fine, non voglio lasciare indietro, che sotto le leggi della natura, over sotto il giusto di quella, si contiene una nobilissima virtù, la quale è parte della giustitia, &amp; è chiamata equità, o vogliam dire ragionevolezza; per  la qual coloro, che ragionevol chiamar si possano, reggano, &amp; dirizzano le leggi positive, in quelle parti, che per qualche causa mancassero. Onde è da sapere, che per esser le humane operationi, particolari, &amp; conseguentemente in infiniti modi incerte, instabili, fallibili, &amp; variabili, impossibil cosa è, che i Legislatori, i quali per regolar cotali operationi, le lor leggi constituiscano, impossibil è dico, che così certa, &amp; infallibil regola truovino mai, la quale alle cose variabili adattar sempre si possa, però che (come dice Arist[otele]) le cose indeterminata non possano haver regola, se non parimente indeterminate. Dovendo dunque un Legislatore, per dar freno a qualche vitio, ordinare una legge, &amp; havendo egli ad haver riguardo non alle operationi passate, che irremediabili sono, ma a quelle, che venir debbano, per essergli occulte, &amp; ignote, è cosa impossibile, che sia così prudente, &amp; providente che consideri tutte le particolarità, che intorno a tal vitio potranno accascare. L  onde veggendo egli di non poter dar perfettissima regola, &amp; certissimo freno a tal vitio, in quel miglior modo, che può fare, doppo ogni consideratione, che possibil gli sia, finalmente produce la legge, la quale, quantunque egli si sforzi d'ascoltarla al particolare, nondimeno è forza, ch'ella universale si rimanga. Di qui nasce, che dovendo coloro, che succedano, occorrendo qualche caso particolare, servirsi di quella legge, se truovano il caso similissimo a quello, che dal Legislator fu previsto, con agevolezza con detta legge a tal caso dan regola; ma se 'l caso sarà diverso da quelli, che nella mente del Legislatore fur previsti, è forza applicando l'universale al particolare, d'interpretar da quella legge la mente del Legislatore, &amp; qui cominciano a nascer le confusioni. Et oltra questo alcuna volta, quantunque le parole della legge espressamente un caso occorso determinino, nondimeno, per esser diversa la causa donde è nato tal caso, da quella, donde intendeva il Legislatore, che un simil caso dovesse nascere, è forza che le parole di tal legge habbino bisogno d'interpretatione, et d'aggiunta; come per essempio, la legge dirà, che ciaschedun debbi rendere i depositi, a voglia di chi depone, &amp; occorrendo, che alcuno stolto, &amp; dall'ira accecato, domandi la spada da chi in deposito l'haveva havuta, se negata gli sia, per le parole della legge gli è fatto torto, &amp; nondimeno per la interpretation della mente del Legislatore, diventa giusto, che tal deposito si dinieghi, la qual mente del Legislatore, ha da esser sempre il berzaglio de gli occhi de' Giudici, &amp; interpreti delle leggi. Conciosia che si ha sempre da presupporre, che 'l Legislatore intenda il bene communemente di tutta la Città sua,  &amp; conseguentemente bisogna nel già posto caso, tal legge interpretare, che si habbia da intendere ogni volta, che per rendere il deposito non ne venisse error manifesto, come accaderia per dare la spada in mano di chi furioso già fosse. Essendo dunque verissimo, che per esser la legge universalmente posta, &amp; per esser facil cosa, che in molti casi particolari non previsti dal Legislatore, emendar si debbi in detti casi; il che egli ancor farebbe se vivo tornar potesse, è necessario che si dia una virtù, per la quale, questo si possa fare, &amp; questa la Equità si domanda, la qual'è posta in mezo tra le parole della legge positiva, &amp; tra la mente di colui, che la pose per la qual virtù coloro che la posseggano, debbano sempre havere l'occhio al commun bene, sì come il Legislatore vi havea parimente, la mente del quale, essi rappresentano interpretandola. Et è molto più necessaria questa virtù ne gli errori personali, che ne gli esterni. Personali chiamo quelli, che in danno della persona tornano, &amp; esterni quegli altri che intorno a i beni esterni consistano. Dico dunque che intorno a i personali debba trovarsi sempre questa equità, considerandosi la mente di chi pose la legge, &amp; più tosto declinando più alla pietà, che alla rigidezza. Conciosia che le pene non sono principalmente intente dal Legislatore, ma  sono trovate come rimedio, &amp; medicina de gli errori. Onde sì come il medico non porge all'infermo tutte quelle medicine che potria, ma sol quante pensa, che sian bastanti, così ancora l'huomo ragionevole, et d'equità dotato, quella sol pena porger debba al peccante, che a curarlo, &amp; sanarlo, bastante esser possa. è adunque (per concludere) l'Equità, una virtù parte della giustitia, per la quale si debba considerare, interpretare, &amp; moderar le leggi positive, secondo che quelle, essendo poste rispetto a quel, che per il più dovrebbe accascare, nondimeno in qualche spetial caso, osservar non si debbano, come le parole ne mostrano; ma emendare, moderare, &amp; regolare la rigidezza di quelle, secondo alcune circostanze, che di rado n'accascano; le quali il Legislator non poté provedere a bastanza. Et perché meglio ancor questa cosa s'intenda, dico, che di due sorti si truovan le propositioni, che nelle leggi contengansi, o scritte espressamente, overo sopra intese da quel, che n'è scritto. Scritte sono, come per essempio saria, che i depositi quando da chi dipone sono richiesti, si debbino rendere. Sopra intese sono poi quell'altre, come sarebbe in questa legge, che dice, che i depositi si debbino rendere, appresso della qual si debba sopra intender quest'altra propositione, che si debbino rendere quando non ne torni danno, o publico, o di colui che 'l deposito ridomanda. Et in questo sono differenti queste propositioni, che le scritte non sono sempre universalmente vere; ma in qualche caso, (come ho detto) bisogna, che si corregghino. Ma le propositioni, che si sopra intendano, &amp; s'aggiungano, considerandosi in esse la mente de' Legislatori, sempre son vere, né emendar mai si debbano. Per la qual cosa l'equità non ha da regolar le propositioni sopra intese, &amp; aggiunte, ma quelle solamente che scritte sono. Se questa equità poi debba correggere alcuna legge naturale, non voglio disputare al presente, quantunque io giudichi, che alcuna di dette leggi, corregger soglia; sì come son quelle cose, che la natura ordina non come assolutamente prohibite, &amp; in modo di precetti; ma come per utilità nostra da lei permesse, come per essempio la natura ha permesso, che i beni della terra, siano communi, il che se gli huomini vivessero secondo le leggi della natura, utilissimo saria loro. Ma perché la malitia, gli fa in molte cose avversarij della natura, sommergendogli in molti vitij, et violentie, che tutto 'l giorno nuovamente ritruovano, per questo fu conosciuto, che più util  ne veniva, over manco danno, per dividere i detti beni, &amp; far questo mio, &amp; quel tuo, che da lasciarli communi, non faceva. Onde in tai cose conciede, che per l'equità si corregga la legge permissiva della natura. Ma quelle leggi, che prohibitive ci ha date, non è ben fatto, che correggiamo. Ma troppo in tal maniera mi vo' dilungando; onde per appressarmi al fine, dico, che di questa equità si doverian vestire, questi, che Iurisconsulti domandansi, la cui profession se fusse fatta come si debba, come potissima parte della Filosofia Morale, oltra modo saria lodevole; conciosia che honoratissima vita si possa dir quella di coloro, che fatti interpreti della mente di Dio, della Natura, &amp; de i Legislatori, quella accommodano a i casi particolari, che tutto 'l giorno in diverse maniere n'accascano, fan mantenere, &amp; conservare nelle Città, quella commune utilità, che i constitutori delle leggi, considerarono, dalla qual utilità come da radice vien sorgendo la felicità de gli huomini, che nell'operar secondo la virtù sol consiste. è ben vero che questa nobilissima facultà legale, e degnissima parte della moral Filosofia, da molti, che più al proprio interesso, che al commun bene, &amp; alla manifestation del gusto, hanno inteso, è stata con mille sofistiche conditioni, con mille più sottili, che vere cautele, offuscata, et in un certo modo fatta confusa, dove che tutto l'opposto doverian fare, dichiarando, &amp; facendo palese, &amp; ogni troppa sottigliezza stirpando, per fin che bianchissima, nettissima, &amp; purissima, si vedesse la faccia della Vergine giustissima Astrea, la qual'è quella, che 'l mondo reggere &amp; governar doverebbe, conosciuta da tutti, &amp; amata, et reverita per ogni parte. La qual giustitia da tante carte, che già molti anni da infiniti dottor Legisti, si son vergate, et si vergan tutto 'l giorno, è stata ricoperta, &amp; nascosta; né spero io, che si rivegga mai, per fin che coloro, che per grandezza d'Imperio lo possin fare, non torran via tanti scrittori, che vanno in maniera moltiplicando, che tosto verrà tempo, che impossibil sarà più, che 'l verisimil, non che 'l vero istesso trovar si possa. La purità dunque delle leggi secondo che da i Legislatori fur prodotte, cercar si debba, &amp; ciaschedun Iurisconsulto, quelle secondo il suo giuditio interpretando, la mente de' Legislatori palesando, debba affaticarsi la notte, e 'l giorno. Il qual modo d'interpretare non può da alcun Iurisconsulto havere hormai più principio, se chi può dominando no 'l consente; conciosia che fa mestieri, o che tutti i Iurisconsulti a tal cosa s'accordino, (et questo senza chi può, no 'l può fare,) overo ciaschedun di essi, bisogna che per le pedate de gli altri camini, come per più ragion mostrar vi potrei. Ma quantunque si truovi hoggi questa gran copia di scrittori, nondimeno coloro, che vorranno il vero sol ritruovare, &amp; il vero consigliare, &amp; secondo il vero interpretare, gran lode, &amp; infinito  honore meritaran di ricevere; tra i quali per commun consenso, si giudica che ne i tempi nostri si truovi l'Eccellentissimo, et veramente Illustre M[esser] Marian Sozzini, Iurisconsulto integerrimo, et ragionevolissimo; delle lodi del quale, non è mio proponimento in questo luogo di ragionare.</p></div2>

<div2><head>CAPITOLO IX</head>
<argument><p>Del modo di studiar in Leggi.</p></argument>
<p>HAVETE in fin qui (Alessandro amatissimo) ampiamente inteso, tutto quel che m'occorreva di dirvi intorno alla giustitia, &amp; alle Leggi ministre di quella, affermandovi esser virtù preclarissima, &amp; degnissima; restaria quanto a questo di dirvi, com'io non giudico fuor di proposito, che nella facultà delle leggi vi essercitiate, non per procurare, defendere, avvocare, interpretare, &amp; simili, ma solamente accioché sapendo voi quai precetti, &amp;  quai constitutioni si debbino osservare nella Città vostra potiate saper osservarle, et viver secondo quelle. A che fare non vi bisogna spender molti anni, dietro a Bartoli, o Baldi, ma solamente con vero zelo di voler conoscere la de i Legislatori, voglio io, che nell'elegantissime Pandette di tutto 'l corpo civile, o ver la maggior parte, senza più specular la particolarità de i casi, che accascar possino, vi essercitiate. Conciosia che non havendovi a servire, per altra causa, di tal facultà, se non per ornamento, &amp; per saper come vivere debbiate, et da che guardar vi convenga, di soverchio vi sia bastante conoscere la mente de i Legislatori in universale, senza che altrimenti a mille possibilità l'accommodiate. Molte altre cose vi direi intorno a questo, s'io non sperasse, che a i tempi vostri, si habbia di  gran lungi da trovare vivo il molto Eccellentissimo M[esser] Giovanbattista Piccolomini, il quale, &amp; per essermi fratello, et per conoscere egli quanto io desideri di giovarvi, so certo che non mancarà d'avvertirvi intorno a questo di quanto farà di mestieri per utile vostro. Il che egli molto meglio potrà fare, ch'io non potrei, &amp; per esser questa sua professione, &amp; per conoscere io (sentendolo più volte qua in Padova ragionar di tai cose) che molto si conforma, in queste cose, che ho dette, co 'l mio giuditio. A lui dunque rimettendomi, in tal proposito farò fine.</p></div2>

<div2><head>CAPITOLO X</head>
<argument><p>De i cinque habiti, over virtù intellettuali.</p></argument>
<p>OLTRA le undeci virtù già dette, resta l'ultima che Prudentia si chiama; la qual quantunque in un certo modo moral dir si possa, nondimeno intellettual virtù stimar la debbiamo. Per intelligentia della quale, d'alcune cose fa di mestieri, di ricordarsì, che fin nel primo libro habbiam dette. Dove parlando delle parti dell'anima quella in parte rationale, &amp; irrational dividemo, &amp; lasciando la irrationale, la rational di nuovo in due si divise: in parte rational per essentia, &amp; in parte rational per participatione, cioè, che quantunque quanto a sé irrational sia, nondimeno è atta alla ragion d'obedire; et questo è l'istesso appetito, in cui le dieci virtù prime habbiam poste. La giustitia poi nell'appetito intellettivo habbiam concluso, che si ritruovi. Ma perché nel diffinir ciascheduna virtù, si è sempre detto, che consistano nel mezo di due estremi, il qual mezo secondo la ragion trovar si debba, è necessario, che di questa ragion ragioniamo, la qual se palese noi non facessemo, in darno si sarebbe detto, che le virtù consistano in quel mezo, che dalla ragione insegnato esser debba; percioché saria, come se un medico dicesse, che fa di bisogno per la sanità d'un'infermo, che si riduca a quella temperanza de gli humori, in che consiste la sanità, &amp; non insegnasse come a tal temperatura venir possa. Per far manifesta adunque questa ragione, dobbiam sapere, che la potenza vera rationale dell'anima nostra, in due parti si divide, che due intelletti, l'uno speculativo, &amp; l'altro pratico si domandano; i quali in questo convengano, che ciaschedun la verità delle cose, considera, ma differiscono poi, perché lo speculativo nella verità stessa, che truova, si ferma, &amp; si posa, dove che 'l prattico trovato 'l vero non in quello s'acqueta, anzi all'operationi humane l'accommoda. Conciosia che ne i discorsi, che dallo speculativo derivano, ciascheduna propositione universalmente si prende, consistendo egli intorno alle cose necessarie, che solo in questo mondo inferiore negli universali si ritruovano; dove che per il prattico doppo la prima propositione universale, sempre la particolar s'ha da prendere, peroché di cose particolari vuol concludere, che sono l'operationi nostre; le quali per tal discorso conoscendosi buone, la volontà nostra subito rivolgendosi loro, quelle appetisce, &amp; poi che consultando, &amp; eleggendo con che mezi conseguir le possiamo, habbiam fatto giuditio di quel che far debbiamo, finalmente a tali operationi ci moviamo. Conciosia che prima per il discorso prattico, fa di mestieri che si conosca una cosa per buona, &amp; quindi la volontà come fine desiderandola, per il mezo della consultatione, &amp; dell'elettione di quelle cose, c'hanno da esser via, &amp; mezo per ottener cotal fine, giudichiamo come venir vi si possa, &amp; subito fatto questo ad eseguir tal giuditio, n'andiamo. Et in questa guisa tutte le operationi che a caso, o forzate, o subite, o per ignoranza non sieno, operiamo. Tornando dunque a proposito, dico che ciascheduno di questi intelletti, si ha da far perfetto per diversi habiti intellettuali, proportionati al lor fine; tal che gli habiti dello speculativo hanno da consistere nella sola comprensione del vero delle cose, o naturali, o divine; dove che gli habiti del prattico hanno da esser applicati a quelle operationi, che come huomini operar ne debbiamo. Sì come adunque di due maniere diverse tra loro, si truovano le cose, overo necessarie, &amp; perpetue, o veramente contingenti,  che possano essere, &amp; non essere; così ancora in diverse potentie intellettive, truovar si debbino, &amp; diversi parimente, conviene, che siano gli habiti, che intorno al conoscimento del vero di dette cose, le dette potenze perfette ne rendino. De i quali habiti quelli che intorno alle cose necessarie consistano, nello speculativo intelletto hanno luogo, dove che quegli altri, che delle contingenti cose, che non essere, &amp; esser possano, considerar debbano, nel prattico intelletto collocar si conviene. Ma è da sapere, che quelle cose necessarie, il vero delle quali allo speculativo intelletto appartiensi, di tre maniere esser possano, peroché alcune sono tali, che per conoscerle fa di bisogno, che per le sue cause, &amp; principij, si concludino, &amp; si demostrino. Alcune altre son poi, che per esser esse questi stessi principij, donde il saper delle conclusioni primamente depende (conciosia che nelle cause, &amp; principij del conoscimento, in infinito proceder non puossi) non possano per altro discorso, che da altri principij dependa, conoscersi, ma per sola induttione manifesti si rendano. Alcune altre finalmente sono, che quantunque per discorso intendere in un certo modo si possino, nondimeno esse non hanno causa produttiva, dalla quale in essere derivino; &amp; queste sono le  sustanze angeliche, &amp; per dir meglio esso Iddio; il quale essendo principio, &amp; fin d'ogni cosa, da niun'altra prima causa depender puote. Le sustanze angeliche poi, quantunque da Dio grandissimo come causa finale, &amp; efficiente dependino, nondimeno disobligate da gli oblighi della natura, quanto alle cose naturali, &amp; esse principij, &amp; non principiate chiamar si debbano. Essendo dunque di tre maniere (come v'ho detto) tutte le cose necessarie, parimente a tre diversi habiti s'appartengano. I quali habiti, nello speculativo intelletto, che solo le cose necessarie considera, si ritruovano. Et queste sono, la scienza rispetto alle conclusioni necessarie, che da i lor principij conoscansi. La intelligenza, overo intelletto, rispetto a i primi principij delle conclusioni necessarie; &amp; finalmente la sapienza, che fuor della natura passando, le sostanze angeliche, &amp; principalmente esso Iddio, contempla, et considera. Quanto alle cose contingenti poi che non essere, &amp; esser ponno, come sono l'humane operationi, sì come in due maniere truovar si possano, così ancora duo habiti dell'intelletto prattico ne derivano. Conciosia che se queste operationi saran tali, che in facimento più che in attione consistino; come quelle, ch'intorno a qualche materia estrinseca, come suo fine si ritruovano, ne nascerà quell'habito prattico, che arte si chiama. Ma se l'humane operationi saranno tali, che in attione, &amp; non in facimento consistendo, né trovandosi intorno a materia estrinseca, per mera perfettione di chi opera, produransi; né causaranno un'altro habito prattico, che prudenza domandar debbasi. Cinque son dunque (com'havete inteso) gli habiti intellettuali, scienza, intelligenza, sapienza, arte, et prudenza, i tre primi per far perfetto l'intelletto speculativo, &amp; gli altri due per la perfettion del prattico, come meglio conosceremo, spetialmente di ciaschedun d'essi trattando, &amp; prima della scienza.</p></div2>

<div2><head>CAPITOLO XI</head>
<argument><p>Della scienza &amp; de gli studij delle scienze naturali. Et del modo di studiar Platone.</p></argument>
<p>LA scienza (come ho detto di sopra) è un habito dell'intelletto speculativo, secondo il quale demostrativamente conosce il vero delle cose, per le loro vere cause, &amp; principi infallibili, tal che intorno a cose eterne, &amp; necessarie consiste un tal'habito, e sì come queste tai cose, che principiate siano, &amp; non principij, o vero cause, di due maniere si truovano, cioè matematiche, &amp; naturali, così ancora le scienze, o sono naturali, o matematiche; della divisione, delle quali, a bastanza (Alessandro amatissimo) ne i precedenti libri ho trattato, quando quegli anni v'instituivo, ne' quali giudicano, che nelle Matematiche scienze vi essercitasse. Delle naturali restarebbe hora il parlare, mostrandovi le parti di quelle, &amp; quali anni destinar lor dovesse. Ma perché (come più volte vi ho detto) il mio principale intendimento in questi libri, è d'instituir la vita vostra, quanto a i buoni costumi, &amp; a gli habiti delle virtù Morali, per i quali operando possiate acquistar quella felicità civile, che in questa vita ottener si puote, la qual felicità habbia parimente da esser mezo, per farvi acquistare ancora quella maggior beatitudine, che in altra più lieta città vi si deve; ne segue che la mia intentione parimente sia, dattorno all'attioni humane procedenti dalle virtù; di maniera, che se alcuna cosa ho detta delle scienze Matematiche, &amp; rationali, l'ho fatto per trascorso, &amp; con brevità, rimettendomi ad altro tempo a trattarvi di quelle, e 'l simil dico al presente delle naturali scienze, et divine, le quali in trascorso trapassando, a quel, che più al proposito mio s'appartiene, cerco di pervenire. Dico adunque così in trascorso, che le scienze naturali, secondo le cose della natura dividansi; le cui parti, senza havere a cercare in diversi scrittori, chi le insegni, il divino Aristotele, con ordinatissima divisione de' libri, ampiamente abbracciando ne fa palesi. I quali libri d'Aristotele co i suoi honoratissimi interpreti, a bastanza scientissimo vi renderanno, se voi non con quella guisa che molti fanno, gli studiarete; i quali per venir tosto alla prattica della medicina, tirati dall'avaritia, alcuni pochi luoghi, non integri, ma troncati, di esso Aristotele, grossamente veggendo, non prima gli hanno odorati, che fatta pace con esso, mai più lo tornano a rivedere. Ond'io tutto 'l contrario voglio, che voi facciate, veggendo due, et tre volte tutto Aristotele dal principio al fine, con gli espositori, che più degni, dalle ruine di Grecia, &amp; d'Italia, ne sono restati; come sarieno Alessandro, Temistio, Filipono, Ammonio, Simplicio, Olimpiodoro, &amp; Averroe, &amp; se alcuni scritti si truovassero di Plutarco, Eudemo, Siriano, o simili; né curandovi d'altro. I quali Espositori, se latini tutti venissero, (come spero) poco più della lingua Greca bisogno havremo, &amp; massimamente se si traducessero con quella fedeltà, et dottrina, che pochi dì sono vidi tradotte le quistioni naturali di Alessandro, dal molto Eccellentiss[imo] Signor M[esser] Giovanbattista Bagolini Gentil'huomo Veronese, letteratissimo, &amp; mio amicissimo; la qual traduttione per parermi molto degna di esser veduta, lo pregai, che volesse lasciarla venire in luce, &amp; spero che lo farà, da che non solo si trarrà giovamento della traduttione, ma ancora dell'emendatione d'infiniti luoghi, i quali erano in intelligibili, nella cui emendatione, &amp; traduttione, è stato uopo non d'essere introdotto in una parte della filosofia, come nelle commentationi di un libro avviene, ma in tutto 'l corpo di quella introduttissimo quale era lui. Di questi libri dunque che ho detto, &amp; non di più, siate in tali scienze amatore, peroché (come altre volte v'ho detto) non la copia de' libri, ma la diligenza di studiargli, &amp; ristudiargli, è quella, che fa l'huomo dotto. Né sia chi si maravigli, che io in tal cosa non faccia mentione di Platone, il qual nel Teatete, nel Timeo, nel Fedone, &amp; in altri luoghi dottamente nelle scienze, dell'anima, del mondo, &amp; altre cose della natura ragiona. Però che questo fo io, non per escludere Platone, ma per  la difficultà del suo procedere; il quale a coloro solamente si può far palese, i quali non siano nuovi in filosofia. Onde giudico io, che diligentemente prima si habbia veduto tutto 'l corso d'Aristotele, una volta, &amp; due, il qual per il maraviglioso ordine d'insegnare, più facile strada mostra a chi voglia filosofo diventare; &amp; dapoi questo stimo benissimo fatto che s'apprendi la dottrina di Platone; la qual quantunque in alcune cose a quelle d'Aristotele s'opponga, nondimeno nella maggior parte è conforme, senza che dalla dottrina di Platone, per essere in un certo modo di più religione, &amp; moralità ricoperta, maravigliosissimo guadagno, per la felice vita si può cavare. Ben è vero, che gran patienza, giuditio, &amp; fatica fa di mestieri per raccorre insieme le cose, che Platone insegna in diversi luoghi disseminate; le quali per le longhe digressioni, &amp; interpositioni, et induttioni, che vi sono, son poco agevoli a riconoscere, &amp; porre insieme; ma poste che sono, utilissima dottrina ne danno all'huomo come meglio vi ho detto di sopra trattando della Retorica, dove minutamente v'insegnai la maniera di studiar Platone, la qual non molto essendo palese fa, che spesso si sente parlare di Platone ad alcuni, che né essi, né chi gli ode, può mai distinguere quel che si dicano. Per interpreti della mente di Platone, oltra Iablico, &amp; Plotino, Proclo nella Rep[ublica] et nel Timeo, divinissimo si de' stimare. Tale dunque qual v'ho detto giudico che doppo gli studij morali, sia quello studio a cui, in una parte del giorno con tutto l'animo vi applichiate; dico in una parte del giorno, peroché l'altra parte non dovete lasciar mai fin che viviate, senza o operar virtuosamente occorrendo, e almeno col pensiero, &amp; con lo studio a tali operationi prepararvi. L  onde a queste scienze naturali, non determino anni particolari della vita vostra; ma solo dico, che doppo le scientie morali, alle naturali vi applichiate, &amp; massimamente perché dal conoscer le cause delle cose della natura, tuttavia si confermarà più in voi l'amor delle virtù, come ben dice Averroe, &amp; Simplicio nel proemio della fisica. &amp; tanto basti della scienza.</p></div2>

<div2><head>CAPITOLO XII</head>
<argument><p>Dell'intelligenza, overo intelletto.</p></argument>
<p>QUESTO habito dell'intelligenza, il quale ancora intelletto si chiama, quantunque come la scienza, intorno alle cose necessarie, &amp; eterne consista, nondimeno in questo è differente da quella, che dove la scienza considera le conclusioni demostrate, &amp; provate dalle sue cause, &amp; suoi principij, la intelligenza non cotai conclusioni demostrabili, mai primi principij di quelle contempla, peroché dovete sapere, che accioché i principij non vadino in infinito bisogna quando si cercano le cause d'una cosa, che finalmente di causa in causa si venga ad alcune propositioni, che non hanno altri principij, donde dimostrar si possino, ma per sé stessi, conosciuti sono da ciascuno per mera induttione causata dal senso, come saria, che ciascheduna cosa bisognosa, che o sia, o non sia, il qual principio a tutti è notissimo, &amp; simili altri. Ora intorno a cotai principij, si ritruova questo habito intellettuale speculativo, che intelligenza si chiama; il quale habito non per dottrina come le scienze, ma per lume dell'intelletto agente, quasi con la natura s'acquista.</p></div2>

<div2><head>CAPITOLO XIII</head>
<argument><p>Della Sapienza.</p></argument>
<p>IL Terzo habito intellettivo, che sapienza domanda Aristotele, di tutti gli altri, è più nobile, peroché non le cose della natura, o le prime propositioni, che son principij di quelle, ma le prime cause sopra la natura eccellenti considera; &amp; principalmente esso Iddio grandissimo, prima causa finale, formale, &amp; effettiva di tutte le cose così naturali, come sopra naturali salvo che di sé stesso. Questa prima causa adunque insieme con l'altre sostanze angeliche cause delle cose della natura, contempla il Sapiente, la qual contemplatione se intuitivamente, &amp; senza discorso nato dal senso, possa haver l'huomo in questa vita caduca, non voglio io disputare, &amp; massimamente, perché nel primo libro a bastanza, &amp; secondo Platone, &amp; secondo Aristotele ne ragionai. Basta che per cosa certa si dee tenere che nell'altra felice Padria intuitivamente insieme con l'anime angeliche, quelle cose così nobili, &amp; così alte conosceremo; le quali in questa vita, se ben non così perfettamente, almeno con quella breve dottrina che se ne può havere, fanno molto nobile, &amp; perfetto l'intelletto dell'huomo, di tal sapienza ripieno. Nella qual sapienza, giudico che doppo le scienze naturali, arditamente v'essercitate, leggendo, &amp; rilegendo prima Arist[otele] &amp; poi Platone. E se ben'Aristotele brevemente n'ha trattato, nondimeno quel poco, che scritto n'ha, divinissimamente l'ha fatto. Voi dunque la sua nobilissima Metafisica, con la interpretatione d'Alessandro (o vero di Michele Efesio) di Olimpiodoro, &amp; di Averroe, vedrete, &amp; quindi al divin Platone nel Teagete, Parmenide, Filebo, &amp; Sofista, &amp; in altri Dialoghi vi applicarete, secondo l'ordine dello Studio, che di sopra vi ho detto. Et a questo non determino anni particolari; solo avvertendovi che doppo le scienze naturali, seguir queste dovete, non lasciandole poscia mai, avvertendo sempre in qual si voglia età di non lasciare gli studij morali; &amp; sopra tutto l'istesso operar virtuosamente, secondo ogni occasione, che vi occorre.</p></div2>

<div2><head>CAPITOLO XIV</head>
<argument><p>Dell'arte.</p></argument>
<p>INTORNO alle cose necessarie, et eterne consistano questi tre habiti speculativi, che ne i precedenti capi habbiam detti. Intorno poi alle cose contingenti, che esser ponno, &amp; non essere, come sono l'operationi humane, due altri habiti dell'intelletto prattico si producano, che sono l'arte, et la prudenza. Conciosia che in due maniere si pon considerare l'operationi dell'huomo; o attive, o fattive. Fattive si domandano quelle, che quantunque si sottoponghino alla regola della ragione, nondimeno per propria perfettion dell'operante si fanno, ma per la perfettion di qualche cosa estrinseca, che operata rimanga; dove, che l'operationi attive si chiamano quelle, che regolate dalla ragione, &amp; prodotte con elettione, per sola perfettione dell'operante si fanno. Rispetto dunque all'operationi fattive, l'arte è quella, che l'intelletto prattico fa perfetto. La qual'arte non è altro, che una retta, &amp; regolata ragione, intorno alle cose fattibili. Et in molte parti si divide, secondo che di diversi artefici ha di bisogno una Città, per il sostentamento, &amp; salute dell'esser suo. Delle quali arti non intendo di ragionare, per non convenirsi ad huomo nobile, in quelle di essercitarsi.</p></div2>

<div2><head>CAPITOLO XV</head>
<argument><p>Della Prudenza.</p></argument>
<p>RESTA che della Prudenza trattiamo; la quale più degli altri quattro habiti al nostro proponimento delle virtù morali appartiene. Dico adunque, che la Prudenza, rispetto a quelle operationi humane si ritruova, che da elettione prodotte, per mera perfettion dell'operante si fanno. Onde da Aristotele è diffinita, che sia come retta, &amp; regolata ragione, delle cose non fatibili, ma agibili; cioè, che nella perfettion dell'operante rimangano. Per la qual cosa, l'ufficio del prudente, è di saper ben consultare, &amp; eleggere tutte quelle cose, che son ragionevoli, &amp; utili a ben vivere, &amp; alla felice vita dell'huomo, regolando in ciascheduna virtù le operationi, che virtuose chiamar si debbano, &amp; determinando il mezo de gli affetti, intorno a i quali le virtù si ritruovino, di maniera, che coloro prudenti saranno, che consultandosi sapran conoscer quelle cose, che a sé stessi, &amp; alle famiglie loro, &amp; finalmente alla lor Repub[lica], buone veramente stimar potransi. L  onde la Prudenza virtù dir si puote, dove che all'arte, tal nome si conviene; conciosia che un'artefice, se dotto nell'arte sua si ritruova, quantunque facesse alcuna opera non perfetta non per ignoranza, ma perché così gli piacesse di fare, non per questo manco dotto artefice dir potrebbesi, dove, che 'l prudente per il contrario, se volendo facesse qualche opera imprudentemente, non più prudente domandarebbesi. Tal'è dunque la Prudenza qual'io vi dico, alla qual si ricerca, che tre parti, quasi come tre ministre, siano sempre appresso, che sono la buona consultatione, il buon giuditio, &amp; finalmente la buona sentenza, secondo la qual per modo quasi di precettione, la operation si produca. Conciosia che sì come nelle scienze speculative, nelle quali attion non si truova, due soli negotij si ricercano; l'uno è l'investigare, &amp; cercar le cause, l'altro è poi trovandole il giudicarle; così nella Prudenza per esser d'attion bisognosa non sol de' due negotij detti, ma ancora del terzo ha mestieri, però  che non solamente basta per il mezo della buona consultatione di cercare come ad alcun fin si pervenga, &amp; oltra questo, di giudicare tutto quel, che cercando si truova; il che al buon giuditio conviensi; ma ancora è necessario non fermarsi in tal giuditio, come nelle scienze speculative avviene; ma più oltre all'operationi stesse procedendo, doppo ben prodotta sentenza, all'operare istesso venire. A voler dunque, che prudentemente operiamo, fa di mestieri primamente, che la buona consultatione non ci manchi, la qual non è altro se non una drittezza del consiglio, rispetto a buon fine, &amp; per mezi, che buoni siano, però che se 'l fine fosse buono, &amp; i mezi di pervenirvi non fosser buoni non si potria tal consultation lodevol chiamare; &amp; se ancora il fin fosse reo, quantunque i mezi fosser buoni, la consultation non buona sarebbe, come per essempio, s'io per fare un'operation temperata, nel consigliarmi com'havessi da poterla fare, trovasse mezi, che guidare a quella non mi potessero; tal consultation biasmevol si potria dire, &amp; se ancora, mezi virtuosi cercasse, per poter venire ad un'operation vitiosa, non lodevol tal consiglio chiamar si potrebbe. Vuol dunque esser la buona consultatione rispetto a buon fine, &amp; per buoni mezi, lungamente, &amp; non in un subito considerata; dico lungamente secondo che l'occasione lo ricerchi; conciosia che le consultationi subite, repentine, &amp; non ben pesate, il più  delle volte imperfette rimangono. Oltra la consultatione, si ricerca (com'ho detto) un buon giuditio, il qual consiste nel giudicar rettamente quelle cose, che per il consiglio si truovano. Onde coloro domandar si sogliano persone giuditiose, et solerti, che ne i discorsì, che fanno consigliandosi d'alcune cose, san ben distinguer quai cose di quelle, che cercano gli vengamo innanzi, siano più atte a far loro ottenere il fine per il qual si consigliano. Appresso a questo buon giuditio si ricerca ultimamente (come v'ho detto) congiunta con la prudenza quella parte, che Arist[otele] domanda buona sentenza, la qual potremo noi domandar integrità d'animo, quantunque questo vocabulo, non sia in tutto un medesimo con quel d'Aristotele; ma basti, che per questa lodevol parte possano gli huomini, quando per la consultatione, &amp; per il buon giuditio han giudicato alcune cose esser buoni mezi, per qualche fine, &amp; tal giuditio hanno fatto secondo quel che per il più, sententiare, overo confirmar si dovesse, eglino nondimeno, applicando questo tal giuditio alla cosa particolare, che gli hanno innanzi, quella secondo il dovere, &amp; secondo la integrità, che si conviene all'huomo, che huomo da ben dir si possa, determinando in loro stessi, sententiano di voler fare; doppo la qual sententia all'operation vengan poi, alla qual parte, giovamento grandissimo ne porta l'età; la qual con la esperienza n'insegna molte cose particolari, che la sola natura mai non farebbe. Onde i gioveni difficilmente prudenti esser possano, ma sì ben scienti, massimamente matematici, come ne i precedenti Libri ho trattato. Ciascheduna dunque di queste tre parti, si appartiene, che con la prudenza si truovi; la qual come Regina in sé le riceve, &amp; raccoglie, della cui eccellentia nel seguente capo ragionaremo.</p></div2>

<div2><head>CAPITOLO XVI</head>
<argument><p>Dell'eccellenza della Prudenza.</p></argument>
<p>DA quelle cose, che di sopra habbiamo dette, potria forse alcun dubitare, però che se la Prudenza è quella, per la quale in ciascheduna virtù si determina il mezo in cui consister debbino, ne segue, che cotal Prudenza sia conoscitiva, &amp; non operativa; cioè, che per quella habbiamo solo da considerare i mezi dell'altre virtù, senza havere alcuna propria operatione, che proceda da lei; onde ne seguiria, che l'habito della Prudenza, facendone sol conoscere, &amp; non operare, habito virtuoso chiamar non potessemo; conciosia che l'operatione secondo la virtù, non consiste nel sol conoscere; a questo rispondo con Aristotele, &amp; con Eustratio, che l'operatione di ciascheduna virtù, non solo secondo quella tal virtù da cui la deriva, ma secondo la Prudenza, parimente si causa. Conciosia che due cose si ricercano ad ogni perfetta operation morale; l'una è, che si habbia buona intentione verso 'l fine, per il qual si opera, &amp; questa alla propria virtù donde nasce, appartiene. Secondariamente si convien poi che, convenevolmente si consulti, si giudichi, &amp; si sententij, intorno a quelle cose, che a tal'operation s'appartenghino per conformarla al suo fine; &amp; tal cosa alla sola Prudenza (com'habbiam detto) appartiene. Onde nasce, che nissuna virtù morale, si può senza la Prudenza trovar già mai, perché a ciascheduna virtù si ricerca il discerner dell'intelletto, senza la qual discrettione, o determinatione, spesse volte l'operationi nostre, dall'un de gli estremi pendendo, dannose più che utili ci sariano havendo dunque bisogno di questo discernere, che io dico dell'intelletto, il quale alla Prudenza appartiensi; ne segue (come ho detto) che nissuna virtù, possa senza  quella trovarsi, sì come dall'altra parte non può la prudenza senz'altra virtù morale, haver luogo in alcuno, però che non essendo ella altro, che una retta, &amp; ben regolata ragione, intorno alle cose agibili, per la quale habbiamo da reggere, et constituir'i mezi, in cui consistan le virtù morali, ne segue, che per sé distinta da altra virtù trovar non si possa. Essendo dunque la Prudenza quella retta, &amp; regolata ragione, che l'appetito regge, &amp; governa, è necessario, che dove ella sia, non sol si ritruovi alcun'altra virtù morale, ma che parimente tutte l'altre vi siano. Conciosia che coloro che hanno l'appetito obbedientissimo alla ragione, impossibile è, che vitiosamente operino mai. Per la qual cosa ne segue, che le virtù morali, siano in un certo modo così tra lor colligate, che dove, che l'una sia, tutte l'altre si truovino, però che s'egli è vero (come concluso habbiamo) che dove sia una virtù, qui vi sia forza, che parimente la Prudenza habbia luogo, &amp; dove la Prudenza ha luogo qui tutte le virtù si truovino; ne segue, che l'una virtù non possa senza l'altra esser mai. Et se ben molte volte veggiamo, che alcun'opera secondo una virtù, senza che operi secondo l'altra, poniamo caso, temperatamente la Prudenza habbia luogo, &amp; dove la Prudenza ha luogo qui tutte le virtú si truovino, ne segue, che l'una virtú non possa senza l'altra esser mai; et se ben molte volte veggiamo che alcun'opera secondo una virtú, senza che operi secondo l'altra, poniam caso temperatamente, &amp; non liberalmente, non per questo si debba dire che in sé non habbia gli habiti di tutte le virtù, per i quali secondo l'occasioni le operationi si produchino. Della Prudenza, havendo hormai detto a bastanza solamente aggiugner voglio, che se ben molti si veggano, i quali son prontissimi nel consigliarsi, et solerti al ritrovar de i mezi, che a qualche fin gli conduchino, nondimeno, prudenti dir non si possano, se non quando così il fine, come i mezi di condursi a quel fine, lodevoli, &amp; veramente buoni dir si potranno; il che quando non fosse, quella tal prontezza di giuditio, &amp; d'ingegno, Astutia, &amp; non Prudenza da Aristotele è domandata.</p></div2>

<div2><head>CAPITOLO XVII</head>
<argument><p>Della virtù heroica &amp; suoi estremi.</p></argument>
<p>PRima che a questo libro si ponga fine (Alessandro amatissimo) non voglio lasciare indietro quella più, che virtù, che in rarissimi alcuna volta si vede, da Aristotele chiamata virtù Heroica. La qual per eccedere la natura dell'huomo, fa coloro in cui si truova, all'altissime sostanze separate, &amp; astratte, avvicinarsi. Per intelligenza della qual virtù, dovete sapere, che la natura humana è stata dal grande Iddio posta nel mezo tra la natura Angelica, &amp; la ferina; tal che nell'Orizonte del caduco, &amp; del perpetuo consiste l'huomo, il qual per l'intelletto con le cose divine, &amp; per l'appetito sensitivo con le fiere, convenir ne veggiamo. L  onde quando l'huomo vive in maniera, che o secondo le virtù morali, o vero secondo i vitij estremi di quelle operando, guidi la vita sua, allora non è in tutto simile a gli Angeli, a i quali non si può dire, che convenghino l'operationi morali; né ancora è in  tutto simile alle fiere, le quali non havendo elettione, da cui si misura il vitio, non si debba dire, che vitiosamente operino, o vitiose si chiamino. Resta dunque, che gli huomini, che o vitiosamente, o virtuosamente vivino, facciano vita, che né alle cose divine, né alle fiere, convenendo, solo alla meza loro natura convenghi, &amp; in un certo modo, in mezo della divina, &amp; della ferina si truova peggior di quella, &amp; miglior di questa; la qual vita di mezo, ad altri, che all'huomo come huomo non può convenire. Ma se per qualche, o felicissima constellatione, o diligentissima educatione, o per qual si voglia altra causa, alcun si ritruova, quantunque di rado, il qual tanto nelle virtù eccellente divenga, arrivando al purissimo mezo in qual si voglia virtù, di maniera, che l'appetito per la gran servitù, che li habbia con la ragione, estinto quasi rimanga; in tal caso si debba dire, che un tal'huomo trapassi quella eccellentia, che all'humana vita conviensi, &amp; alle sostanze angeliche si rassomigli; onde non più huomo, ma Heroo, o ver Semideo stimar si debba. Ma se per il contrario per alcuno infortunatissimo influsso del Cielo, o per pessima institutione, o comunque si voglia, venir vederemo al mondo (benché di rado) alcuna persona, che tanto manchi dalla perfettione humana, che in lei non solamente ancella dell'appetito, ma quasi estinta, &amp; morta la ragion si ritruovi, allora non buono, ma più basso, che huomo, che tanto è quanto a dir fiera, domandar un tal'huomo si conviene, le cui operationi essendo prive in tutto del lume della ragione, ciecamente in ogni crudeltà van sormontando ogni giorno; come per essempio sarebbe il mangiar carni humane, nodrirsi de i proprij figli, &amp; alcune simili operationi crudelissime, &amp;  barbarissime, prive d'ogni humana carità Tra questi tali huomini, (o per dir meglio fiere) si debbano connumerar coloro, che all'arte Magica, con tutto l'animo intenti, huomini, donne, fanciulli, vergini, &amp; altri simili, per ogni minimo loro commodo, amazzando, smembrando, cocendo, &amp; struggendo, secondo che vien loro bene, a guisa di horribilissime fiere vivano al mondo, alla qual vita, non vitiosa, ma molto peggio, che vitiosa, il nome di bestial si conviene. Et più, che altrove, tra i frati una tal vita si truova; sì come tutto 'l giorno qualche simil crudeltà di lor vien palese. Sì come adunque questa vita passando la condition dell'huomo alle fiere si fa vicina, così dall'altra parte la vita Heroica, trapassando pur l'humana, s'appressa all'angelica. Nella qual vita, rarissimi in diverse età sono stati eccellenti, sì come ne i passati secoli furo, Giove, Bacco, Ercole, Perseo, Giunone, Pallade, &amp; altri, che da i Poeti si cantano; la cui virtù non bastandole i premij terreni, de i celesti, gli fece degni, essendo chiamati questi grandi huomini, non huomini, ma Dij; dipingendosi  il Cielo de' fatti loro, sì come ne' miei libri della sfera, et delle Stelle, lungamente scrissi all'honoratissima vostra madre Mad[onna] Laudomia. Di questi tali Heroi non ne mancano alcuni (ancor che pochissimi) così huomini come donne, ne' tempi nostri, i nomi de' quali non voglio addurre al presente, salvo che della vostra divina madre Mad[onna] Laudomia; la qual non solo qualunque gran donna, che ne' tempi nostri si truovi, ma ciascheduna dell'antiche, in questa virtù Heroica, supera al mio giuditio; havendo ella arrivato al vero punto indivisibile, dove consiste il mezo di tutte le virtù, delle quali coronando, &amp; adornando la incomprensibil bellezza sua, che dal suo bel volto, dalle parole, &amp; da i gesti fulgentissima splende, fa felice, famosa, &amp; divina la Città nostra, &amp; infiamma chiunque per sua buona sorte la vede, o per fama la può conoscere, di vero desio d'honore, &amp; di gloria; la qual gran donna, &amp; questa età, &amp; quelle, che poi verranno, doveranno imitando, con ogni sorte d'honore esaltare.</p></div2></div1>
<div1><head>LIBRO OTTAVO</head>
<argument><p>DELLA INSTITUTIONE DELLA VIta dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima Mad[onna] Laudomia Forteguerri, al medesimo Alessandro. </p></argument>

<div2><head>CAPITOLO I</head>
<argument><p>Come Proemio del Libro Ottavo, nel qual libro si tratta dell'amicitia.</p></argument>
<p>PER haver noi fin qui (Alessandro nobilissimo, &amp; amatissimo) assai ampiamente di tutte quelle virtù ragionato, così morali come intellettuali; le quali insiememente raccolte, alla somma felicità nostra condur ci possano, niente altro quanto al negotio dell'Etica ne resta hormai se non dire alcune cose di quel pregiatissimo, &amp; singularissimo dono dato a gli huomini da Dio grandissimo per ultimo condimento della loro humana felicità; il qual dono noi domandiamo amicitia, senza cui ogni nostra operatione, ogni buona fortuna, ogni prosperità, ogni virtù, et finalmente ogni beatitudine civile, imperfetta, &amp; tronca sarebbe, peroché qual conditione, o stato d'huomini si può trovare, che de gli amici bisogno non habbia? Poveri, ricchi, gioveni, vecchi, fortunati, infelici, &amp; insomma ogni sorte d'huomini di questo dolcissimo legame dell'amicitia ha mestieri. Et che giovamento a i ricchi, &amp; potenti la prosperità loro può recare, se appresso di loro non hanno a chi con beneficij, &amp; cortesie faccino parte delle fortune loro? I quali beneficij a gli amici principalmente si debbano fare, come a quelli, che di tai felicità, come se lor proprie fussero, si rallegrano, &amp; senza fintione alcuna, sentono per la persona un certo contento, &amp; godimento trascorrere, che maggior esser non potria, se quel favor di fortuna, che nell'amico vegano, in lor proprij riconoscessero. Gli amici adunque son quei che fanno risplender le gioie ricchissime della fortuna; sì come dall'altra banda fanno in gran parte  mancare i travagli, che da i crucci di quella spesse volte avvengano; di maniera, che coloro, che in qualche smisurata miseria si truovano, la qual per sé stessa sarebbe quasi atta ad occidergli, se gli occorre, che privi di amici non  siano, sentano quasi totalmente spegnersi ogni travaglio, per quella condolenza, &amp; vera pietà, vota d'ogni fintione, che ne i loro amici conoscano. Lascio star lo infortunio di coloro, ch'in povertà si ritruovano, i quali alcuna volta per la mancanza delle cose necessarie alla vita, morrieno, se i loro veri amici, con le proprie sostanze, che per l'amicitia sono fatte tra loro communi, continuamente non gli aiutassero. Ma che vo' io ogni minutezza cercando? Discorrisi pur per ogni condition d'huomini; né trovaremo huomo così in altezza riposto, che senza amici punto felice chiamar si possa; né alcun così in bassezza depresso, che se d'amici non sia spogliato, misero a pena si possa dire. O preclarissima amicitia, dono celeste, dono incomparabile, per la presenza del quale ogni humana attione, è perfetta, &amp; per l'assenza, ogni perfettion nostra imperfettissima si può dire. Conciosia che levando l'amicitia dal mondo, né alcuna città, né alcuna casa potrà mai durar longo tempo. Questa è quella gemma, che Iddio grandissimo, n'ha dato al mondo, accioché gli huomini legandola nell'oro delle virtù, quelle faccia più ricche, più pregiate, &amp; più nobili. Conciosia che a quella perfettione, a cui le virtù per sé stesse guidar non potrebbonci, in compagnia di questa amicitia, agevolmente condur tosto ci possano. O quanto è dolce quel conoscer, che si fa veramente in un'amico, che egli della nostra felicità si rallegri, la qual congratulatione di gran lungi maggior contento ne porge, che la cosa stessa di cui si congratula, non può fare. O quanto parimente di alleggerimento n'apporta quel condolersi, che fa l'amico d'alcun nostro infortunio, del quale egli pigliando parte, è forza che minor sia quel, che resta; la quale amicitia Aristotele vuole, che più necessaria, in una città sia, che la giustitia non è, conciosia che dove che si truova l'amicitia esser non può che non vi sia la giustitia; dove che per il contrario, dove è la giustitia, può ben essere, che l'amicitia non si ritruovi. Nelle scienze parimente avviene, che quantunque per sé  stesse faccino perfetto il nostro intelletto, nondimeno par che se alcuno non habbiamo a cui amicamente le conferiamo, manco assai di diletto ci rechino, che non farebbono. Onde sapientemente dobbiamo credere, che dicesse Archita filosofo, affermando, che se alcuno per qualche guisa al Cielo arrivasse, &amp; la bellezza delle stelle, &amp; la purezza di que'corpi presente mirasse, poco soave tal contemplatione gli saria, se alcun non havesse a cui tai cose communicasse. Essendo dunque l'amicitia cosa tanto perfetta, &amp; sì necessaria per la felice vita dell'huomo, gran mancamento farebbe se in questa institutione, che io fabrico in questi libri, alcune poche cose almanco non ne dicessemo, &amp; maggiormente essendo ella in sussidio, &amp; sostentamento dell'humana vita, dalla natura ordinata. Conciosia che chiaramente si vede, che così ne gli huomini come negli altri animali, è naturale amicitia non solo fra il generante e 'l generato, ma ancora fra tutti quelli, che d'una medesima specie sono, se accidentalmente qualche cosa non avvenga, che tal'amicitia intorbidi, &amp; renda fosca. Et che sia il vero, oltra che ne gli altri animali a più segni si può vedere, nell'huomo ancora a questo si può conoscere, (che secondo che dice Aristotele) noi veggiamo che ne gli abbagli, &amp; errori delle strade, l'uno all'altro voluntierissimamente le insegna, ancor che mai più veduti non s'habbino. Dell'amicitia adunque dovendosi trattare, non voglio per ora disputare, s'ella stimar si debbi in virtù spetiale, distinta da tutte l'altre, per trovarsi diverse opinioni intorno a ciò, quantunque Eustratio afferma, che sia virtù dall'altre distinta, conciosia che consista in una mediocrità, tra l'amar più, &amp; manco, che non conviensi, essendo che alcuna volta accade, che si pecchi per troppo amare, come scrivano di quel Satiro, il qual amava tanto il padre, che morendo quello, egli parimente s'occise per il dolore. Ma come si sia questo bene, si può per certo affermare, che l'amicitia (sì come dice Aristotele) o gli è virtù spetiale dall'altre divisa, o vero con le istesse virtù inseparabilmente congiunta si truova. Della quale con quella più brevità, che sia possibile, trattaremo in questo libro, dichiarando che cosa la sia, donde nasca, come si conservi, tra quanti truovar si possa, chi sia atto a riceverla, di quante spetie si truova, &amp; altri simili accidenti, &amp; effetti di quella, cominciando dal distinguere in che cosa dall'amor differisca.</p></div2>

<div2><head>CAPITOLO II</head>
<argument><p>Della distintione dell'amore, &amp; dell'amicitia.</p></argument>
<p>VOlendo noi in questa materia dell'amicitia distintamente procedere, è forza che prima della distintione dell'oggetto di quella, &amp; dell'amore istesso, che in alcuna sua spetie, è quasi una medesima cosa con essa, alcune parole facciamo. L'oggetto dell'amicitia o vero dell'amore, è quella cosa che amabile si domanda, che altro non è che tutto quel che appar buono, conciosia che il buono apparente è oggetto del nostro appetito, il quale offerendosegli alcuna cosa apparentemente buona, subito a quella volgendosi si causa in lui, una certa complacenza, che si chiama amore, la qual secondo se, non è desiderio, ma è principio di quello quantunque, movendosi poi esso appetito, spontaneamente verso tal cosa buona, &amp; per tal movimento causandosi il desiderio, venga l'amor parimente movendosi a congiugnersi con esso desiderio, et in un certo modo a chiamarsi quello, sì come avviene appresso de' matematici, che quantunque il punto sia per sé principio di linea, nondimeno se lo imaginiamo come fluente, viene in un certo modo, a causar la linea, &amp; esser congiunto in potenza in ogni parte di quella. Et di qui è, che quando si parla di quello affetto, che si chiama amore, si deve intendere non di quella complacenza, ma di quel movimento, il qual parimente secondo diverse considerationi può desiderio chiamarsi. É dunque la cosa apparentemente buona l'oggetto dell'amore; &amp; sì come tal cosa in tre maniere può buona parere, honesta, utile, &amp; dilettevole, così tre sorti d'amore si generano, quantunque l'amore dell'utile, è manco vehemente di ambidue gli altri, peroché, le cose honeste, &amp; le dilettevoli per loro istesse sono amabili; ma le cose utili non per loro istesse, ma per qualche altro fine soliamo amare, come poniamo caso, sono le ricchezze, le quali non amiamo come ricchezze, ma come che per quelle alcun'altra cosa, occorrendo ottener potiamo. L'amor dilettevole parimente si divide in due, perché sì come le cose dilettevoli in due maniere si truovano, o vero da noi stessi conosciute, overo da una intelligenza ch'errar non puote, così ancora un'amor si truova, che quelle cose riguarda, che noi conosciamo; &amp; questo amore animal si può dire, commune all'huomo con gli altri animali. Un'altro amor poi a quelle cose si volge, alle quali la detta intelligenza lo guida, et è detto amor naturale, commune a tutte le cose della natura, come per essempio le cose gravi, amano il centro del tutto, et le leggiere il concavo del Ciel Lunare; desiderando ciascheduna cosa, quel diletto, o quell'utile che vogliamo dire, che con la sua perfettione gli è donato. Questo dunque amor commun naturale, si truova in noi non come huomini né com'animali, ma come viventi, et come corpi naturali. Conciosia che l'amor che ha 'l corpo nostro di scendere al basso, &amp; la virtù nutritiva di nutrire, &amp; la generativa di generare, d'alcun nostro conoscimento non ha mestieri, guidato da chi più conosce che noi non facciamo, né a cosa alcuna in questo mondo corruttibile, che di tal'amore spogliata si truovi; del quale amore naturale, non intendo io di trattare in quest'opera, perché non dependendo dal voler nostro non può meritar né biasmo né loda, &amp; conseguentemente alle virtù di cui parlo non appartiene. Parimente non ho da trattare di quello amore, che per esser sopra la forza dell'huomo mentre che gli è huomo, sotto il suo potere non si truova, qual'è quel, che Angelico, o vero Divino si può chiamare; del quale appartiene al Teologo di trattare, &amp; non a chi dell'operationi humane dal voler nostro pendenti ragiona, come fo io in questi Libri. Lasciando dunque da parte l'amor divino, &amp; l'amore commune naturale, il qual forse non senza ragione si può parimente divino domandare, dependendo dall'appetito naturale, &amp; dal conoscimento del divino; solamente di quel, che all'huomo come huomo conviensi, ragionaremo. Tre dunque maniere d'amicitie, &amp; d'amor dependano dal voler dell'huomo, secondo la distintione delle cose amabili, che in dilettevoli, honeste, &amp; utili, come ho detto distinguansi. Et se ben l'amor honesto ha seco congionto diletto grandissimo, non però lo domando io dilettevole, perché l'honesto tiene in quello il primo luogo, &amp; il diletto secondariamente gli segue. Onde amor dilettevole in questa assegnata distintione domando io, quello, che dall'honesto è diviso; sì come saria delle dilettationi, che delle cose mai fatte, &amp; degne di biasmo, nate da gli affetti dell'appetito sensitivo non dominato dalla ragione, acciecano gli huomini fuor di misura, come sono i piaceri corporali, soverchiamente presi, per i quali alle fiere assomigliandoci, amor Ferino, un tal'amore si può dire. Ma se d'altra parte, cotai diletti, da moderati affetti, quanto &amp; quando, &amp; come si deve saranno prodotti, allora con l'honesto congiungendosi, non più amor dilettevole, ma amore honesto causaranno; il qual nell'appetito intellettivo, che voluntà si domanda risiede; dove che 'l dilettevole nel sensitivo appetito si truova. All'amore utile non assegno particolare appetito, peroché non essendo egli amor per sé, ma per altro, cioè non essendo amata la cosa utile come fine, ma come mezo per altro fine (sì come il nome dimostra), ne segue, che o nella voluntà, o nel concupiscibile appetito si trovi tal'amore, secondo il fine, al quale egli intende, che può così honesto come dilettevole essere alcuna volta, quantunque il più delle volte al dilettevol ne guidi. Secondo questa distintion d'amore, si ha da distinguer parimente l'amicitia, la qual'in che cosa dall'amor differisca più di sotto diremo, quando d'amor trattarassi, quantunque dalla diffinition dell'uno &amp; dell'altro, esser vi potrà manifesto.</p></div2>

<div2><head>CAPITOLO III</head>
<argument><p>Della diffinition dell'amicitia, &amp; delle tre spetie di quella.</p></argument>
<p>HAbbiamo infin qui, che l'oggetto dell'amicitia è la cosa amabile, cioè la cosa, che appar buona, a che se noi aggiungeremo, che l'operation dell'amicitia è l'amare, &amp; l'amare non è altro (secondo Aristotele nel secondo della Retorica) che volere, &amp; desiderar bene a quella cosa, che si ama, finalmente conosceremo, che l'amicitia non è altro, che benivolenza, quantunque non qual si voglia benivolenza, ma quella sola, che cambievolmente tra la cosa amata, &amp; l'amante si truova. Et che sia il vero, che tal benivolenza, scambievol debbi essere, di qui si può vedere, che quell'amore, che portiamo alle cose inanimate, come a i denari, alle vesti, &amp; simili, perché non possan riamare non si può dir'amicitia. Conciosia che cosa saria da ridere, che alcun desiderasse bene alle vesti per causa di quelle, &amp; non per causa sol di sé stesso. Non è dunque ogni benivolenza amicitia, ma quella sola, che cambievolmente tra chi è amato, &amp; chi ama si truova, aggiungendole un'altra conditione, &amp; è, che all'uno, &amp; l'altro di quelli tra i quali la benivolenza risiede, tal benivolenza non sia nascosta, di maniera, che non solo questi tali si conoschino, ma ancor sia lor noto l'amore, che cambievolmente si portano. Conciosia che se alcuni, che mai veduti non si fossero, nondimeno per la fama delle lor virtù, si amassero insieme, tal'amore, benivolenza, &amp; non  amicitia si dee chiamare. Per la qual cosa diffiniendo l'amicitia potiam dire peripateticamente, che la sia una benivolenza cambievole, &amp; non nascosta tra coloro, che conoscendosi si amano. Et se alcun dicesse, che secondo questa diffinitione, nissuna amicitia si potria trovar mai. Conciosia che impossibil cosa è, che si conosca il segreto del cuor dell'huomo, tal che quantunque alcun mi laudi, mi favorisca, m'esalti, mi doni, mi si mostri lietissimo, delle mie felicità si rallegri, delle miserie s'attristi, &amp; insomma ogni altro ufficio d'amico usi verso di me, nondimeno, non potrò io mai conoscer perfettamente il segreto del petto  suo, per esser solo l'huomo tra tutti gli animali, atto a nascondere il vero de' suoi pensieri, dove acciò che 'l contrario facesse, la distinta favella gli fu donata. Ne segue dunque da questo, che mai l'amicitia potrà trovarsi tra gli huomini. A questo rispondo, che alla vera amicitia non si ricerca la chiara certezza del cambievol'Amore, ma basta una ferma opinione, &amp; credenza, che a mille segni habbia l'amante d'esser'amato. Essendo dunque l'amicitia tale quale io v'ho detto, di tre spetie, &amp; non più è possibil, che la si trovi, sì come la cosa amabile, che è il suo oggetto in tre maniere, (come ho detto) si può trovare, honesta, utile, &amp; dilettevole. Intorno a ciaschedun di questi amabili, può occorrer cambievol benevolenza, &amp; palese, la qual si domanda Amicitia, però che coloro, che s'amano secondo la virtù, cambievolmente desiderano bene l'un'all'altro, non per causa del desiderante, ma di colui a chi si desidera, &amp; tal'amicitia honesta si debba dire. Coloro poi, che intorno all'utile s'amano, cambievolmente desiderano utilità l'un dall'altro a sé stesso, sperando ciascheduno in qualche cosa dell'altro servirsi. Finalmente coloro, che per mera dilettation si amano, cambievolmente desiderano diletto, l'un dall'altro a sé stesso, sperando ciaschedun di goder di qualche cosa, che nell'altro si truovi, o nocivi, o vituperosi, o inhonesti, che tai diletti si siano. Et mille volte ancora accade, che l'amicitia si truovi tra due, de i quali l'uno per il diletto, &amp; l'altro per l'utile sia nell'amor collegato; sì come per essempio accade nell'amore, che è tra una meretrice, &amp; colui che la seguita; de i quali l'uno per il desiderio del diletto, &amp; l'altro dell'utile, insieme amici mantengansi. Or di queste tre spetie d'amicitia, sola l'honesta è quella, nella qual chi ama, non a sé, ma all'amato stesso desidera bene, dove, che nell'altre due, coloro, che amano l'utile, e 'l diletto di loro istessi, &amp; non de gli amati riguardano. Per la qual cosa, molto più imperfette sono, che quella non è, conciosia che l'amicitia honesta, lunghissimo tempo dura; dove che l'altre due tosto finiscano, per essere i loro fondamenti agevolmente mutabili, però che quelle cose, che oggi sono utili, o dilettevoli, tosto non saran tali; come per essempio occorrendo di navigare, il nocchiero in quel tempo ci sarà utile, ma tosto finito il viaggio, mancando l'utilità, parimente, l'amicitia vedremo mancare, come avviene ancora a coloro che insieme vanno in peregrinaggio, i quali per tanto durano di essere amici, per quanto l'utile, che nel viaggio l'uno spera dall'altro, durar conoscano. E 'l simil dir si può dell'amicitie, che a i bagni si soglian fare; onde è nato il proverbio dell'amicitie da bagni. Parimente delle cose dilettevoli si può dire, conciosia che molte cose son'oggi dilettevoli, che fra pochi anni, o forse mesi diletto alcun non daranno, come sono le bellezze delle meretrici; onde quelle amicitie che noi havessemo con le meretrici, tosto è forza, che passino, così dall'una parte, come dall'altra, per mancar per il nostro impoverire, la speranza in lor del guadagno, &amp; dell'utile, &amp; per il loro invecchiare, la speranza in noi del diletto, che di loro haver si possa. Alla qual'amicitia dilettevole, i  gioveni sono fortemente inclinati, più che all'util non saran mai, dove, che de' vecchi il contrario avviene. &amp; la  ragione è, che sentendo i vecchi, venirsi tuttavia manco la vita, più all'util, che al diletto guardando, agevolmente si fanno amici di coloro, da i quali speran di poter'esser sovvenuti, aiutati, &amp; serviti, nelle lor necessità, le quali tutto 'l giorno sentan farsi maggiori; dove, che per il contrario i gioveni, che per la caldezza del sangue, confidenti, &amp; pieni di speranza si truovano sempre, più il diletto, che l'utile seguano con ogni sforzo, come quelli che non hanno per esser nuovi nel mondo, conosciute le necessità, che 'l mondo ne reca, oltra, che da gli affetti più che dalla ragione guidati sono sempre, i quali affetti alle dilettation corporee, se regolati non sono ne guideno sempre. Onde nasce, che l'amicitie de' gioveni brevissimo tempo durano, sì perché diverse sorti di dilettationi portan seco le prime età, talché questo anno una cosa ne piacerà, che un'altro anno punto non sia stimata, sì ancora perché i gioveni senza consideration'alcuna si lascian da gli affetti portare, tal che subito, che una cosa dilettevole gli è posta innanzi, subito senza più pensare, le vanno appresso, onde rimanendo tosto ingannati, è forza, che quella lascino, et appichinsi all'altre di mano in mano. Sono dunque queste due amicitie, utile &amp; dilettevole, amicitie imperfette, deboli &amp; poco tempo durabili. Ma l'amicitia honesta si può veramente chiamare amicitia, come quella che fa, che coloro che amano, non per commodo di sé lo fanno, ma principalmente per causa di esso amato, amando ciaschedun la virtù l'un dell'altro. Onde durabilissima ne diviene, come quella, che havendo per fondamento la virtù, non agevolmente è mutabile, come ne' precedenti Libri v'ho detto. Appresso di questo nell'amicitia honesta, si rachiude ancor la dilettevole, &amp; l'utile. Conciosia che coloro, che virtuosi per la virtù stessa s'amano, certissimo è che fuor di modo, l'uno della virtù dell'altro gode, &amp; prende diletto, &amp; essendo quasi fatti un medesimo, viene a farsi commun tra di loro ogni altra cosa, tal che occorrendo l'uno l'altro soccorre, &amp; aiuta. Della perfettion della qual'amicitia, questo segno si può conoscere, che tra rari perfettamente si truova, essendo tutte le cose perfette rare. Et per la generatione d'una tal'amicitia sì nobile, &amp; sì eccellente, non breve tempo fa di mestieri, come nell'utile, &amp; nella dilettevole n'avviene, anzi di lungo tempo è bisognoso. Conciosia che gli è uopo, che molto ben conoschino le virtù l'un dell'altro, innanzi che per la virtù s'amino, il che in poco tempo non si può fare. Onde è in proverbio, che prima conviene che un moggio di sale, mangin coloro insieme, che conoscer rettamente si possino. Et se ben veggiamo, che coloro, che virtuosi essendo, amici han da essere presto dimostrano di ben volersi, non per questo dobbiam dire, che siano anco amici, ma solo, che l'amicitia incomincia; la quale allor compiutamente sarà perfetta, che la lor vita cambievolmente conosceranno.</p></div2>

<div2><head>CAPITOLO IV</head>
<argument><p>Della causa, &amp; principio dell'amicitia.</p></argument>
<p>INtorno alla causa, &amp; nascimento dell'amicitia varie sono state l'openioni. Conciosia che alcuni hanno voluto, che dalla somiglianza principalmente proceda, però che così nell'attioni morali, come nelle naturali, si conosce, che l'un simile, ama l'altro simile, e 'l dissimigliante odia, &amp; disprezza; sì come diceva Empedocle, &amp; in  proverbio parimente s'afferma. Altri per il contrario volevano, che tra le cose dissomiglianti fosse più tosto l'amicitia, che tra le somiglianti non sia, sì come in proverbio si suol dire di coloro, che sono d'un'istessa arte, i quali sempre s'odiano, &amp; si nemicano; il che nelle cose naturali similmente n'appare, veggendo noi, che la terra, che asciutta sia, la pioggia, che è suo contrario desidera, &amp; così dell'altre cose similmente. La qual dubitatione, ancor che Arist[otele], non determini, nondimeno non è difficil cosa di terminare. Conciosia che la somiglianza, &amp; convenienza, è più causa dell'amicitia, che la dissomiglianza non sarà mai, quantunque molte volte possa accascare, che accidentalmente la somiglianza, causarà odio, &amp; nemisti, come avviene tra coloro che sono d'una medesima arte, come fabri, architetti, &amp; simili, i quali si nemicaranno, non per causa principalmente della somiglianza, &amp; dell'arte, ma accidentalmente per il danno, che ad alcun di loro segue, dall'essergli molte volte preoccupato il guadagno dall'altro, onde nasce emulation tra di loro. Il qual danno se in qualche modo non gli occorrisse, quella somiglianza dell'arte, quanto a sé in amicitia congiungerebbegli. É dunque la somiglianza cagion di legare in amicitia coloro, che tra  di loro simili sono. Et perché molte sorti di somiglianza possano accascar tra gli huomini, come saria somiglianza di arte, di nobiltà di padria, di parentela, di costumi, di virtù, di vitij, &amp; simili, quella più o manco sarà dell'amicitia cagione, la qual più alla natura sarà vicina. Onde la somiglianza, &amp; la convenienza della complessione del sangue, dalla qual nasce il più delle volte la somiglianza ancor de' costumi, è prontissima sopra tutto a legar gli animi col dolce nodo dell'amicitia. Et principalmente quando dalla consuetudine sarà fatta maggiore. La qual consuetudine, è di tal forza, che molte volte congiunge in Amor coloro, che di nissuna, o poca convenienza di sangue congiunti sono. Il che a mio giuditio non d'altronde nasce se non che la consuetudine per sua natura, riduce a somiglianza ogni diversità di costumi, che la ritruova accostandosi ciaschedun di coloro, che lungamente insieme conversano, alla natura l'un dell'altro, a guisa di molte cose naturali, le quali parimente per loro istesse, se lungo tempo operino insieme, ad union s'avvicinano, come non solo nelle cose animate si vede, secondo che molte volte veggiamo animali di diverse nature, per la conversatione, la naturale inimicitia in amor trasmutare; &amp; due piante che vicine sormontando in spatio di qualche tempo unirsi, &amp; abbracciarsi co i rami, et col tronco, &amp; in quel modo, che più le possano, ma ancor nell'inanimate cose, questo istesso si può vedere, sì come per essempio si vede di due instrumenti musicali, come sariano due campane, che quantunque disunite siano tra di loro, nondimeno in pochissimo tempo, se in un medesimo luogo insiememente sonate sono, amicamente si uniscano. Il che parimente ho trovato in due corde di leuto, le quali essendo per mezo tuono lontane dal diapason, o voliam dir dall'ottava, frequentate all'ottava l'una salendo, &amp; l'altra abbassando per sé stesse si son ridotte. Ora se queste cose prive di senso, &amp; di ragione mostrano tal segno della forza della consuetudine, &amp; conversation tra di loro, che vogliamo noi dir de gli huomini, che per natura lor son animali conversativi, &amp; civili? Certo non si potria mai bastevolmente narrare, quanto sia il vigor della consuetudine humana in partorir benivolenza, &amp; amore, se già per qualche caso accidentale, alcuna volta non occorresse il contrario. Queste due son dunque le principalissime cause dell'amicitia; la somiglianza prima, e convenienza del sangue, donde deriva la parità de' costumi, &amp; dipoi la lunga conversatione. Le quai due cause sono di tal forza, che tra i vitiosi ancor generano amicitia, quantunque, non l'honesta, ma la dilettevole, et l'utile, peroché (come disotto diremo) l'amicitia honesta non può se non tra i virtuosi accascare. Là onde agevolmente si può vedere, quanto s'ingannino coloro, che vogliano che l'amicitia, non da altro, che dal bisogno, over mancanza d'alcuna cosa derivi, di maniera, che 'l bisogno, che habbia alcuno di qual si voglia cosa, che gli desideri, gli faccia cercar l'amicitia di chi tal cosa abondante si truovi. La qual opinione (come ben dimostra Ciceron nel suo Lelio) è falsissima. Conciosia che secondo questo, ne seguiria, che coloro, attissimi fossero all'amicitia, i quali bisognosissimi si ritrovassero; il che è falsissimo, peroché quanto più alcun di virtù, et sapienza armato, così si truovi, che d'alcun'altra cosa bisogno non habbia, anzi per sé stesso compiutamente perfetto sia, &amp; da niente altro dependa, tanto più, nondimeno darà luogo a sì santo dono quanto è l'amicitia, &amp; più convenevole gli sarà sempre. Concluder dunque potiamo, che la somiglianza della natura, &amp; costumi, con la consuetudine, siano i principalissimi principij dell'amicitia, et massimamente di quella, che honesta si chiama. Conciosia che la dilettevole, &amp; l'utile (come ho detto di sopra) non vere amicitie si den chiamare, per non essere per il ben de gli amati, ma de gli amanti osservate, dove che tutto 'l contrario accascar debba tra i veri amici, oltra che l'utile e 'l diletto senza la virtù, son cose flussibili, &amp; poco tempo durabili, &amp; conseguentemente vane, &amp; leggiere quell'amicitie, che in tai cose si fondano, et massimamente nell'utile, per esser più simile alla vera amicitia dilettevole, che l'utile, come quella che per sé stessa, &amp; non ad altro fine si desidera, et si produce sì come avviene tra l'amante, &amp; l'amato, i quali per cagion della loro corporal bellezza si godano, &amp; s'amano, il qual amore molto più è durabile, &amp; simile al vero, che non saria quando l'uno di loro per la bellezza, &amp; l'altro per il guadagno s'amassero insieme, sì come meglio dichiararemo, quando mostraremo la differenza, che tra l'amicitia, &amp; l'amor si ritrova. Dico dunque, che sola l'amicitia honesta è quella che con gran difficultà si discioglie, per esser fondata in una base saldissima, &amp; durissima, quale è la virtù, quantunque parimente con più lunghezza di tempo, si contratti questa amicitia, che l'altre due non si fanno, per esser la virtù dell'huomo non così tosto conosciuta, &amp; saputa, ma collegata, &amp; stretta, che sarà poi, difficilmente vedrà mai fine, peroché in una sol maniera può accader che finisca, non per buona, o avversa fortuna dell'uno o dell'altro, ma solo per la mancanza della virtù, overo per l'opinione che la manchi; la quale opinione è difficilissima ad accascare, essendo che coloro, che sono veri amici, havendo a mille segni longhissimo tempo conosciuta la virtù, &amp; perfettione l'uno dell'altro, non daranno fede alle maligne lingue, che persuader ne vorranno alcun vitio, o ver mancanza di virtù, che nell'amico si truovi. Là onde non potendo le male lingue, offendere, &amp; magagnar l'amicitia vera tra due perfettissimi amici, per esser quasi impossibile, che l'un creda mai cosa dell'altro, che virtuosa non sia per la lunga conversatione, &amp; fedeltà conosciuta per molto tempo; ne segue, che tal'amicitia perpetua, cioè fino alla morte sarà durabile, come meglio dirò più di sotto quando del mancar dell'amicitia ragionarassi.</p></div2>

<div2><head>CAPITOLO V</head>
<argument><p>Della propria operatione dell'amicitia.</p></argument>
<p>ESsendo già dichiarato che cosa sia amicitia, &amp; di quante spetie si truovi, &amp; donde finalmente la si produca, segue che noi veggiamo qual sia la sua propria operatione estrinseca, secondo l'opinione de' Peripatetici, i quali principalmente seguo, &amp; più che altri Eustratio, doppo il lor capo Arist[otele], &amp; ho detto estrinseca, peroché la propria interna operatione sua, non è dubio alcuno che è l'amore, o vogliamo dire il desiderar bene, secondo Aristotele, nel secondo della Retorica. Conciosia che non meno l'amicitia, che l'altre virtù, con le quali ella debba esser congiunta, hanno bisogno dell'elettion nostra, in maniera, che niuna operatione humana senza il voler nostro, &amp; la nostra elettione, punto di lode o di biasmo non merita. Ma tornando all'operatione esteriore dell'amicitia, dico che la proprijssima sua operatione, è il conversare, &amp; la communicanza nel vivere. Conciosia che tutti gli amici universalmente in qualunque conditione si ritruovino, o in prosperità, o in bassezza, o infermi, o sani, o poveri, o ricchi, sempre desiderano di havere appresso i lor cari amici, &amp; seco viversi insieme, scoprendosi l'un'all'altro i segreti del cuore, la qual cosa è dolcissima fuor di modo, percioché essendo l'huomo per sua natura conversativo, &amp; havendo solo fra tutti gli altri animali la favella dalla natura datagli per poter egli essendo per natura conversativo, discoprire i concetti dell'animo, &amp; trovandosi rarissimi coloro de i quali nel discoprircegli, veramente fidar ci potiamo, è forza che quando accade, che con alcun confidenza possiamo havere, dolcissima cosa sia, con la verità delle parole, discoprire ogni profondo secreto del nostro cuore; il che solo con gli amici securamente si potrà fare per essere essi (come ben dice Platone) un'altro noi. Dovendosi dunque gli amici per il legame dell'amicitia insiememente congiungere, &amp; di più farne un solo, et non potendosi questa unione far giamai, se ogn'un di loro non vede scoperto, &amp; palese, ogni pensier l'uno dell'altro, il qual discoprimento per la conversatione, &amp; communicanza di vita, si può sol fare, ne segue, che 'l conversare, &amp; vivere insieme, sia la propria operatione dell'amicitia, &amp; quella cosa, che confermare &amp; stabilire ogni dì più la puote. Et che sia il vero, noi veggiamo, che tra molte operationi, che tra gli amici convengansi, come sono il giovarsi l'un dell'altro, l'aiutarsi, il defendersi, il donare, il conversare, &amp; simili, tutte l'altre solamente in qualche tempo convengano, che ad operar la necessità ne costringa, o aiutandosi, o defendendosi, o simili, non continuamente, ma solo quando il bisogno, &amp; l'occasione lo ricerca, &amp; solo il conversare, &amp; communicar nella vita, è quello, che non aspetta il bisogno, ma continuamente per sé stesso si desidera, &amp; si ricerca, come operation molto più perfetta nell'amicitia, che qual si voglia de l'altre non è. Là onde dalla mancanza di cotal'operatione, suole intepidirsi l'amicitia a poco a poco, per fin che finalmente in tutto si scioglia, come avviene per la lontananza, &amp; massimamente se gli amici, con lettere o ambasciate visitare e quasi di lontan parlare non si possino; conciosia che le lettere de gli amici, che sono lontani, son quasi un conversare, &amp; un communicare nella vita, ancor che imperfettamente, per esser quel che si scrive, un grado più di lontano, da i concetti del cuore, che le vive parole non sono. Onde (come dice Aristotele) si suole affermare in proverbio, che un longo silentio, così di parole, come di lettere, suole interrompere, &amp; disciorre l'amicitia. Il che è argomento chiarissimo che il conversare, &amp; vivere insieme, sia la propria operatione dell'amicitia, come ancor da questo si può conoscere, che coloro, che non sanno conversare hanno poche amicitie, sì come avviene a quelli, che melancolici, aspri in vista, difficili, crudi, austeri, &amp; affannosi sono sempre, la cui presenza più tosto intorbida ogni lieta conversatione, che punto la faccino lieta, o rendino viva. Le quai parti sono proprie de' vecchi, i cui costumi sono più tosto tediosi, satievoli, &amp; pieni di tristezza, che no. Onde essendo la loro conversatione priva di diletto, non è chi la cerchi o desideri, anzi è fuggita con ogni sforzo per essere il diletto quel che dà polso e vigore alla conversatione &amp; communicanza de gli  huomini, dove che il contrario avviene de' giovani, i quali per la loro vivezza, &amp; natural dolcezza de' loro costumi, voluntieri tra le cose dilettevoli si ritruovano, &amp; di qui è che amicabili son quelle conversationi in cui lor si truovano. Appresso a questo veggiamo, che rare volte accasca amicitia tra coloro, che per essere occupati in altri negotij, di rado o non mai possano insieme trovarsi com'avviene di coloro che in diversissimi essercitij si vivano. Le quai cose tutte fanno fede, che la communicanza del vivere (com'ho detto di sopra) sia la propria operatione dell'amicitia, senza la quale ella facilmente si scioglierebbe. Né crediate, che per communicanza di vita, io intenda il mangiare insieme, il dormire, o simili altre operationi, che gli huomini faccino insieme, anzi intendo per communicanza di vita un certo discoprimento d'ogni cura, o pensiero, che debbino far gli amici l'uno all'altro cercando sempre di essere appresso più che possano, secondo che l'occasioni loro si porgano.</p></div2>

<div2><head>CAPITOLO VI</head>
<argument><p>Se uno può essere amico di molti. Et che l'amicitia consista in una certa equalità </p></argument>
<p>PRima ch'io vi dimostri (Alessandro amatissimo) se alcun possa haver più amici che uno, dovete sapere che tre cose son quelle che mantengano l'amicitia, la communicanza della vita, l'esser atto alla dolcezza della conversatione, &amp; finalmente il non esser duro a descender nell'opinione de gli altri, sì come tre cose a queste contrarie sono quelle, che amicitia non fanno mai. Conciosia che coloro, che non sono atti alla dolcezza della conversatione, &amp; discordi son sempre in ogni communicanza di vita, &amp; finalmente per nessuna ragione o persuasione si lasciano mai torre dall'opinione loro, overo false, che siano, amicitia mai non faranno. Le quai parti, perché communemente si truovano ne i vecchi, di qui è, che tra loro rade volte si causa nuova amicitia, &amp; spesse volte le vecchie si sciolgano. Et io parimente molti conosco, che ancor che vecchi non siano, nondimeno per esser arroganti, &amp; per presumersi molto più di sé stessi che non doverieno, mai non attendano a quel che gli altri si dichino, anzi tutte quelle cose, che a qual si voglia modo vengano lor dette, vogliano contra ogni verità sostenere, da che nasce (sì come ho veduto per isperienza) che nessuno amico si truovano. Ora essendo tutto questo verissimo, dico che per esser difficilissima cosa il communicar concordevolmente nella vita con molti, la qual communicanza (come ho detto) è una delle parti produttive, &amp; non conservative dell'amicitia, ne segue che con molti essere amici non possiamo mai, &amp; massimamente intendendo dell'amicitia honesta; conciosia che essendo l'honesta amicitia sopra tutte perfettissima, &amp; degna, &amp; denotandosi per tal perfettione eccesso d'amore, il qual'eccesso in ogni cosa, in un sol luogo si truova, ne segue, che una tal'amicitia con molti contrattar non si possa. Il che conferma ancora Aristotele per l'essempio dell'amore, che verso l'amate donne, ne i loro amanti si truova affermando Aristotele, &amp; Eustratio, che non possa un'amante amare eccessivamente altro, che una sola donna giamai. Appresso a questo, dovendo gli amici nell'amicitia honesta l'uno all'altro piacere quanto piacer più si possa, difficil cosa è che ad un solo, molti occorrino ch'in estremo grado li piaccino, per esser rarissimi gli huomini che non habbino qualche parte che ne dispiaccia. Oltra che non è facile il truovar molti, che insieme convenghino in una stessa complessione, &amp; natura, sì come habbiam detto, che tra gli amici avvenir debba. Senza che dovendo coloro, che debbano esser'amici, lungo tempo far pruova della virtù, &amp; fedeltà l'un dell'altro, difficilissima cosa, &amp; quasi impossibile è, che di molti una cotal'esperienza si possa fare. Onde per tai ragioni si può concludere, che difficilissima cosa sia, che nell'honesta amicitia possa chi si voglia essere amico a molti, il che nella diletevole amicitia, &amp; nell'utile non avviene. Nelle quali agevolmente accade, che molti amici possino essere, conciosia che molto bene occorrer puote, che alcuno da molti possa in diverse maniere, giovamento acquistare, &amp; parimente uno a molti giovare. Onde essendo speranza da ogni parte d'acquistare utile, agevolmente ne viene l'amicitia, la quale insieme con tal speranza si accrescie, &amp; si muore. E 'l medesimo affermar si può dell'amicitia dilettevole, potendo accascare, che molti da uno, &amp; da un da molti possa diletto prendere, come  si vede tra le compagnie de' giovani tutto 'l giorno avvenire, le quali compagnie per esser principalmente per la dilettatione, &amp; non per la virtù, né per l'utile, insiememente colligate, &amp; congiunte, amicitie dilettevoli si pon chiamare. Appresso a questo, nell'amicitie dilettevoli, &amp; nelle utili, non accade di far molta lunga esperienza de gli amici, per esser fondate non in cosa occulta come è la virtù, ma in cose apparenti, &amp; a conoscersi agevoli, sì come sono il giovamento e 'l diletto, che in prima fronte conoscansi. Per la qual cosa subito contrattansi tali amicitie, &amp; per questo non havendo mestieri di lungo tempo agevolmente può chi si voglia più amici acquistare. Et se alcun mi domandasse, potendo noi haver più amici utili, &amp; dilettevoli che uno, qual sia di queste due, più stretta, &amp; più vera amicitia, risponderei che l'amicitia dilettevole, se da ogni banda per il diletto congiunta sia, è più durabile &amp; più simile alla vera amicitia, che non è quella dell'utile. Conciosia che la dilettevole è più libera, &amp; più ignuda d'insidie, &amp; d'inganni, peroché gli amici utili, cercando sempre, l'un dall'altro di trar guadagno, &amp; di ricompensarsi ne i benefitij, &amp; nell'utile, vengano a far la loro amicitia più tosto simile ad una mercantia, che ad una vera amicitia. Onde ad ogni hora nascono tra tali amici, alcuni sdegni, non parendo loro d'essere ricompensati a bastanza nell'utile, dove che nell'amicitia dilettevole, gli amici, non cercando l'un dall'altro se non diletto, godendo non solo del diletto, che in sé stessi sentano, ma di quello ancora che nell'amico conoscano, il che dell'utile non può accascare se non dalla parte del desiderante, &amp; non dell'amato, ne segue che una tal conversatione dilettevole è molto più libera, &amp; priva di cautele, &amp; ricompensatione di guadagno, &amp; simili, che l'utile non sarà mai, &amp; per questo viene a farsi più simile alla  vera amicitia, essendo che sì come nell'honesta gli amici amano per cagione dell'amato, così in questa dilettevole,  godano gli amici non solo del proprio diletto, ma di quel de gli amici parimente, percioché il diletto de i nostri amici, non solo il nostro non fanno minore, ma più tosto l'accresce, dove che nell'utile il contrario avviene, essendo che 'l più delle volte, l'utile che si ha dall'amico è congiunto col danno di quello. A questo si aggiunge, che noi veggiamo che coloro, che fortunatissimi &amp; potentissimi sono, tal che di nessuna cosa hanno bisogno, non cercano gli amici utili, ma i dilettevoli con ogni sforzo, per poter seco lietamente vivere, &amp; conversare, peroché è forza che gli huomini a qualche tempo si ritruovino insieme, &amp; stieno allegri, di maniera, che la continua tristezza gli occiderebbe. Et come ben dice Arist[otele], non potrebbe un virtuoso nella sua virtù conservarsi, se perpetua tristezza gli riportasse. Onde veggendo noi che tutte le conditioni de gli huomini, cercano a qualche tempo gli amici dilettevoli, &amp; non tutte l'utili, ne segue che molto più dolce, &amp; suave è l'amicitia dilettevole, che l'utile non sarà mai, di maniera, che nell'amicitia honesta fa di mestieri, che diletto si truovi, però che se per la virtù gli huomini divenisser nemici del diletto, non potriano insieme vivere &amp; conversare, essendo il diletto il polso, e 'l nervo della conversatione, &amp; per il contrario la tristezza il veneno di quella, la qual tristezza, è dalla natura abborrita, et massimamente da quella dell'huomo. Per le quai cose, facilmente si può concludere, che l'amicitia dilettevole, &amp; l'utile possano in un solo con molti trovarsi, ma dell'honesta con grandissima difficultà, &amp; forse impossibilità questo avviene, come meglio di sotto diremo. Là onde da quel che si è detto fin qui, si può conoscere, che l'amicitia consiste in una certa equalità, o agguaglianza, che vogliamo dire, il che nell'amicitia honesta chiaramente si vede, conciosia che gli amici virtuosi, amano l'un l'altro a guisa di sé stessi, &amp; communicando ogni lor cosa insieme quasi una medesima persona di più compongano, tal che non solo equalità si truova tra loro, ma ancora una certa medesimità, &amp; unità perfettissima, quanto nelle cose humane conceder si possa. Nell'amicitia util poi, et nella dilettevol parimente, una certa equalità si conosce, percioché ciaschedun de gli amici, cerca con ugual ricompensa, ricompensare, o l'utile, o 'l diletto, che l'un dall'altro riceve. Et che sia il vero, subito che mancasse loro una simil ricompensa, tal che l'un stimasse di porger più utile o più diletto all'altro, che da esso non ricevesse, l'amicitia si spegnerebbe; il che d'altronde non nasce, se non che gli amici utili non amano se non principalmente per causa di loro stessi, &amp; per proprio giovamento, et guadagno, et i dilettevoli parimente, amano per il vero diletto di sé proprij, &amp; secondariamente per la dilettatione de gli amici; onde veggendo di non esser ricompensati d'ugual dilettatione, o guadagno, l'amicitia disciolgano, per la qual cosa concluder si può, che l'amicitia in una certa agguaglianza, o è equalità, che vogliam  dire, consista, &amp; da quella si accresca, &amp; conservi.</p></div2>

<div2><head>CAPITOLO VII</head>
<argument><p>Dell'amicitia di eccellenza, over maggioranza.</p></argument>
<p>QUantunque habbiam detto, che l'amicitia consista in equalità; nondimeno, sì come l'equalità in due modi si può considerare, o aritmetica, o geometrica, cioè, o secondo un'istessa quantità, over secondo la proportione, sì come nel trattato della giustitia, di queste due equalità ampiamente trattano, così ancor di due sorti amicitie in commun si ritruovano. L'una è quella, che equalità aritmetica, cioè ricompensation secondo la medesima quantità ne ricerca; &amp; l'altra poi non secondo la medesima quantità, ma secondo la proportion geometrica, ricompensar si conviene. Et acciò che meglio io mi faccia intendere, dirò per essempio, che tra persone d'ugual grado, cio è d'ugual conditione, eccellenza, &amp; rispetto, se gli accade amicitia, si ricerca, che tra loro insiememente, l'uno l'altro, secondo una medesima quantità, o d'honesto, o d'utile, o di diletto si ricompensino, &amp; tal si domanda equalità aritmetica. Ma un'altra sorte d'amicitia si truova poi tra persone delle quali, l'una secondo qualche importante eccellenza n'avanza l'altra, sì come sono padre, &amp; figliuolo, moglie, &amp; marito, padrone, &amp; servo, Prencipe, &amp; suddito, &amp; simili, tra i quali non secondo un'istessa quantità, ma secondo la proportion dell'eccedente all'ecceduto si debba quella equalità terminare. Et quantunque questo tal congiungimento di benivolenza, che tra questi si truova, molti non amicitia, ma parentela domandino, nondimeno essendo questa tal benevolenza cambievole, &amp; non nascosta; ne segue, per la diffinition già conclusa dell'amicitia, che amicitia chiamar si possi, avvenga che in un certo modo differente sia da quell'altra della quale habbiam ragionato, secondo la differenza dell'equalità geometrica, o aritmetica, come ho detto. Oltra che in questo, ancor sono differenti, che quell'amicitie già dette, di nuovo tra gli amici nascono, &amp; si producano pigliando occasion da quella convenienza di sangue, &amp; di complessione, per somiglianza d'influssi celesti, &amp; d'educatione, o simili, inchiusa ne gli huomini, la qual convenienza eccitando l'amicitia, insieme poi con la conversatione, quella finalmente genera, &amp; ne produce, dove questa amicitia d'eccellenza, o di parentela, che vogliam dire, par che la più importante, ch'è tra il padre, e 'l figliuolo, porti seco il principio innanzi, che in luce si venga. Conciosia che essendo il figliuolo parte del padre, par che di necessità, sì come la parte naturalmente ama il tutto, e 'l tutto la parte, così il padre ami il figlio, &amp; egli il padre, il che ancor'avvien de' fratelli, sorelle, nepoti, &amp; simili. Alla qual natural correspondenza di sangue, s'aggiunge la continua conversation fin dalle fascie, continuando sempre in una casa medesima; la qual conversatione, &amp; communicanza di vita, quanto importante sia, di sopra con l'essempio delle cose animate, &amp; inanimate habbiam detto. Et questa medesima conversatione ancor fa possente l'amor de i consorti tra loro, &amp; massimamente quando con la generatione de' figliuoli vengan più strettamente a legarsi in amore come quelli, che non sol vivano, &amp; ne' grandissimi diletti corporei conversano insieme, ma ancor nella prodottion de' lor figliuoli communicando, &amp; l'un all'altro aiuto porgendo, vengano a stringersi in benivolenza insolubile. Ma acciò che meglio si possa intendere quanto n'appartenga alla conversation di quest'amicitia, ch'io domando amicitia di maggioranza, over d'eccellenza, dovete sapere, che sì come sei sono le maniere de' governi d'una Città, tre buone, &amp; tre ree, così altretante possan'essere l'amicitie in una casa tra buone, &amp; ree. Sono i governi buoni la Monarchia, over principato regio, il governo de gli Ottimati, cioè buoni, &amp; quel che domandan Repub[lica]. A i quali governi, tre altri sono contrarij, alla Monarchia, che 'l miglior di tutti s'oppon la Tirannide, al governo de gli Ottimati, è contraria l'amministration de' pochi ricchi, &amp; potenti, i quali non per la loro virtù, ma per la lor possanza son temuti, &amp; serviti. Alla Rep[ublica] finalmente, la qual communemente i poveri, &amp; i ricchi, i buoni, &amp; i rei considera, s'oppon lo stato popolare, il qual solamente i vili, poveri, &amp; bassi, innalza, &amp; honora. A questi governi s'assomigliano quei reggimenti, che  in una casa si truovano. Conciosia che 'l reggimento del padre sopra 'l figliuolo, al regio governo si rassomiglia, se già corrompendosi alla Tirannide non s'avvicine, come tra i Persi avviene. Il Prencipato poi del marito alla moglie, al governo de' buoni ragguagliar puossi, se già per l'insolentia del marito, allo stato de' pochi non si fa simile. Finalmente lo stato della Rep[ublica] a quel de' fratelli si mostra simile, se già in simile al popolare corrompendosi non si volgesse. Tra 'l padrone e 'l servo poi, quello stato, che Tirannide è detto, si rassomiglia, essendo i servi per l'utile del padrone, &amp; non certo per quel si sé stessi, governati, &amp; retti dal padron loro. In quella guisa dunque che debba tra questi Iconomici stati trovarsi l'amicitia, debba parimente ne i civili esser posta; poniam caso tra 'l vero Prencipe, et i sudditi suoi, debba esser l'amicitia, che tra 'l padre e 'l figliuolo conviensi. Tra gli Ottimati, &amp; quei che essi reggano, l'amicitia del marito verso la moglie richiedesi, &amp; finalmente l'amicitia fraterna tra quei, che communemente guidano la Rep[ublica] si ricerca. Debba dunque, un vero Prencipe a guisa di pastore, &amp; di padre, procurare il bene, &amp; l'utile de' suoi sudditi aiutandogli, &amp; cercando di rendergli virtuosi, &amp; felici, come se figliuoli gli fossero, come ben dice Omero, chiamando Agamennone pastor de' Popoli. Onde essendo che sì come i figliuoli in potestà del padre si truovano, così parimente i sudditi in poter del Prencipe sono; ne segue, che con ogni diligenza, debba così il Prencipe, come 'l padre haver gli occhi aperti in beneficio, questo de' figliuoli, &amp; quel de' sudditi la notte e 'l giorno. Et dall'altra parte i sudditi, &amp; i figliuoli, non secondo la equalità aritmetica, ma secondo la geometrica, debban ricompensar nell'amore, i Prencipi, &amp; i padri loro; conciosia che non d'una medesima sorte di benefitij sono quei che 'l padre, e 'l Prencipe, fanno a i sudditi, et a i figliuoli loro, &amp; quei che dall'altra parte i figliuoli, &amp; i sudditi ne ricompensano, anzi i padri, et i Prencipi, bonificano, soccorrano, governano, &amp; rendan virtuosi, &amp; felici i sudditi, &amp; i figliuoli, &amp; questi dal canto loro, in honorare, riverire, obbedire, &amp; servire, gli ricompensan con tutto l'animo; quantunque maggior sia l'obligo del figliuolo verso del padre, che quel de' sudditi verso del Prencipe loro non è, però che tre grandissimi benefitij dà il padre a i figliuoli, che 'l Prencipe a i sudditi non può dare, quai sono, l'essere, l'educatione, &amp; la disciplinale institutione, i quai benefitij da qual si voglia altro humano dono, pareggiar non si possano. Onde infinito è l'obligo, che ha d'havere il figliuolo al padre, &amp; per questo non potrà mai honorarlo, amarlo, &amp; riverirlo sì, che ancor più non se gli convenga di fare, se già (come ho detto), il padre di come Principe, in come Tiranno verso i suoi figli non si volgesse. Questa è dunque l'amicitia paterna &amp; filiale, similissima a quella, che tra i buoni Principi, &amp; i sudditi si dé trovare. Segue poi, che l'amicitia, che debba esser tra 'l marito &amp; la moglie, sia simile a quella, che tra gli Ottimati, et gli altri, che essi governano, trovar si debba. Conciosia che sì come gli Ottimati in tal guisa governar debbano, che amando i lor sudditi, quelli più tosto per compagni, che per sudditi aiutare, &amp; favorire in ogni occorrentia s'appartien loro, non tollendo loro alcuna giurisditione, o amministratione, che secondo il lor grado sé gli convenga, così parimente il marito, quantunque come  capo sia nella casa, nondimeno non in luogo di suddita, ma di compagna debba tenere, &amp; amar la sua consorte, non tollendo quella amministratione, &amp; principalità, che a lei, &amp; non a lui si convenga, come nel decimo Libro trattando dell'Iconomica assegnaremo. Al qual'amor maritale, la consorte parimente, con una certa dovuta sommissione, più tosto simile a libera che a serva, et con grandissima affettione, &amp; rispetto, debba ricompensare nell'amicitia, secondo la proportion geometrica, come già s'è detto. L'amicitia fraterna poi, la quale al reggimento della Rep[ublica], habbiam concluso che s'assomigli, debba esser in guisa, che niun sopra l'altro ecceder volendo, conservin tra di loro, una certa dovuta parità; la qual  amicitia, quantunque dentro a i gradi della parentela si truovi, nondimeno più tosto tra l'amicitie dell'equalità aritmetica, che geometrica, connumerar si conviene. Quella poi del padron verso il servo, più tosto imperio, &amp; maggioranza, che amicitia si dé chiamare, però che i padroni amano i servi, non per causa d'essi servi, ma per causa di lor medesimi, per essere il servo instrumento animato del suo Signore. Onde se pur la vogliam chiamare amicitia, tra le amicitie utili por la debbiamo, per essere i servi utili al lor padrone, &amp; egli ad essi altresì. Ma di queste amicitie domestiche, &amp; famigliari, più lungamente dobbiam trattare, quando dell'Iconomica parlaremo, dove ampiamente dell'uffitio del marito, della consorte, del padre, de' figliuoli, del padrone, de' servi, &amp; d'ogn'altra cosa a queste simili ragionaremo. Concludendo dunque dico, che queste parentele, over congiungimenti di sangue, che noi vogliam dire, d'Arist[otele] sotto l'amicitia comprese sono, chiamandole egli amicitie non di vera equalità, ma di maggioranza, et eccellenza, le quali molte volte sono fortissime, per convenire in quelle molte cose atte alla prodottion della benivolenza, come è la convenienza del sangue, donde nasce la convenienza de' costumi, &amp; appresso a questo la lunga conversatione, &amp; finalmente una certa impressione, che dalle fascie si vedan coloro, che nascano, di tener per cosa certa, che si convenga loro per legge non sol di natura, ma de gli huomini ancora, amare quei, che seco in sangue, &amp; in parentela congiunti sono, le quali impressioni son potentissime come ne i precedenti libri ho provato. Et che sia 'l vero, che questa impression faccia in tal cosa assaissimo, di qui si può ben vedere, che havendo per  caso un padre prodotto un figliuolo, &amp; dipoi senza conoscerlo, longhissimo tempo in casa tenendolo punto non l'amerà, anzi a guisa di persona istrania lo stimarà, per fin che sapendo, che sia suo figliuolo, subito di potentissimo amor sentirassi infiammare. Il che ne dimostra, che non la convenienza del sangue, non la somiglianza de' costumi, non la conversatione, né altro finalmente sia cagione, se non la impressione, &amp; ferma persuasione, che hanno gli huomini per le leggi ordinato, ampliando, quelle della natura, che i congiunti in sangue caldamente si amino, &amp; si desiderino; il che parimente accade tra coloro, che d'una padria, o d'una provincia sono nati, i quali per la persuasione, che gli hanno in sé fatta, che  amarsi tra loro si convenga, s'amano; quantunque altra causa non s'habbino. Non voglio già mancar di dire prima che a tal materia io ponga fine, che maggior sempre è l'amor del padre verso 'l figliuolo, che del figliuolo verso 'l padre non è, però che 'l padre ama il figliuolo come parte di lui, e 'l figliuolo l'ama come suo tutto, né è dubio, che più intrinseca è la parte al tutto, che 'l tutto alla parte, essendo che la parte entra nel tutto, &amp; non per il contrario il tutto nella parte entrar puote. Appresso a questo il padre, &amp; la madre amano i figliuoli, per esser quelli di loro generati, del che essi più certi sono, che i figliuoli esser già mai non ne possano, come quelli, che più per credenza, che per certezza lo stimano. Oltra che l'amor per la lunghezza del tempo maggior facendosi, è forza, che i padri, &amp; le madri, che dal nascimento de' figliuoli cominciano ad amargli, più gli amino, che i figliuoli non faranno mai; i quali non da che son nati, ma da che la ragione incomincia a prender vigore, incominciano ad amare il padre, &amp; la madre loro. Dell'amor poi, che 'l padre, &amp; la madre portano a i figliuoli loro, non è dubio alcuno, che quel delle madri è maggiore, come quelle che più certezza hanno de i figliuoli loro, che i padri haver non possano, senza che le madri più continuamente, &amp; senza quasi intermissione conversano co i figliuoli loro, che i padri non possano fare. Ma tempo  è hormai di por fine a questa materia, più conveniente all'Iconomica, che qui non è.</p></div2>

<div2><head>CAPITOLO VIII</head>
<argument><p>Che l'amicitia consista più in amare che in essere amato.</p></argument>
<p>POtrebbe forse alcun dubitare, inchiudendosi nell'amicitia amor cambievole, tal che l'amare, &amp; l'essere amato vi concorre da ogni parte, qual di queste due cose dia maggior polso all'amicitia, o l'essere amato, o lo amare. Intorno al qual dubio, non mancano molti, che più tosto godano d'essere amati che d'amare, sì come fanno la maggior parte de i potenti, ricchi, &amp; superbi, i quali essendo ambitiosissimi, &amp; cupidissimi dell'honore, &amp; stimandosi che l'essere amato sia segno d'essere honorato, da quel, che ami, con ogni ingordigia desiderano, che altri amandoli, mostrino segno d'honorargli, &amp; temerli, di maniera che fino a gli adulatori, &amp; parasiti accarezzano, i quali quantunque fintamente amico, nondimeno con questo finto amore fanno segno d'honorargli, in un certo modo sottomettendosegli, il che sopra ogn'altra cosa lor piace. Oltra che coloro, che amano, non mancano mai continuamente di lodare, &amp; esaltare l'amato con ogni sforzo, in ogni occasione, che venga loro, la qual cosa è segno d'honore. Essendo dunque l'essere honorato, &amp; l'essere amato vicino tra di loro; ne segue, che coloro, che grandemente desiderano d'essere honorati, parimente bramano essere amati più, che d'amare, conciosia che l'amar non è simile, anzi più tosto in un certo modo, contrario all'essere honorato. Contrario dico secondo che 'l fare è contrario al patire. Et se alcun mi domandasse, che cosa sia migliore, o essere amato, o essere honorato, risponderei senza dubio, che l'esser amato è cosa più degna. Conciosia che l'essere amato è cosa desiderabile per  sé stessa, dove che l'essere honorato, non per sé stesso si brama, ma per altro fine, cioè per una certa testimonianza della virtù, overo di qualche altra parta honorevole, che nell'honorato si truovi. Et che sia il vero, noi veggiamo, che molto si desidera d'essere honorato da persona giuditiosa, &amp; prudente, come da chi molto conosce il pregio, e 'l valor dell'honorato. Appresso a questo, coloro che desiderano d'esser da i giuditiosi honorati, questo principalmente bramano per conoscere in tal guisa, d'esser da quegli amati. Adunque l'essere amato è più degno, che l'essere honorato, desiderandosi questo per quello (come habbiam detto). Questi tali adunque ambitiosi, potenti, &amp; superbi, più desiderano d'essere amati, che d'amare, stimandosi che assai più quello sia di questo desiderabile, &amp; più all'amicitia appartenga. La qual opinione, non solo è contra de' Peripatetici, ma contra del vero istesso, essendo cosa chiarissima che l'amare molto più degno sarà sempre, che l'essere amato non sarà mai. Il che prima si può provar per l'essempio di quelle madri, che dando alcuni lor figliuoli secretamente acquistati, a nutrire, sempre intensamente gli amano fin che vivano, ancor che siano certe, che da essi amate non siano, il che mostra chiaramente, che l'amar solo senza l'esser amato, anzi senza il curarsi d'essere amato, è potentissimo molto più, che l'essere amato, senza curarsi d'amare, esser non potrà mai. Essendo dunque vero che le madri, il cui amor verso i figliuoli è intensissimo sopra tutti gli amori, amano alcuna volta senza curarsi d'essere amate, si può concludere che tanto più ne gli altri manco intensi amori, può questo stesso accascare. Oltra che chiaramente veggiamo, che gli amici più sono lodati, &amp; esaltati per l'amore, che portano a i loro amici, che per quel, che loro da quegli è portato; senza che 'l fare è più mobile assai, che 'l patire. Onde chiaramente si può concludere, che nell'amare consiste più l'amicitia, che nell'essere amato quantunque, quando nel nono trattaremo d'amore, più longamente toccaremo questa difficultà della nobiltà dell'amante, &amp; dell'amato.</p></div2>

<div2><head>CAPITOLO IX</head>
<argument><p>Delle querele, che possano nascere tra gli amici, &amp; per qual causa.</p></argument>
<p>ACciò che meglio conservar si possano l'amicitie, generate che sono, non è se non ben fatto di ragionare alquanto di quelle querele, che tra gli amici germogliando, la lor amicitia disciorre potrebbono, le quali se note ci sieno più agevolmente potremo fuggirle. Havendo noi dunque di sopra detto, che l'amicitia consiste in una certa equalità, &amp; agguaglianza, o Geometrica, o Aritmetica, secondo che o tra persone dispari in eccellenza, come sono tra padre, &amp; figliuolo, &amp; tra Prencipe, et sudditi, &amp; simili, overo tra persone simili in rispetto, o in grado, che vogliamo dire, si ritruovi, ne segue, che ogni volta, che tal equalità, o agguaglianza corromperassi, sempre nasceranno querele da quella parte, donde la causa nasce della corruttione; &amp; parlando prima dell'amicitie tra i pari (pari dico in grado d'eccellenza, degnità, o rispetto) perché di tre maniere (come ho detto) si truova, honesta, utile, &amp; dilettevole, dico prima quanto all'honesta, che in essa difficilmente pon nascer querele. Conciosia che consistendo ella in virtù, non possano far coloro, che virtuosi sono, che continuamente l'uno all'altro con l'amarsi non si ricompensino, la qual ricompensa, se alcuna volta, in beneficij, doni, &amp; simili, non sarà pari, per altro non restarà, se non perché l'un forse manco che all'altro havrà occasione, &amp; commodità di farlo, ma per questo non mancarà, che secondo la sua voluntà, &amp; la sua interna elettione, non sia prontissimo ad agguagliare i beneficij, ch'egli dall'amico riceve. La qual buona voluntà, se ben per impossibile manca delle forze, &amp; dell'essecutione, per questo non resta, che all'amico ampiamente non sodisfaccia, essendo che tra i buoni, la misura dell'operationi, debbi esser solamente la mera elettione, &amp; buon volere, dal qual principalmente depende ogni operatione virtuosa. Adunque i virtuosi amici, conoscendo che nell'amare, &amp; nel ben volere si ricompensano insieme, &amp; per questo venendosi a conservarsi la equalità dell'amore tra loro, nient'altro desiderando in questo s'acquetano, &amp; si contentano; de i beneficij poi, &amp; operationi esteriori, non considerano minutamente chi più ne faccia, per non depender da questo la loro amicitia. Onde nasce che 'l più delle volte queste tali amicitie sono perpetue, o almeno longhissimo tempo durabili, non havendo alcuna cosa, che corromper le possa, salvo che la mancanza dell'amore, che ingratitudine si può chiamare. La qual rade volte accasca, come saria quando l'un cominciasse a persuadersi, che la virtù dell'altro fusse minore, che prima non si stimava. La qual persuasione, o per sé stessa, o per industria di lingue maligne, che fusse in lui nata, saria certo bastante a romper quell'amicitia; ma tal cosa è difficile, peroché havendosi tali amici per lunghezza di tempo provati, difficilmente daranno fede a chiunque malignamente volesse tai discordie disseminare. Per la qual cosa essendo sì perfetta questa amicitia, che la equalità sua, nella quale ella consiste, da mero volere, &amp; non da esteriore operatione dependendo, difficilissimamente può rompersi, non mancando mai da alcuna parte, la vera ricompensa della benivolenza, parimente ne segue, che querele rarissime volte tra tali amici avvenghino. Et per questo lasciando il parlar di questa amicitia honesta, alla dilettevole venendo, dico che di rado medesimamente sogliono accascar querele in essa, che molto importino, peroché consistendo ella in una equalità, la qual per la ricompensation del diletto, si mantiene &amp; conserva, ogni volta, che mancando da una parte tal ricompensa, venisse a rompersi quella equalità, non per questo dall'altra parte debbano nascer querele, verso di quello da cui tal mancanza procede, quantunque per tal mancanza venga a sciogliersi l'amicitia, la qual senza quell'equalità non può viver già mai. Onde se ben la corruttione dell'amicitia per tal cosa n'avviene; non per questo in alcuna delle parti debbano seguir querele; conciosia che non in mero poter d'altrui risiede il piacere a chi si voglia; né possibil sarebbe mai, che colui, che ad alcun non piacesse, o non paresse bello, &amp; soave, bello per il contrario, o soave apparisse. Non ci debbiam dunque doler di coloro, che non ci piaccino, o non belli, anzi brutti ci appaiono, peroché in poter loro non è di parerci altrimenti. &amp; per questo sarebbe irragionevole, &amp; ingiusta ogni querela, che gli ponessemo. Per la qual cosa è da ridersi di coloro, che amando alcuna donna, né le piacendo, si querelano, &amp; si dolgano di quella, come meglio diremo nel nono trattando d'amore. L  onde benissimo dice Arist[otele] affermando che saria cosa da ridere, che alcuno si querelasse dell'amico suo, accusandolo con dire, ch'egli non ugual ricompensa di diletto prende da quello, anzi ch'egli più porgi diletto, che non riceve. Certamente una tal querela, o reprensione saria degna di riso, essendo in poter di ciascheduno di non conversare, &amp; non communicare in vita, con quelli, che ne dispiaccino, &amp; per questo (come ho detto) vuole Arist[otele] che di rado accascar possino querele nell'amicitia dilettevole, essendo in poter nostro di conversare con chi non ugualmente nel diletto ne ricompensi. Resta dunque che nell'amicitia utile avvenghino agevolmente diffensioni, &amp; querele. Per migliore intendimento della qual cosa, è da sapere, che sì come di due maniere sono le leggi,  o naturali, o positive, così ancora due sono l'utilità, et conseguentemente due l'amicitie, secondo che l'utile, che l'un'amico può dall'altro ricevere, si può intender secondo le leggi della natura, &amp; secondo le positive. Secondo le naturali saria quando un'amico ricevendo beneficio dall'altro non con patto alcuno, ma cortesemente, &amp; per mera benivolenza, egli dall'altra parte in beneficio ugual lo ricompensasse; la qual ricompensa non per obligo di legge positiva, ma per obligo della naturale, è dovuta, mostrandone naturalmente la ragione, che i beneficij debbano esser rimunerati, &amp; tal legge naturale, domandano i volgari in simil caso, discretion naturale, chiamando discreti coloro, che quantunque da legge positiva costretti non siano, nondimeno per mera lor gratitudine, danno in simil cosa legge a sé stessi. L'utile poi secondo la legge positiva si domanda quel, che per qualche conventione, o patto, che insiememente tra gli amici si faccia quegli obliga ad osservarlo, di maniera che non l'osservando possa il giudice stringergli al mantenerli, come son vendite, compre, depositi, promissioni apparenti, donationi, &amp; simili. Ora essendo dunque tutto questo verissimo, dico che in  più modi può nell'utile amicitia accascare, che l'un'amico si quereli dell'altro. Parimente, quando essi secondo i patti &amp; le conventioni fatte tra loro, non si ricompensassero nell'utile, come saria comprando, vendendo, o simili, &amp; alcuna volta facendosi alcun beneficio, con patto che per questo alcuna cosa seguir ne debbi, la qual non seguendo subito, la querela sormonta da quella parte, che vede senza sua colpa la equalità dell'amicitia mancare; la quale equalità in tal amicitia, nell'utile, &amp; non in altro consiste. Et in vero non può molto spesso accascare, che alcuno in tal amicitia si quereli dell'altro intorno a quelle cose che già per manifesto patto siano convenute tra loro; peroché colui che mancasse di quanto fusse certo, che nel patto si contenesse, farebbe segno, che non amico, ma nemico più tosto chiamar si potesse. &amp; così verria non a romper l'amicitia, conciosia che quel, che non è, romper non si possa giamai. Ma le querele, che spessissime volte, occorrano nell'amicitia utile, son quelle, che secondo l'utile, che dalle leggi della natura pende, nascano a tutte l'hore. Et questo avviene perché ciascuno ingannato dal proprio interesso, giudica la natural discretione a voglia sua, come saria se alcuno, ricercando dall'amico un benefitio amorevole, &amp; utile, in qualche gran necessità, il qual benefitio rispetto a chi 'l fa non sia di molto valore, egli misurandolo secondo la brevità del danno, che resulta a chi 'l fa, di brevissima ricompensa lo giudicarà degno, dove che dall'altra parte, colui che lo ha fatto misurandolo secondo la gran necessità, che colui ne havea, che 'l ricevette, grandissimo, &amp; di molta ricompensa degno lo stimarà, per la qual cosa, di quella breve ricompensa, che li sarà fatta querelarassi. Suol'ancora occorrer'alcuna volta, che alcun senza obligo, che n'habbia di farlo, farà qualche benefitio, o dono all'amico, per il qual nondimeno si stimarà, che n'habbia da seguire ugual ricompensa. Il qual dono, l'amico che lo riceve, pensandosi che per mera gratitudine fatto gli sia, come indiscreto, con altra ricompensa non s'ingegnerà d'agguagliarlo, onde dalla parte del donante, querela non piccola, ne verrà fuora, parendogli che l'equalità della loro amicitia, per la mancanza di tal ricompensa, venga a mancare, &amp; conseguentemente l'amicitia a corrompersi. Altre volte suol'avvenire, che l'un'amico all'altro (de gli utili parlando) venderà alcuna cosa non constituendo prezzo tra loro, ma nella discretione dell'amicitia fidandosi. Onde venuto il tempo del pagamento, l'un di loro pensandosi pagarlo secondo il prezzo da qualche legge determinato, l'altro parendogli tal prezzo poco, &amp; per qualche causa che occorrer può stimandosi, che più secondo il valor della cosa, che secondo il vigor della legge, si debba tra gli amici procedere; viene a querelarsi, &amp; dolersi, che l'amico l'amicitia disciolga. In molt'altre maniere medesimamente può occorrer querela nell'amicitia utile, che non accade minutamente di raccontare. Per rimedio della qual cosa avvertisce Arist[otele] che sempre colui, che dall'amico benefitio riceve, considerar debba ben la mente di quello, il che far facil cosa gli sia per la lunga conversatione stata tra loro. Et conoscendo ch'egli tale stima faccia di quel beneficio, che n'aspetti ricompensa maggiore, ch'egli che lo riceve non giudica, che si convenga, allora o non lo ricevi, o ricevendolo pensi di ricompensarlo secondo la stima del dante. Et parimente dall'altra parte, colui che fa beneficio all'amico, non lo stimi mai secondo il commodo, o incommodo, che a sé stesso ne segua, cioè secondo 'l danno, che a lui per farlo ne viene, ma più tosto secondo l'utile, &amp; la necessità dell'amico, che lo riceve, però che secondo Arist[otele] sempre i beneficij si debban misurare non secondo 'l danno, o l'occasion del donante; ma secondo la necessità, &amp; l'occasion di chi lo riceve. Onde Pittagora nell'arbitrio di coloro, che da lui la filosofia apprendevano, poneva il prezzo, ch'in sodisfattion della ricevuta dottrina, stimassero, che se gli convenisse, lasciando a ciascuno in sé stesso considerare, l'util, e 'l profitto, che fatto havesse. Oltra questo dice Arist[otele] che in alcun luogo è per legge constituito, che se in alcun volontario contratto, fosse chi ingannato dalle parole, o dalla fraude dell'altro si ritrovasse, in tal cosa si dovesse far la ricompensa, secondo 'l giuditio di quel, che riceve, conciosia che sempre coloro, che danno reputano le cose loro di più valore, che non sono, per l'amore che ciascuno alle sue cose proprie ritiene, come si vede de' Poeti intorno a i lor proprij Poemati. Et fin qui mi basti d'haver detto delle querele, che accascan nell'amicitie honeste, utili, &amp; dilettevoli, che sono tra coloro, che simili in eccellenza, o degnità, o altro rispetto si truovano. Ma nell'amicitie dell'eccellenza, come tra padre, &amp; figliuolo, prencipe, &amp; sudditi, o simili, si debba avvertire, che le qualità di queste amicitie, non aritmetica, ma secondo la proportion dell'eccedente all'ecceduto si de' misurare. Onde non di quella medesima sorte di benefitij debba ricompensar colui, che è inferiore, a quel, che dal superiore et eccedente riceve. Poniam caso, se un Prencipe farà alcun beneficio, ad un suddito, o donandogli, o favorendolo, o simili, il suddito in ricompensa non simili benefitij render debba, però che di tai cose il Prencipe non ha mestieri, ma la ricompensa, che debba fargli, ha da consistere in amarlo, riverirlo, honorarlo, obedirlo, &amp; osservarlo con tutto l'animo. Il che non facendo potrebbe agevolmente dalla parte del Prencipe nell'animo suo nascer qualche querela, &amp; per il contrario, se il suddito amando, obediendo, &amp; honorando bonificasse il Prencipe, &amp; egli per questo non lo ricompensasse donandogli, favorendolo, o simili, giustamente potrebbe il suddito querelarsi, veggendo mancar la proportionale equalità dell'amicitia, per colpa del Prencipe. E 'l simil dico tra 'l padre, e 'l figliuolo, aggiungendo, che per qual si voglia honore, &amp; riverenza, che 'l figliuolo habbia verso del padre, non potrà mai ricompensare i grandissimi benefitij, che da quello ha ricevuti, sì come è l'essere, &amp; l'educatione. Onde il padre, secondo una certa ragione, sempre potria del figliuolo nell'animo suo querelarsi, se la impossibilità della cosa non l'impedisse. Et per questo secondo le leggi, non può mai il figliuolo, per qual si voglia causa (secondo che dice Aristotele, &amp; Eustratio) annegare, &amp; abbandonare il padre suo, dove, che per qualche causa, il padre verso il figliuol tal cosa può fare.</p></div2>

<div2><head>CAPITOLO X</head>
<argument><p>Di alcune dubitationi, &amp; della solution di quelle.</p></argument>
<p>INtorno a questa materia dell'amicitia, secondo le cose di sopra determinate, potria forse dubitare alcuno, quanto oltra debbi in un desiderar bene all'amico, cioè se alcuna sorte di bene si può trovar così grande, che l'un'amico all'altro non debbi desiderare. Et pare in prima fronte da dire, che dovendosi tener l'amico in luogo di sé medesimo, non si possa imaginar così gran felicità, che desiderargli non si convenga; &amp; massimamente nella honesta amicitia, la qual nella sola virtù posandosi, solamente tra virtuosi haver può luogo. Onde in un virtuoso non potendo cadere invidia, la qual gli faccia non desiderare, anzi dolersi, che alcuna qual si voglia felicità nell'amico avvenga, ne segue, che sempre gli amici virtuosi ogni sorte di beatitudine, cambievolmente si desideraranno. Nondimeno, quantunque questo appaia verissimo, non è però che Peripateticamente non si debbi dire, che alcuna sorte di felicità si truovi, che l'un'amico all'altro non si appartenga di desiderare; &amp; tali sono tutte quelle gran prosperità le quali, per grandissima distanza disagguagliarebbono gli amici, per la qual disagguaglianza saria forza che le loro amicitie si disciogliessero. Conciosia che l'amicitia secondo la equalità aritmetica, è molto più tenace, &amp; più dolce, che secondo la geometrica, perciò che l'amicitia, che saria tra un Prencipe, &amp; un suddito quantunque fosse amicitia secondo la equalità geometrica, cioè secondo la proportion d'una certa eccellenza, nondimeno non è così soave, &amp; sì libera, quanto è quella che tra i pari in eccellenza, o quasi pari si retruova. Là onde se fossero due amici in parità constituiti, &amp; all'un di quegli accadesse qualche grandissima felicità, come saria che fosse Re, Imperatore, o simili, quella tal amicitia, o in tutto per tal nuova disagguaglianza si scioglierebbe, overo, in amicitia secondo l'equalità geometrica, la qual e manco perfetta si volgerebbe, e di questa mutatione ne seguiria il danno dell'amico, che a basso restasse rimanendo privo di quella perfettissima &amp; soavissima amicitia, ch'era tra loro in prima. Per la qual cosa vuole Arist[otele], che un'amico non habbia da desiderar nell'altro amico tanta eccellenza, che sia forza che la lor amicitia, o si sciolga, o manco perfetta si renda, come saria desiderando che gli fosse Imperatore, o Pontefice, o Angelo, o Dio, o a simili altre eccellenti grandezze portato. Conciosia che non convenendosi ad alcuno d'essere amico in agguaglianza aritmetica, con persona che in degnità tanto l'avanzi bisognaria per forza, che la prima amicitia si dissipasse, essendo che i Papi, gl'Imperatori, &amp; simili, non si congiunghino in amicitia di quella equalità, ch'io dico, se non con persone Illustrissime, &amp; inclite uguali a loro. Là onde secondo Aristotele, concluder si può, che un'amico debba desiderare tanto oltre la felicità all'altro amico, fin che non siano tali, che per la lor grandezza, l'amicitia corrompino. Le quali eccellenti grandezze desiderar non debba egli all'amico, non per invidia, né per poco amore, che gli porti, ma per il proprio amore, che si porta naturalmente a sé stesso, il quale ne fa cercar con ogni ingegno, che d'un dono così eccellente come è l'amicitia, privo restar non si debbi. Dubitano ancora alcuni, qual'obligo stringa più, o dell'amicitia, o delle leggi morali, o finalmente della giustizia legale; cioè se per essempio fosse in mio potere fare alcun beneficio del quale havesse insiememente bisogno l'amico mio, &amp; alcuni altri due, all'uno de' quali per patto convenuto tra noi, fosse obligato di farlo, &amp; all'altro per giustizia morale, o naturale, che vogliamo dire, fosse tenuto di ricompensar con tal beneficio alcun altro, che fatto egli mi havesse. In tal caso si domanda, a chi io sia più tenuto di far questo benefitio di questi tali. Molti vogliano che la giustitia legale sia quella che sopra ogn'altra cosa ne stringa; altri questo istesso della naturale affermano, per esser ella il fondamento della legale, &amp; altri finalmente giudicano che i lacci dell'amicitia siano quei che sopra tutti gli oblighi legano altrui. Io non voglio stare a disputare le ragioni di ciascheduna di queste parti; ma secondo la determination d'Aristotele, e più chiaramente secondo il parere d'Eustratio dico che nelle pari necessità dell'amico, del creditore, &amp; del benefattore, l'obligo che si ha col creditore per giustitia legale mi stringe, &amp; mi obliga più che gli altri non fanno, tal che per lui debbo il benefattore, &amp; l'amico lasciare. Et doppo questo, i benefitij ricevuti dal benefattore, più mi stringano, che l'amicitia. Et non senza causa ho detto in pari necessità, però che per la differenza delle necessità, questo ordine molte volte si debba rompere; come saria se per essempio un mio amico si trovasse incorso in pericolo della vita, se io poniam caso, nol soccorresse, dove che 'l mio creditore, o benefattore, non in sì gran necessità a gran pezza si ritrovasse, in questo caso dico, che io debbo mancare ad ambidue loro, prima che all'amico mio non soccorri. E 'l simil affermo, che tra 'l bene fattore, e 'l creditore avvenir debba, cioè, che può occorrer tal necessità al benefattore, che sia il lasciare il creditor per lui, convenevole. Onde insomma, si ha sempre da misurare, &amp; posare, gli oblighi insieme con le necessità, per veder chi prevaglia; ma fin'a qual termino debbino proceder queste necessità, per far sì, che si possa il detto ordine de gli oblighi trapassare, dice Aristotele, che è difficilissima cosa a determinare, sì come in tutte le operationi humane, è difficil di determinar le circostanze particolari, per essere infinite, &amp; tutto 'l giorno poterne accader di quelle, che più accascate non sono. Vuol dunque Aristotele, che secondo le necessità di coloro, che han de i nostri benefitij mestieri, si debbi considerare, qual delli tre oblighi detti, più prevaler ne convenga, affermando solo, che quanto all'obligo in sé, la giustitia legal prima, &amp; quindi la morale, &amp; finalmente la legge della  amicitia, ci stringa, &amp; ci leghi. In che grado poi più, o manco, si debba l'una per l'altra cangiare, egli non risolve, né io parimente determino, lasciando una tal consideratione sotto il parer del prudente; sì come in tutte l'altre operationi virtuose, habbiam detto, che bisogna fare. Solamente questo in tal maniera mi piace d'aggiungere; che alcuna volta il benefattore ne stringe manco obligo che l'amico, quantunque la loro necessità sia uguale. Come saria quando coloro, che ci havesser fatto alcun beneficio, fosse persona vitiosa, et per il contrario l'amico fosse virtuoso; nel qual caso, la virtù dall'amico più n'obliga che 'l beneficio di colui, che co i suoi vitij discioglie l'obligo, che 'l beneficio per sé stesso ne porgerebbe. La quale avvertenza nel creditor non ha luogo, però che la giustitia legale commutativa, nella proportion aritmetica totalmente consiste, come nel settimo libro lungamente habbiam detto.</p></div2>

<div2><head>CAPITOLO XI</head>
<argument><p>Del discioglimento dell'amicitia.</p></argument>
<p>INtorno al discioglimento dell'amicitia, vuole Aristotele, che molte occasioni possino occorrere, che si conceda di potere volontariamente discior l'amicitia. Et prima quanto all'amicitie utili, &amp; dilettevoli, determina quel gran Filosofo, che coloro, che in amicitia util congiunti sono, ogni volta, che l'un vede, che dall'altro impossibil sia d'essere nell'util ricompensato, o per povertà, o per impedimento, o per qual si voglia altra cagione, che gli avvenga, in tal caso potrà discior l'amicitia, essendo, che mancando il fondamento di quella, che era l'utile, è convenevol parimente, che quella ruini. E 'l simil dico dell'amicitia dilettevole, cioè, che se l'un'amico conoscerà, che dall'altro impossibil cosa sia d'haver più diletto, il che, è per perduta bellezza, o per infirmità, o cangiamento di costumi, (come si vede, che molti di persone allegre, &amp; amiche della conversatione, acerbe, &amp; noiose, &amp; solitarie, et quasi d'ognun'nemiche diventano), o per qual  si voglia altra cagion questo avvenga; in tal caso mancando il fondamento della lor amicitia, che era il diletto, non è fuor di ragione, che l'amicitia ancor si corrompa. Appresso a questo può occorrere, che per giusta querela, l'un amico debba una tale amicitia, o utile, o dilettevol disciogliere, come saria quando egli s'accorgesse, che l'amico suo l'amasse per utile, o per mero diletto, havendogli prima mostrato d'amarlo per la virtù, simulando l'amicitia honesta, &amp; amando secondo l'utile, o la dilettevole. In tal caso può quell'amico che ingannato rimane, accortosi dell'inganno, l'amicitia finire; però che se quel tal suo amico, havesse nel principio dell'amicitia mostrato apertamente di voler legarsi seco in amicitia utile, o dilettevole, egli acconsentito non l'harebbe, et quando l'havesse, non potrebbe poscia ingannato chiamarsi, perché l'amicitie utili, &amp; dilettevoli, allhora amicitie domandare si possano, ancor che imperfette, quando apertamente l'uno, &amp; l'altro, o per l'utile, o per il diletto, in amicitia s'uniscano. Ma quando l'un si pensasse di unirsi in amicitia honesta, &amp; l'altro nascostamente per l'utile, o per il diletto s'unisse, può colui, che ingannato rimane, tale amicitia senza biasmo, a sua voglia finire. Et questo avvenir molte volte si vede nelle cose d'amore, in molte nobilissime gentil donne, le quali persuase da i lor amanti, d'esser'amate da quelli, non per mero diletto corporeo, ma per la virtù, &amp; bellezza dell'animo loro, per questo s'inclinan'esse molte volte ad amargli; ma a qualche segno poi accortesi, ch'essi non per le virtù, ma per il diletto corporeo l'amino, subito per l'honestà loro, finiscano un tal amore, il che non solo a vitio d'incostantia, imputar lor non si deve; ma più tosto a grand'hornamento, &amp; lode di quelle, attribuir lo debbiamo. Per questa cagione adunque, può (come ho detto) l'amicitia utile, &amp; la dilettevole disciorsi. Et dice Arist[otele] a questo proposito, che quei che falsano, et frodano l'amor honesto in tal guisa, ricoprendo la bruttezza, &amp; magagna dell'utile, o del diletto corporeo, col finto color dell'honesto, sono di molto più biasmo degni, che quegli altri non saran mai, che le monete falsificano, coprendo il rame col finto color dell'argento, &amp; dell'oro. Conciosia che per esser molto più pregiata la virtù, che l'oro, parimente più vituperoso è, chi falsa la rende, che non sia mai colui, che le monete falsifica. Quanto al discioglimento poi dell'amicitia honesta, dice Arist[otele] che essendo verissimo questo fondamento, che non potendosi congiunger nell'honesta amicitia, se non coloro, che son buoni, dove, che nell'utile, &amp; nella dilettevole, possano trovarsi parimente coloro, che sono rei, per poter così il reo, come il virtuoso, porger utile, &amp; dar diletto, ne segue, che se l'un'amico conoscerà che l'altro di buono sia fatto reo, subito debba discior l'amicitia, per non potersi trovar l'amicitia honesta se non tra i buoni, come quella, che nella base della virtù si posa. Ben'è vero, che prima, quell'amico, che discior si veglia dall'amicitia, per il vitio, che nell'amico suo sopra viene, debba considerare se quel vitio, è sì profondamente penetrato, che impossibile, overo difficilissimo sia di purgarlo, o levarlo. Questo dico, perché quando conosca, che  tal vitio possa, o con persuasione, o altra somigliante avvertenza dall'amico suo, scancellarsi, in tal caso deve l'amico non disciorsi dall'amicitia, anzi cercar con ogni sforzo di sanar la mente dell'amico, della infirmità di quel vitio; il che molto maggior beneficio saria, che non sia mai la sanità corporale, che in alcun si produca. Ma se per il contrario conoscesse, che l'amico suo, così internamente fosse nel vitio inveschiato, che impossibil quasi sarebbe di diveschiarlo, allora non senza ragione potrà da tal amicitia torsi, &amp; slegarsi. Et se alcun mi domandasse, se doppo il discioglimento dell'amicitia, debba colui che si ha disciolto, con quel che amico gli era, più amichevolmente, &amp; gratamente conversare, che con gli altri non faccia, rispondo, che quando la divisione dell'amicitia, sia per causa del vitio, sciogliendoci noi da coloro, che infami, et vitiosi son divenuti, in questo caso non dobbiamo con tai persone più conversare, anzi fugirle più che si possa. Ma se per altra cagione ci sciogliessemo da alcune amicitie, allora alquanto più gratamente, &amp; benignamente, con quei, che amici n'erano, che con gli altri conversarne debbiamo. Né scordarsi ancor si conviene, l'avvertenza che ne dà Arist[otele] intorno al disciorre l'amicitie, il qual vuole, che risoluti che saremo per le cagioni dette di sopra, di scioglierci da qualche amico, non subitamente, ma a poco a poco tuttavia più discostandoci, lo dobbiamo fare, per le ragioni, ch'egli stesso n'assegna, le quali per brevità lascio da parte.</p></div2>

<div2><head>CAPITOLO XII</head>
<argument><p>Del termino de' beneficij, &amp; della benivolenza tra gli amici.</p></argument>
<p>DUbita M[arco] Tullio nel suo Lelio, quanto oltra debbino procedere i beneficij, c'hanno da farsi l'uno all'altro gli amici, o vogliamo dire quanto oltra con la benivolenza arrivare debbino. Il qual termino chi non sapesse potrebbe molte volte, o più, che non si convenga passarlo, o manco, che non si debba appressarvisi; come saria se per caso l'amico mio mi ricercasse, che per salute della vita sua, io volgesse l'armi contra la padria mia, o uccidesse un fratello, o simili, certo è, che non sapendo io il termino del dovuto amor tra gli amici, talvolta per salvar la vita all'amico, pensarò che non sia male, che io mi muova contra la padria, o simili. Per la determinatione di un tal termino, M[arco] Tullio, doppo molte parole, questa legge nell'amicitia constituisce, che noi domandar non debbiamo da gli amici cose, che contra le virtù siano, &amp; se richiesti ne saremo, noi più tosto l'amicitia sciogliamo, che a tal bruttezza acconsentiamo mai, affermando, che indegnissima, &amp; biasmevolissima scusa sarà sempre di quei, che havendo fatte alcune cose vitiosamente nel legame fortissimo dell'amicitia la colpa rivolgano. Il che chiaramente fa manifesto ne gli amici di Coriolano, &amp; in quei di Temistocle, i quali ambedue sdegnati contra la propria padria, in danno di quelle volgendo l'armi, da gli amici loro, abbandonati restarono. Debba adunque una tal legge da gli amici servarsi, che di cose virtuose, et honorate ricerchinsi, &amp; che per causa, &amp; beneficio de' nostri amici, ogni cosa facciano, che vituperio a noi stessi non rechi. Et veggendo di potere in alcuna cosa honesta giovarli, non dobbiamo aspettar d'esser richiesti, anzi prontissimi per noi medesimi sovvenirgli. Nessuna adulatione sia mai tra gli amici, anzi liberamente d'ogni cosa, che occorra si conseglino, si ammonischino, &amp; delle cose mal fatte riprendinsi, et a nissun'altra persona maggior fede, che l'uno all'altro ne prestino. Nessuna cosa fintamente, et simulatamente tra loro dichino, o faccino mai,  il cuor nella fronte si mostrino, le parole purissime, &amp; nettissime d'ogni falsità, portino seco i segreti de i petti loro, osservandosi, amandosi, aiutandosi, favorendosi, dilettandosi, &amp; sopra ogn'altra cosa pretiosa cari tenendosi, vivendo certissimi, che nessun'altra mercantia, o guadagno, può pareggiare il pregio e 'l valor della vera, &amp; non finta amicitia. Nessuna satietà, nessuno fastidio, o tedio, nasca tra loro, anzi quanto più si veggano, si odano, si conoscano, &amp; insiememente vivano, tanto più sempre di vedersi, di odirsi, di conoscersi, &amp; di viversi insieme desiderino, con una certa unanimità, &amp; correspondenza d'anima, &amp; somiglianza di voglie, &amp; parità di costumi, che più desiderar non si possa. Il che agevolmente verrà lor fatto, se ogni hora più amici della virtù diverrano; però che non è la maggior somiglianza, che quella, che ne porta la virtù tra gli huomini, essendo che 'l vitioso (per non esser simile a se stesso, anzi discorde, per la nemicitia che tra 'l vitio, &amp; quel dettame della ragione, che in ciascheduno si truova che tosto non sia), non può parimente con alcuno somigliarsi. Talché, quantunque due vitiosi insieme si truovino, nondimeno per il loro vitio, non simili, ma dissimili saranno sempre, &amp; conseguentemente poco amici, per esser la somiglianza una delle cause dell'amicitia, come di sopra habbiam detto, la qual vera amicitia, non può se non tra i buoni ritrovarsi. Questi, et simili son dunque gli uffitij, et le leggi dell'amicitia, et tale qual'io v'ho detto, debba esser'il termino della benivolenza tra loro. Et si alcun mi domandasse qual sia il termino cioè il fine dell'amicitia, risponderei, che alcuni (secondo che dice Tullio, vogliano che secondo che ciascuno è verso sé stesso, sia parimente verso l'amico; il che non è ragionevole, conciosia che molte cose si conviene, che per un'amico facciamo, che per noi non si converrebbe; come saria il parlare in lode, &amp; esaltatione dell'amico, il che per sé proprio ad alcuno non conviene, &amp; nel domandar qualche gratia per l'amico, con più ardire, &amp; vehementia si potrà fare, che per noi non potrebbesi i quali in molte cose parlando di noi per verecundia ci arrossiremo, che per gli amici non avverrebbe; e 'l simile in molti altri casi avviene. Adunque per l'amico in molte cose più, che per sé stesso oprar si debba. Altri vogliano, che gli amici habbino tant'oltre l'un per l'altro ad operare, quanto in ricompensa a punto di quel che l'un dall'altro riceve, appartiensi, tal che quelle proprie attioni, che l'amico fa per noi, debbiamo noi far per esso. La qual opinione, è parimente poco convenevole, peroché l'amicitia non è come una communicanza de mercatanti, che sempre con la penna in mano, procurano che pur'un soldo non sia di loro chi dell'altro possega. La qual cosa è contraria all'amicitia, la cui libertà non ricerca questa minutezza di ricompensa, anzi a gara debbano gli amici cercar di sopravanzarsi l'un l'altro, di beneficij, &amp; di gratitudine. L  onde altri fini si debba all'amicitia, trovare, di questi più veri; i quali secondo Tullio, sono la communicanza de i pensieri, l'amarsi, il ben volersi, consigliarsi, nelle male fortune, &amp; miserie consolarsi, &amp; condolersi, &amp; nelle felicità non così sollevarsi d'animo, che l'amicitia non sia sempre con la medesima caldezza, &amp; se possibil sia con maggiore osservata. Questi, &amp; così fatti sono i fini, &amp; termini dell'amicitia, &amp; massimamente dell'honesta &amp; virtuosa, che solo si può veramente amicitia chiamare.</p></div2>

<div2><head>CAPITOLO XIII</head>
<argument><p>Se nell'amicitia honesta si possano insiememente trovar molti amici. </p></argument>
<p>DEll'amicitie utili, &amp; dilettevoli, già di sopra habbiamo detto, che può darsi tal caso, che un solo può havere molti amici, ancor che della dilettevole difficilmente avvenga. Resta che dell'honesta diciamo che per non trovarsi questa se non tra i buoni difficilissima cosa, &amp; forse impossibile è che molti ad un solo amici si truovino, né manco ha da desiderare alcuno d'haverne molti. Et prima, che di rado si truovino, di qui si può vedere, che la virtù non in molti risiede. Onde molte cose difficili ad avvenire, è forza che accaschino per voler congregare una tal amicitia tra molti, prima è di mestieri, che più virtuosi si truovino; &amp; dipoi che si assomiglino nella parità di quelle voglie, che ne' vitij, né virtù sono; havendo ancora una certa convenienza, insieme con la lunga conversatione, &amp; esperienza l'un della virtù dell'altro. Le quai cose tutte sono molto difficili, che s'unischino insieme, &amp; quando bene occorresseno; fa di bisogno poi, che coloro che amici sono, si mostrino l'un l'altro i segreti del cuore, le quali revelationi. è pericolo che si faccino con molti, però che la confusione di tanti consapevoli del mio pensiero, potria facilmente senza colpa di quelli, ma dal caso stesso guidata, palesarlo ancor fuor di questi, donde gran danno me ne seguisse, come molti essempij potrebbono addursi. Oltra che l'eccellenza dell'amore, che si ricerca tra gli amici, non può spargersi in molti rami, essendo naturale di tutte le cose eccedenti, d'accostarsi più che possano all'unità è adunque cosa difficile, &amp; parimente non desiderabile, che alcun'habbia molti amici. La qual moltitudine secondo Aristotele, &amp; al giuditio di Platone, &amp; di Tullio, non deveria passare il numero ternario; avvenga che rare volte, o non mai, si truovi per historie che arrivato vi sia, non sì leggendo se non d'alcune coppie d'amici; &amp; queste rare, che sono state ne i tempi a dietro da i nostri. Et non sono mancati alcuni, che affermino trovarsi alcuna sorte d'huomini, a cui non solamente molti, ma un solo, non si ricerca d'havere amico, sì come dicano che gli avviene a gli huomini felici, i quali d'amici non hanno mestieri, essendo che i felici per sé stessi (come nel primo libro habbiam detto) essendo a sé stessi bastanti per la loro propria beatitudine, non è lor necessario alcun bene esteriore, come sono gli amici, &amp; simili. La quale opinione è falsissima, conciosia che la felicità grandissimo ornamento prenda da i beni esteriori, sì come nel primo libro è provato. Senza che convenendosi al felice di far beneficij, usar liberalità, &amp; simili; né essendo alcuno, a cui più si convenga che noi doniamo, che a i nostri amici, ne segue, che dolcissima cosa a i felici sarà di havere a chi come loro amici, possino la loro liberalità de operare, senza che per esser l'huomo naturalmente  conservativo, &amp; nemico della solitudine, non potrà alcuno compiutamente esser felice, se spogliato d'amici si truova, però che la conversatione de gli altri che non sono amici, è quasi vicina alla solitudine, &amp; molte volte peggior di quella. Conviene adunque al felice l'amicitia honesta, anzi è quella, che ogni sua beatitudine rende perfetta, &amp; adorna. Confesso ben che nella miseria trovandoci, habbiamo più necessità de gli amici, che nelle buone fortune; ma nelle prospere poi, se non più necessarie, almeno più dilettevoli, &amp; più cari ci saran sempre; come lungamente pruova Aristotele nel nono dell'Etica. Molte e molt'altre cose si potrebbono Peripateticamente dell'amicitia trattare, le quali troppo lunghe, &amp; tal volta tediose giudicarebbonsi. Per la qual cosa, lasciandole io da parte, a tal materia hormai porrò fine, &amp; maggiormente per havere io raccolto il succo di tutto quel, che non solo Aristotele, &amp; Eustratio, lungamente ne scrivano, ma ancora di quel, che ho potuto trar d'alcuni altri Greci fragmenti Peripatetici, che ho letti pochi dì sono; i quali dal molto Illustriss[imo] Signor Don Diego Mendozio, ho avuti; nella cui Libraria, per la sua diligenza, &amp; grandissimo affetto verso le buone littere, &amp; per la gran benevolenza, che non solo da tutti i litterati, ma communemente da tutti gli huomini, &amp; in Venetia &amp; fuor di Venetia, gli è affettuosissimamente portata, sono concorsi, &amp; tutto 'l giorno concorrano molti antiquissimi, &amp; buoni, &amp; rari libri, &amp; massimamente matematici, fisici, morali, et metafisici, la maggior parte greci. Ho io dunque con ogni diligenza fatta una breve somma di tutto quel che Peripateticamente credo, che dir si possa dell'amicitia. Et quantunque io dica Peripateticamente, non per questo giudico che l'opinione Platonica in tal materia, sia dall'Aristotelica in cosa, che molto importi, differente. Il che accioché voi stesso (Alessandro) vediate, voglio in brevissime parole, quanto da Platone raccor se ne possa, narrarvi.</p></div2>

<div2><head>CAPITOLO XIV</head>
<argument><p>Dell'amicitia secondo l'openione di Platone. </p></argument>
<p>PER quanto io leggendo le cose di Platone, habbia potuto raccor dell'amicitia, non solo in Liside (nel qual dialogo, egli più tosto accenna, che chiaramente ponga l'opinione sua, come è suo costume in tutti i suoi Dialoghi, ne i quali Socrate tra Sofisti, o discepoli di Sofisti ragiona; dove sempre usa Socrate più di confutar l'opinion de gli altri, che por le sue), ma in altri suoi dialoghi parimente, &amp; più, che altrove, in quei delle leggi, &amp; nel Simposio, dico, che la vera amicitia secondo Platone, non è altro, che un'honesta convenienza di perpetuo volere tra due, o tre al più, il cui fine è una communicanza, o vero unione di più vite, e 'l principio suo è una convenienza, &amp; somiglianza di sangue, &amp; di costumi, e 'l mezo finalmente, che la conserva è l'amore. Onde per tal diffinitione si esclude ogni amicitia, che honesta non sia, &amp; ogni conversatione che tra i lascivi, &amp; vitiosi si truovi, &amp; per quella parola, perpetua, si tolgano via le amicitie quantunque honeste, che tra i fanciulli si vegano, le quali sono leggiere, brevi, &amp; fallaci, &amp; per quell'altra particella, volere, si dimostra, che dalla nostra elettione principalmente l'amicitia depende. Il fin suo, che è communicanza di vita, altro non significa, che una conformità di pensieri, &amp; union d'animi, &amp; per dire in una parola, congiungimento di più vite in una, tal che gli amici di una sola vita vivano. Per la convenienza di sangue, &amp; di complessione, o natura che vogliam dire, vuole intendere Platone, una certa somiglianza nata da una parità d'influsso celeste, &amp; somiglianza d'Idea, L'amor finalmente, vuol che sia il mezo che la conservi; il quale Amore, essendo secondo Platone, desiderio di bellezza, è forza, che tal amicitia non sia se non tra belli; belli dico dell'amimo principalmente, però che essendo il corpo instrumento dell'amimo nostro, &amp; conseguentemente di noi, coloro che amaranno il corpo nostro, non noi, ma alcuna cosa di noi amaranno. Molte altre cose potriansi dire secondo Platone; ma tutte simili a queste. Per la qual cosa agevolmente (Alessandro nobilissimo) potete vedere, che in questa materia dell'amicitia, sì come in ogni altra facultà morale, in pochissime cose è Aristotele da Platone differente. Voi dunque (Amatissimo fanciullo) veggendo per l'opinion di due gran Filosofi, quanto sia la eccellenza, &amp; la degnità di questa amicitia honesta, la qual veramente si debba chiamare amicitia, niente altro ne resta, se non che voi con tutto l'animo l'abbracciate. Et quantunque io habbia detto, che l'amicitie de' fanciulli, non sono vere amicitie per la mutabilità, &amp; leggerezza di quella età, nondimeno, dovete sapere, che se per buona sorte, alcuno nella sua fanciullezza harà tal'amico, il qual poi nell'età matura, parimente gli sia amico, una tal'amicitia è sopra tutte divina, &amp; pregiata; quantunque di radissimo accaschi. Ma voi Alessandro, nella cui felicità (essendo nato di donna di tal valore, qual è la honoratissima Mad[onna] Laudomia vostra madre) si debba tener per certo, che i cieli favorevolissimamente riguardinvi; non trovarete quella difficultà, in cosa così pregiata, che truovano gli altri men cari al cielo, che voi non fate. L  onde mi confido, che harete felice sorte in eleggervi da fanciullo, colui per amico, il qual crescendo poi con voi nella virtù insieme, &amp; ne gli anni, parimente nell'età manco acerba, per fin che durino gli anni vostri, vi sarà amico perfettissimo, &amp; costantissimo; col qual voi collegato gustarete quel dolce, che a rarissimi è conceduto, che gustar possino. E siate certo, che questo tal vostro amico, se sarà qual io quasi presago, lo imagino, sarà il vero dolcissimo condimento d'ogni vostra beatitudine, con cui voi communicando il cupo del petto vostro, vi consigliarete in ogni occasione, &amp; insieme i casi l'uno dell'altro consultando, vi ammonirete, vi consolarete, vi congratularete, vi condorrete, vi amarete, &amp; insieme di due vite, un'istessa farete; &amp; insomma un solo di due diverrete, troncando, &amp; diradicando ogni maligno pensiero, ogni falsa persuasione, ogni adulatione, ogni dubio, &amp; sospetto, &amp; finalmente ogni varietà di pensieri, &amp; di voglie, &amp; ogni diffensione, &amp; contrasto, che germoliando potesse la vostra union conturbare. Ma tempo è hormai di por fine in un tempo a questa materia dell'amicitia, &amp; da questo ottavo Libro al nono passare. </p></div2>
<trailer>IL FINE DELL'OTTAVO LIBRO</trailer></div1>
<div1><head>LIBRO  NONO</head>
<argument><p>DELLA INSTITUTIONE DELLA VIta dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima MAD[ONNA] LAUDOMIA Forteguerri, al meddesimo Alessandro.</p></argument>

<div2><head>CAPITOLO I</head>
<argument><p>Come Proemio del nono libro, nel qual libro si tratta d'Amore.</p></argument>
<p>ESSENDO (Alessandro nobilissimo) così secondo i Platonici, come secondo i Peripatetici, l'Amore il fonte del mantenimento dell'amicitia, non sarà fuor di proposito, che doppo il trattato dell'amicitia, io ragioni alquanto di quello, &amp; massimamente per tener'io per cosa certa, che una specie d'Amor si truovi, che non solo all'huomo felice si convenga, ma gli sia ancor grandissima parte d'essa felicità Onde non posso fare, ch'io non mi maravigli di coloro che vogliano, che al virtuoso (quantunque l'havere amicitia con donna virtuosa, forse non si disdica) nondimeno il servirla poi d'intenso amore, non s'appartenga, et massimamente perché Arist[otele] mai ne' suoi libri dell'Etica, di tal'amor non fa mentione. Questa opinione è sì vana, et leggiera, che più tosto é degna di riso, che di risposta. Conciosia che tollendo via così dall'huom come dalla donna, la soavissima fiamma di quella sorte d'amore, di cui ragionaremo poco di sotto, si rende tronca, povera, &amp; manca ogni beatitudine humana, che haver si possa vivendo, per esser questo amore che io dico un'affetto più che mortale, &amp; di tutte l'altre operationi, &amp; affetti signore, degno di lode, &amp; di essaltatione, &amp; causa sempre di bene, &amp; condimento d'ogni diletto; sì come il divin Platone in molti luoghi de' suoi Dialoghi con chiara voce ha parlato, &amp; massimamente nel divinissimo suo Simposio, et Arist[otele] ancora nell'ottavo e nono dell'Etica, assai manifestamente, &amp; honoratissimamente n'ha scritto, quantunque insieme con l'amicitia, &amp; non separatamente habbia ciò fatto, perché sì come l'amicitia dell'amor non è mai divisa, così il ragionar di quella non può passar senza mention di lui. Veggasi Arist[otele] nel capo dell'amare, et essere amato, e nel capo delle spetie dell'amicitie, et quasi per tutto 'l nono &amp; finalmente nel fin di quello, et conoscerassi apertamente, che insieme l'amicitia honesta, &amp; l'amore honesto, ha fino al cielo esaltato. Havendo io dunque per cosa chiarissima, &amp; resoluta, che alcuna sorte d'amor si truovi, secondo 'l quale, all'huomo felice conviensi, che con donna bella, &amp; virtuosa sia legato in amore, saria da vedere, &amp; discorrere se questa tal donna debba esser  quella, la qual egli finalmente arrivato a gli anni del tor consorte, cioè al trigesimo anno, (come diremo nel seguente libro), debba in consorte accettare, o veramente esser possa già mai, che altra donna, che quella, che consorte gli sia, habbia ad esser da lui servita d'Amore. La qual dubitatione riserbo a solvere nel principio del seguente Libro, quando del tor consorte, &amp; dell'Iconomica parlaremo, per hora lasciando tal cosa sospesa, solo per cosa certa affermando, che Amore all'huomo felice convenga  dell'Amore alcune cose brevemente diremo. Et per meglio conoscere qual sia quella spetie d'amore, che all'huomo felice conviene, sarà buono, che in questo Amore nelle sue parti distingua; &amp; quella, che al nostro proposito fa eleggendo, l'altre poi lasci da parte. Ma prima ad ogni cosa, in che dall'amicitia differisca diremo.</p></div2>

<div2><head>CAPITOLO II</head>
<argument><p>Della differenza tra l'amicitia, &amp; l'amore. </p></argument>
<p>LA differenza tra l'amicitia, &amp; l'amore, non in poca cosa consiste; conciosia che l'un'habito, o ver rispetto, &amp; l'altro affetto si chiama. Et per meglio intender questa cosa, dovete sapere, che l'amicitia in due modi si può considerare, o ver quella idoneità habituata, che si truova in alcuno, per la quale con diletto, &amp; agevolezza come per habito, opera amichevolmente, secondo che accade; &amp; in tal modo l'amicitia si domanda habito, o veramente considerar la potiamo, come una certa union d'animi, &amp; di voleri, che si truovi tra due. Et in questa maniera si debba domandar referimento, o ver rispetto; referendo sempre l'uno, &amp; l'altro di quei che s'amano, &amp; in tal guisa la prende spesse fiate Arist[otele] &amp; Platone, &amp; alcuna volta Tullio. La quale amicitia in tal modo considerata, non si può dir cosa assoluta, ma rispettiva, &amp;  per questo ha bisogno, sì come tutte l'altre cose respettive, d'alcun fondamento, dove si posi, &amp; tal fondamento sono gli animi uniti di quei che s'amano; come per essempio se una cosa essendo bianca, fosse simile ad un'altra che parimente bianca apparisse, in queste due cose risiede un certo rispetto che congiunge l'una con l'altra, il qual rispetto somiglianza si chiama, &amp; per non esser cosa assoluta, ma rispettiva, ha di mestieri di fondamento, il qual è la bianchezza dell'una, &amp; dell'altra di dette cose. Il medesimo dico dell'amicitia, la qual importando rispetto, a due cose, cioè a due animi uniti, ha bisogno di base, che altro non è, che quella unione, o per dir meglio quegli animi l'uno unito con l'altro. è dunque l'amicitia, non quell'amore, che o in questo, o in quel de' due amici si truova; ma è quella istessa unione, che l'uno &amp; l'altro insieme guardando, viene ad esser cosa non per se assoluta ma in rispetto d'altre cose pendente. Et per questo habbiam detto nel precedente libro, che l'amicitia bisogna, che consista in amor cambievole, tal che se solo uno amasse, l'altro non riamando, amicitia chiamar non potrebbesi. L'amor poi dall'altra parte è cosa assoluta, &amp; non da altro come da sostentamento della sua essentia depende; di maniera, che allora si domanda amore, quando solamente quella benivolenza consideriamo, che nel ben volente, overo amante risiede, non curando della ricompensation dell'amato, il qual amato se nell'amar ricompensa, allor nascendo amor cambievole, due amori, &amp; non un istesso diventano. Tal che solamente domandaremo amore quell'affetto ch'è nell'amante verso l'amato, non avvertendo alla ricompensa. Et dall'altra parte se l'amato ricompensarà nella benivolenza, nascerà in lui un secondo affetto chiamato amore, in lui riposto, de' quali due amori, se uno ne voliam fare, quello non amore, ma amicitia potrà chiamarsi, &amp; di due affetti assoluti, un rispetto relativo diventaranno. Et di qui è, che l'amicitia quanto a sé, non solo tra due, ma ancor tra tre, &amp; forse quattro si può trovare, dove, che l'amore solo una persona riguardar debba. Per la qual cosa agevolmente si può vedere, quanto errasse quel dottissimo Ebreo, il qual compose i Dialoghi di Filone, &amp; Sofia, dicendo egli nel Dialogo della Communità, che l'amicitia differisce dall'amore, non per altro, se non che ella si considera nell'amato, &amp; l'amor nell'amante. La qual cosa, oltra che non è intelligibile, ella ancora né in Platone, né in Arist[otele] o in altro buono scrittore si potran trovar mai, essendo che tutti s'accordano, che l'amicitia, o sia habito, o ver rispetto, nel modo che ho detto di sopra, &amp; che sia affetto, niuno è, che lo dica, ma vada questo fallo, con alcuni altri, che in quei dui Dialoghi ultimi, si ritruovano; dove Filone insegna a Sofia alcune cose, che né Platoniche, né Aristoteliche possano essere, se già (come io credo) non si debba dar la colpa alla stampa.</p></div2>

<div2><head>CAPITOLO III</head>
<argument><p>Della distintion dell'Amore, &amp; diffinition di quello di cui si tratta in questo libro. </p></argument>
<p>HAbbiam veduto fin qui in che sian differenti l'amicitia, &amp; l'amore; resta, che quanto alla distintion di quello dobbiate sapere, che quantunque secondo Platone, in più maniere si potria distinguere, come saria in due Amori, nato delle due Veneri, Celeste, &amp; Volgare, &amp; altrimenti in cinque, divino, generativo, contemplativo, attivo, &amp; voluttuoso; &amp; altrimenti ancora in Amor ferino, humano, &amp; divino, nondimeno, perché queste tre divisioni non son molto differenti tra loro; né ancor son diverse essentialmente, dalla distintion Peripatetica, ho pensato per questo, di procedere in questa materia Peripateticamente, sì come ho fatto in ogni cosa fin qui. Dico adunque, che sì come l'amicitia in tre (com'habbiam detto), è distinta, honesta, utile, &amp; dilettevole, così parimente l'amore, ch'è il nervo di quella, in tre si divide, in amore honesto, utile, &amp; dilettevole. Possan medesimamente questi due ultimi in due parti dividere, in naturale, &amp; volontario, overo discorsivo. Conciosia che essendo la cosa, che appar buona oggetto dell'appetito, &amp; trovandosi di due sorti appetiti, o che seguano in conoscimento di chi non può fallire, over il conoscimento dell'huomo, che 'l più delle volte s'inganna; è forza, che di due sorti, amori dilettevoli, &amp; utili si truovino. L'uno di tutte le cose naturali, le quali guidate da occulta intelligenza, desiderano naturalmente il loro utile, &amp; la lor perfettione, &amp; conseguentemente il lor diletto, che nel goder tal perfettion si gustano. Et l'altro che guidato dal nostro conoscimento, ci fa desiderar quelle cose, che utili, dilettevoli il più delle volte falsamente ci appaiano. Puossi l'amor naturale divider poi in mero naturale, &amp; privo d'ogni mortal conoscimento, &amp; in amore animale, il qual non senza particolar notitia congiungesi; qual molti domandan Ferino. L'Amore honesto poi, parimente si può dividere in humano, &amp; Angelico, over divino; dalle quai divisioni chiaramente si può conoscere, che non molto i Peripatetici da gli Accademici differiscano; potendosi ridurre i membri delle divisioni Platoniche, a quei dell'Aristoteliche, come per sé stessa tal cosa si manifesta. Ora io non penso già di ciascheduna di queste spetie d'amor ragionare. Prima perché sarebbe cosa lunghissima, &amp; dipoi perché fuor del nostro proposito, giudicarebbesi; conciosia che dovendo io instituire in questi libri, non una cosa mera naturale, non una fiera, non un'Angelo, anzi un huomo, tutto superfluo sarebbe quello, che dell'amor naturale, ferino, &amp; divin ragionasse, però che essendo l'huomo mentre che gli è huomo in mezo collocato tra l'immortale, &amp; caduco, parimente è mestieri, che gli si convenga un'amore, che participi dell'uno &amp; dell'altro, o per dir meglio non sia né questo, né quello. Essendo che se ben l'huomo potrebbe amar secondo l'amor ferino, nondimeno essendo egli in parte immortale, ciò far non sé gli conviene; &amp; dall'altra parte, quantunque secondo la sua parte immortale gli si convenisse l'amor divino, non di meno mentre, che in queste membra ella è sommersa, impossibil gli sia, che d'un tal amor puro, &amp; Angelico, amar possa giamai. Restagli adunque l'amor humano, come a lui (mentre che gli è huomo) appropriato; il qual amore, non sol biasmo non può recargli, ma gloria, &amp; lode gli de' portare, per essere sempre cosa convenevole, che  ciascheduna cosa operi secondo che la propria sua natura &amp; conditione ne ricerca. Operando adunque l'huomo humanamente, viene ad operar secondo quel modo, che se gli deve, per essergli le operationi ferine biasmevoli, &amp; le mere divine impossibili, per fino a tanto, che sciolto da questa carne caduca, in altra Padria a guisa d'Angelo sia di divino et celeste amore infiammato. Non nego già, che nell'amore humano non sia parte di divinità, sì come nell'huomo è parimente parte immortale, ma dico, che un tal amore humano non è in tutto in quella purezza, &amp; chiarezza, che sarà quando la gravezza delle membra, non sia ad alcun'attione nostra, d'alcuno impedimento cagione. Dell'amor dunque humano dobbiamo parlare in questo libro; il qual diffiniendo dico, che è un desiderio di possedere con perfetta unione, &amp; l'animo bello della cosa amata. Dalla qual diffinitione chiaramente potiamo vedere, che quantunque questo amore humano non sia di quella perfettione, che 'l puro divino, nondimeno assai vicino gli si appressa. Et accioché alcun non si maravigli, che io domandi amore, desiderio in caso retto, essendo l'amore e 'l desiderio diversi affetti tra loro, è da sapere, che causandosi gli affetti nel nostro appetito, così concupiscibile, come irascibile, nel modo che nel primo libro n'ho detto, vien l'amore a causarsi, quando il concupiscibile, offertosegli innanzi dalla virtù conoscitiva, alcuna cosa buona, o bella (che per un medesimo per hora intendo il buono e 'l bello), viene a volgersi verso quella, causandosi in esso una certa complacenza verso la cosa stimata buona; la qual complacenza propriamente si chiama amore. &amp; doppo a quella poi, caso che l'huomo speri di conseguir quella tal cosa, vien l'appetito a muoversi verso quella, di un movimento spiritale, che desiderio si chiama, nel qual movimento sempre si truova, quella complacenza che habbiam detto chiamarsi amore. Onde se ben questo amor propriamente, &amp; quel primo rivolgimento, &amp; complacenza che ho detto, nondimeno se noi consideraremo questa tal complacenza, in un certo modo, fluente, verrà a causare il movimento del desiderio, &amp; per questo in un certo modo a desiderio chiamarsi, sì come dicano i Geometri, che se bene il punto per sé stesso considerato, è principio della linea, nondimeno se si considera fluente, viene a generar la linea, &amp; in ogni parte di quella in potenza trovarsi, &amp; per tal causa può in un certo modo linea chiamarsi; il che dell'amore, &amp; del desiderio affermar si può similmente, non potendosi torre alcuna parte di tal movimento del desiderio, che quivi amor non si truovi. Può dunque l'amor desiderio chiamarsi; &amp; di tal amore habbiamo da intendere, che parli Platone, &amp; tutti i buoni scrittori. Conciosia che se quando d'amor si ragiona, &amp; che gli amanti il loro amore all'amante s'ingegnano di dimostrare, intendessero di quella prima complacenza, &amp; non del desiderio, non verriano a meritar punto da quelle. Conciosia che quella tal complacenza è mera naturale, &amp; non libera e voluntaria, &amp; conseguentemente non può, né lode, né biasmo, né premio alcun meritare, causandosi la lode, e 'l premio dalla propria nostra elettione, &amp; non da quel, che in nostro poter non è di farsi, o non farsi come ben dice Dante nel decim'ottavo Canto del Purgatorio. È dunque amor desiderio. Ma di che? Di posseder l'animo bello della cosa amata; dico l'animo bello, &amp; non il corpo bello, per distinguer l'amor ferino dell'humano, essendo che quando solamente di possedere, &amp; godere il corpo dell'amata desiderassemo, somiglianti alle fiere diventaremo. Desidera dunque il vero amante, di possedere, cioè di render complacenza in un'animo bello. Conciosia che altro non vuol dire, che io possega un animo, se non che quel tal'animo si disponga in complacenza del mio, nel modo che nel suo il mio è disposto, che meglio no 'l posso esprimere. Et è d'avvertire, che quantunque si desideri la possession dell'animo, non è però, che la bellezza corporale non sia quella il più delle volte, che come nuntio della bellezza dell'animo, ci commuova quella prima complacenza, la qual non fermando in questo anzi nella bellezza dell'animo penetrando, in quella finalmente si acqueta. &amp; maggiormente, perché il più delle volte, secondo il corso della natura, debba la bellezza di fuore essere argumento di quella di dentro. Conciosia che per esser gli animi nostri quando escano delle mani del loro architetto, ugualmente perfetti, ne segue, che più o manco belli n'appaiano poi, secondo che migliori, o peggiori instrumenti d'operar ne sortiscano, per esser le parti del corpo instrumenti dell'animo. La qual regola, molte volte fallir veggiamo per più cause, che n'impediscano, come son l'influentie celesti, la indesposition della materia, &amp; più che altro la mala educatione. è dunque amor, desiderio di posseder l'animo bello; dico bello, percioché, quantunque molte volte amiamo alcuni di brutto corpo, o brutto animo, questo accade perché tal bruttezza a noi par bellezza. Conciosia che non solo il senso nostro, ma l'intelletto ancora per esser sommerso dentro all'imperfettione delle membra, il più delle volte prende il falso per il vero, e 'l brutto per il bello. Il che quantunque accaschi, nondimeno amor quanto a sé, &amp; desiderio di bellezza almeno apparente se non vera. Ho aggiunto poi nella diffinition dell'amore, con perfetta unione, peroche l'unione è l'ultimo fine d'amore, derivando da quella il diletto. Et se alcun dicesse, che essendo l'amicitia unione di benivolenza (come habbiamo detto), ne segue che se l'amore serà unione, verrà per questo ad esser cambievole, &amp; conseguentemente non differente dall'amicitia; a questo io risponderei, che io non dico che amore sia unione, ma desiderio di posseder con unione, il qual desiderio non si ricerca, che sia cambievole, ma basta che nel desiderante si truovi, come di sopra si è detto. Or qual debbi esser questa perfetta unione, non è difficil cosa a vedere, peroché in altro non consiste, che in una trasformatione di due animi in uno, quasi che due siano i corpi, &amp; uno lo spirito; peroché gli animi per non haver quantità, quanto a sé, si potrieno commodamente congiungersi, &amp; penetrarsi, &amp; perfettissimamente unirsi; dove che i corpi per le lor dimensioni, non è cosa possibile, che sì congiuntamente si unischino, che due non si rimanghino. I corpi dunque son quei che non solo per la loro imperfettione unirsi non possano, ma ancora impediscano che gli animi, a voglia loro non congiunghinsi. La qual difficultà tra gli spiriti celesti non avviene; i quali non impediti da i corpi, con perfettissimo congiungimento si uniscano, come ben dimostra Dante ne gli ultimi canti del Paradiso. Non può dunque l'huomo, mentre che gli è huomo, congiunger perfettamente l'animo suo con quel dell'amata; &amp; da questa impossibilità nascano i sospiri, i lamenti, le lagrime, e 'l languir de gli amanti, i quali quantunque continuamente appresso all'amate fossero, &amp; quelle abbracciassero, stringessero, &amp; con tutto l'animo contemplassero, nondimeno non potendo per questo legar gli animi perfettamente, per lo impedimento de' corpi, che glielo vietano, si dolgano, si lamentano, sospirano, &amp; mai si satiano, desiderando sempre più oltra, &amp; non sapendo che, per essere il desiderio loro di cosa, che essendo impossibile, è forza, che sempre mancanti di quel, che vogliano, et per questo afflitti si vivino. Né è dubio alcuno, che se fosse cosa possibile, che quando due amanti insieme si truovano, &amp; che via trovar non sanno da satiar l'ardentissimo desiderio di unir gli animi, se fusse possibil dico, che separandosi i loro animi da i corpi, quivi restassero, subito, non curando punto de i corpi, insiememente in grandissima perfettione giungendosi, &amp; totalmente l'uno l'altro, penetrandosi, più non dorriensi, come quei, che tutto quel che desiderano, ottenuto haverieno. Et avvertite, che quando io parlo, o son per parlar d'amore, dell'amor vero humano, &amp; conseguentemente honesto, ragiono, però che (com'ho detto) del ferino, &amp; del divino, non accade di ragionare. Desidera dunque l'amante di posseder l'animo dell'amata, con perfetta unione, il qual desiderio perché in tutto adempir non si può, di qui è, che gli amanti in continuo travaglio riduce. Et a questo s'aggiunge, che per esser gli animi nostri, dalle caduche membra coperti, &amp; nascosti, non può mai l'huomo perfettamente securarsi del cambievole amor dell'amata sua, cioè della possessione della mente di quella; però che se bene il grandissimo Iddio, la favella ci ha dato, per instrumento di far palese l'animo l'uno all'altro, nondimeno la malitia dell'huomo, ha corrotto l'uso di questo instrumento, non solo non usandolo per far manifesta la verità del pensiero, ma per il contrario servendosene, in nasconderla più tuttavia, adulando, simulando, falsamente promettendo, giurando, malignamente persuadendo, ingannando, &amp; simili. Per la qual cosa, nessuno può esser certo dell'anime di chi si voglia, come ne fan fede gli infiniti inganni, &amp; tradimenti, che tutto il giorno si fan gli huomini l'uno all'altro; &amp; massimamente gli amanti, ingannando le povere donne (per la lor bontà, come nel sesto libro ho detto, credule sono), son facili ad essere ingannate, &amp; tradite. Il qual vitio è tradimento, quanto sia contra la mera natura dell'huomo, tutti coloro conosceranno, i quali quanto ha  scritto nel quinto libro della virtù della verità leggieranno. Due dunque sono le cause, per le quali un'amante non può mai compiutamente godere dell'amor suo, il qual godimento non consiste in altro, che nella perfetta unione de gli animi; l'una è lo impedimento de' corpi, che non lasciano congiungere gli animi, &amp; l'altra è poi la imperfetta securità, che può l'huomo havere della mente d'altrui, stando nascosti gli animi dentro a i corpi, &amp; non lasciando alcun segno per il quale, la loro purezza apertissimamente, si manifesti.</p></div2>

<div2><head>CAPITOLO IV</head>
<argument><p>Come meglio si possa tra gli amanti conoscere, &amp; goder l'unione de gli animi. </p></argument>
<p>TRa gli Angeli su in Cielo, è facil cosa stimare, come nelle cose amate s'unischino, &amp; della loro unione godino, ma tra gli huomini è difficilissima anzi impossibile una vera certezza dell'unione de i loro animi, &amp; un vero godimento di quella. Il che non è in tutto vanamente fatto, &amp; senza ragione. Conciosia che la vera perfettione, &amp; felicità dell'huomo non in questa padria caduca, ma in città perpetua, &amp; celeste, n'è riserbata. Ma lasciando una tal consideratione a i Teologi, et all'amore humano ritornando, dico che quantunque un'amante, non possa compiutamente havere certezza dell'animo dell'amata sua, nondimeno a più segni si può conietturare, &amp; fra tutti il manco fallibile è, che ogni volta, che noi vedremo, che l'amata nostra, secondo ogni sua operatione, atto et parola, mostri chiaramente d'essere habituata nella virtù, tal che nemicissima del vitio, secondo ogni sua attione, operi virtuosamente, potremo tener per certo, che affermando ella all'amante suo, d'haver unito l'animo seco, non potrà se non esser cosa verissima, peroché non è verisimile, che una persona in ogn'altra parte virtuosa, volesse in questo vitio, che di tutti è peggiore, ogni sua virtù macchiare, &amp; imbruttire, il qual vitio è quello, che è contrario alla virtù della verità Onde felici si possano tener quegli amanti, i quali amando persona virtuosa, da quella affermato gli sia, d'esser nell'amor cambievolmente ricompensati. Ma ben'è vero, che non poco tempo bisogna per conoscer la virtù dell'amato, la qual conosciuta, fermissima fede può fare della sincerità, et verità delle sue parole. Questo al mio giuditio, è il più vero segno, c'haver si possa dell'animo dell'amato, &amp; tutti gli altri son pericolosi. Conciosia che ingannano le parole, gli sguardi, lo impallidire, i sospiri, le lagrime, le promesse, i presenti, il tramortir, l'infermarsi, &amp; simili altre demostrationi, tutte possibili ad essere di falso venen ricoperte. Sola la virtù è quella, che difficilmente ne può ingannare, per esser quasi impossibile, che molto tempo si tenga ascosta la finta, &amp; simulata virtù, che la sua fintione non si scopra. Et questo quanto a conoscere una tal unione amorosa, di dir mi sovviene. Quanto poi al goderla, conosciuta che s'habbia, dico, che parimente con quella perfettione, goder non si può, con la qual si godenla gli spirti beati in Cielo. Nondimeno io giudico, che se ben non in tutto perfetta, almanco grandissima, &amp; incredibil sia la gioia e 'l contento, che si gusta nel fruire una congiuntissima unione d'animi, quando per il segno di sopra detto, per certa, &amp; non finta si crede, &amp; si tiene. Et perché mentre, che le menti nostre sono in queste membra rachiuse, è forza, che ogni loro operatione, o interna, o esteriore, con l'aiuto di tai membri si faccia, di qui è, che parimente questa unione amorosa bisogna, che per qualche parte corporea si gusti, havendo ogni nostra notitia, &amp; conoscimento principio dal senso. Ma sì come una tale unione è di cose in tutto spirituali, &amp; prive di corpo, come sono gli animi, così è mestieri, che parimente da quelle parti corporee si comprenda, &amp; si goda, le quali manco materiali sono, &amp; più dello spirital si participino. Et tal sono quei due sentimenti, che de gli altri più nobili, &amp; più degni sono, secondo che ben dice Aristotele ne i suoi libri piccoli naturali, &amp; nel primo della Metafisica, dove il vedere, &amp; l'odire sopra tutti gli altri sensi esaltò di gran lungi. Veggendo dunque, &amp; odendo, può l'huomo in qualche parte conoscere, &amp; conietturar la nobiltà dell'animo; &amp; per questo avviene, che 'l parlare e 'l guardar che tra due amanti si faccia, non impedisce mai punto l'honestà de i loro animi, dove che qual si voglia de gli altri sensi per esser più materiali, &amp; indegni, potria tale honestà far minore. Il godimento dunque, che possano havere gli amanti, mentre che huomini sono, dell'union de' loro animi, debba essere, discoprendosi l'uno all'altro, con vere, &amp; non finte parole, la verità de i lor pensieri, odendo con gran contento il suono, &amp; i concetti, che le parole soavissime dell'uno all'altro, ne portano, &amp; guardandosi ne gli occhi, &amp; nella fronte, donde quasi da un vetro traluce la bellezza dell'animo. Et in vero, coloro, che l'han provato, possan far certa fede, che gli sguardi de gli amanti, mentre che in un medesimo tempo l'un guarda l'altro, han molto più forza di palesare i segreti del cuore, che a pena le parole stesse non hanno. Il che dà un non so che di divino, che tra tutte le parti corporee dell'huomo, ne gli occhi è riposto, procede, la qual divinità, non per guardare ogni cosa si scuopre, &amp; si sveglia, ma solo nel guardar de gli amanti, &amp; massimamente quando cambievoli sono tali sguardi. Il che non d'altronde nasce, se non che quel non so che divino, che ne gli occhi è riposto, solo nell'operationi eccellenti, &amp; preclare s'adopra, come sono gli sguardi de gli amanti preclarissimi, &amp; divinissimi sopra tutte l'altre cose, che guardar si debbino. Et io tengo per certo, che se per troppo spatio di tempo, come saria per un'ottavo, o decimo d'hora, o manco, si guardassero fissi senza batter le palpebre, gli occhi di due veri amanti, gli uni gli altri in un'istesso tempo, si sentiria tal dolcezza, che, per fin che gli spirti dalla carne non si  disciolghino, maggior sentire in questo modo non si potrebbe. Et ho per cosa ferma, che tal dolcezza comportarsi sì lungo tempo, quanto è un'ottavo d'hora, senza intermission non potrebbesi. Alla qual dolcezza se si aggiungesse ancora, che tali occhi fossero di quelli, che io saprei raccontare, certissimo è che per assai manco spatio di tempo, farebbe l'un'amante l'altro come sasso restare. Conciosia che si truovino alcuni occhi (quantunque rari) i quali hanno in sé un fulgor celeste, una vivacità, un vigore, una virtù di sorte, che par che si divenga beato, ad un subito sguardo d'essi. Et io fra gli altri ne conosco un paro, che dove co i lor raggi feriscano, fanno incendio inestinguibile; ho ferma speranza che, quando io fossi morto, hariano quasi forza di suscitarmi. Sono dunque gli occhi, nobilissima parte dell'huomo, &amp; allora ogni lor nobiltà dimostrano, che nel guardare gli occhi dell'amata s'adoprino. Appresso a questi, le parole son quelle, che incredibilmente dilettano, &amp; danno assai parte della dolcezza che si ha dell'union de gli animi, con questa condition però, che per le cause dette di sopra, si possa tener per certo, che falsità sotto tai parole non si nasconda. Et sì come gli sguardi de gli amanti, in due modi ci porgano diletto, in un modo rallegrandoci &amp; illustrandoci co i raggi loro; &amp; nell'altre facendoci palese il segreto del cuore, il qual non è dubbio, che da gli occhi come da chiaro cristallo, traspare; così ancor le parole in due modi dilettano; l'uno è palesando ancor esse il profondo de' nostri petti; &amp; l'altro è percotendo l'orecchie nostre, con la dolcezza di quel suono, che portan seco; non essendo armonia così dolce, e  sì soave nel mondo, che si agguagli a quella delle parole di quelle persone, che meritamente amiamo. Vero è, che sì come per altre cause, la dolcezza, che si gusta delle parole de gli amanti, non agguaglia quella che si fruisce da gli sguardi di quelli, in questo ancora è inferiore l'armonia delle parole, alla divinità di quei raggi, che non si può tra due amanti in un'istesso tempo goder cambievolmente cotal dolcezza, anzi è forza se si vogliano intendere, che parlando l'un l'altro si taccia, dove che ne gli sguardi, accade, che ambidue gli amanti in un medesimo tempo, si bevano per gli occhi l'anima l'un dell'altro. Concluder dunque potiamo, che per due vie possano gli amanti goder le possessioni de gli animi dell'amate loro. L'una è con gli occhi, minutamente le belle parti del corpo guardando, dalla qual bellezza, lo intelletto poi, argomenti e concluda la bellezza dell'animo et particolarmente mirando ne gli occhi dell'amata; da i quali (com'ho detto) palesandosi il segreto della mente, viene a farci goder l'union de gli animi. L'altra via, è poi, per il mezo della dolcezza delle parole, le quali non solo per quella lor soavità ne contentano, ma ancor per la verità che gli han seco, ne fanno parimente, quantunque con più pericolo, conoscer la detta unione, &amp; ho detto con più pericolo, però che manco fallaci nuntij dell'anima, sono gli occhi, che le parole non saran mai, come ben fan coloro, che per la lor buona sorte, tal felice stato han provato. Et è d'avvertire, che quantunque io habbia detto, che due sono i mezi da far goder la dolcissima union de gli animi de gli amanti, cioè il vedere, e l'udire; nondimeno da queste due vie, ne nasce la terza, molto più perfetta di quelle, et è la contemplatione che secondo le menti nostre facciamo di tal unione; subito che per il nuntio dell'udito, e del veduto, ella parimente svegliata, una tal felicità contempla, e considera, sì come ben dice Platone, il quale per tre vie afferma, che si fruisce la bellezza dell'amato, per l'udire, per il vedere, e per la mente istessa celeste, e divina; la qual mentre, ch'è di questo manto corporeo vestita, senza l'aiuto de' sensi, conoscere alcuna cosa non puote. Questa dunque unione amorosa è quella, che facendo perfetto l'amor dell'uno, et dell'altro amante, viene parimente (manifestandosi nel modo ch'io v'ho detto) a far lor gustare beatitudine molto superiore a tutte l'altre dolcezze mortali. Né dobbiam credere, che mai perfetto sia l'amor dell'amante, o dell'altro, per fin che ambidue con le loro menti non si congiungano, &amp; s'uniscano di sorte che non sien più quei, che erano, ma habbino di due composto un terzo molto più perfetto, che essi divisamente non erano prima, di maniera che non più uno, o due, ma &amp; uno, &amp; due si possan con verità domandare, senza far fallo in grammatica, dicendo tu amate, &amp; voi ami. La qual unione quanto in tutte le cose sia miracolosa, &amp; possente, non solo nelle cose volontarie, ma naturali, si può considerare dal 24 Problema dell'Aristo[telica] nella decimanona particola, &amp; per molte esperienze sensate, che ogn'hor si veggano. Dalla qual unione amorosa se io mille anni durasse di scrivere, &amp; dichiarare, quanto soave, quanto perfetta, divina, &amp; celeste la sia, non potrei per questo far sì, che coloro che non la provino, a bastanza m'intendino, o credino mai, essendo tutte le cose eccellentissime, et più che mortali, difficili ad imaginarsi, se prima non si conoscano. L  onde lasciando a quegli amanti stessi, che in tal beatitudine si trovano, considerar questa cosa, a quel che segue rivolgeromi.</p></div2>

<div2><head>CAPITOLO V</head>
<argument><p>Del mantenimento dell'Amore. </p></argument>
<p>POscia che dichiarato habbiamo, che cosa l'amor sia, &amp; provato, ch'egli desiderio veramente può domandarsi, &amp; manifestato insiememente, che d'altronde non si genera, che da quella prima complacenza, o ver rivolgimento dell'appetito nostro verso di quella cosa, che appare o buona, o bella (che per una istessa cosa intendo in questo libro il buono, e 'l bello), la qual complacenza, per esser più naturale, che voluntaria, da speranza, o qual si voglia altra cosa non pende, &amp; quantunque propriamente si chiami Amore, nondimeno più per principio d'amore, che per amore, si prende da tutti coloro, che d'amor ragionano, i quali intendan per amore, quel movimento di detta complacenza, che desiderio propriamente chiamar si debba, segue, che manifestar debbiamo, da che cosa questo Amore, o ver desiderio, si mantenga, &amp; conservi in essere, &amp; che cosa, &amp; quando troncare il possa. Intorno a che, dovete sapere, che quel movimento dell'appetito, che noi &amp; desiderio, &amp; amor domandiamo, è pungentissimo, &amp; vehementissimo per sua natura; &amp; per  tal cagion fiamma, &amp; ardor può chiamarsi, come ben dicano i Poeti, quando cantano di tal desio, nominandolo caldo, ardente, &amp; focoso. Per la qual cosa, sì come il fuoco se non havesse qualche untuoso licore, che lo conservasse, &amp; nodrisse, tosto consumando quel, che gli arde, si spegneria, così ancora, se questo fuoco del desiderio, non havesse chi nodrimento gli desse, con prestezza in niente convertirebbesi. Il qual nodrimento è l'istessa speranza, in cui a guisa, che 'l fuoco nella candela, il desiderio si pasce, &amp; conserva, però che offertasi all'appetito una cosa, che bella appaia, &amp; rivoltosele egli naturalmente, l'anima vaga di conquistarlo, si paragona con esso lei, &amp; se ella è tale, o si crede tale, che sua virtù, o sua fortuna, o l'altrui benignità, posseder gliela faccia, subito nasce la speme, onde s'habbia il desio da nutrire. Il quale allora è degno di questo nome Amore, ch'egli tal bevanda ha bevuto. è adunque congiunta col desio sempre la speranza. Conciosia che denotando il desiderio mancanza, per essere ogni desiderio, in quanto desiderio, movimento dell'appetito, verso di quella cosa, di cui ha mancanza, è forza che con tal desio, si congiunga una confidenza d'acquistar quella cosa, che manca, essendo che i movimenti così naturali, come voluntarij, che con elettion si congiunghino, non solo verso le cose impossibili ad acquistarsi, per fuggir così la natura, come la nostra elettione, ogni van movimento, &amp; inutile impresa. Confesso ben (come dice Aristotele), che può l'huomo volere una cosa impossibile, come saria di volare, risuscitare, viver sempre, &amp; simili; ma questo tal volere, è semplice effetto della volontà, privo d'ogni elettione, et consiglio; di maniera che per l'acquisto di cotai cose impossibili, non si consulta l'huomo, né elegge, o col discorso si muove per ottenerle. L  onde quantunque semplicemente si possa volere una cosa impossibile, non per questo può l'appetito nostro, così sensitivo come intellettivo, muoversi, cercando i mezi per ottenerla. è necessario adunque, che col desiderio si congiunga una confidenza di ottener la cosa desiderata; &amp;  tal confidenza speranza si chiama. Onde concluder si può, che l'amor senza speranza, trovar non si possa. Et se alcun dicesse, che acquistata, che noi habbiamo la cosa amata, noi seguiremo d'amarla, &amp; nondimeno non accade più di sperarla, risponderei che possedendo noi la cosa amata, o tal possessione è perfetta, o no. S'ella non è perfetta, allora l'amore, cioè il desiderio, denotando mancanza, riguarda quella parte, che manca a tal perfettione; la qual non si essendo ancora ottenuta, si viene a desiderare, &amp; conseguentemente a sperare; &amp; di qui è, che molti amanti, ancor che posseghino in qualche parte la cosa amata, nondimeno si lamentano, perché sempre il desiderio procede verso quel che ne manca. Ma se tal possessione è perfetta (il che, come di sopra ho detto, non può mai in questa vita caduca accascare), ma posto che gli avvenga, dico che non si desidera allora quel che s'ottiene; ma quel che manca, &amp; questo non è altro, che la perpetuità di tal possessione. Onde quegli amanti che in somma felicità si truovano con le loro amate, (posto che ciò sia possibile), nondimeno desiderano, &amp; sperano la perseveranza, &amp; conservatione di tal felicità, che gustano allora; &amp; tal desiderio dobbiam dire, che sia quell'amore, che in loro sentano. Et se pur replicando alcun mi dicesse, che posto caso, che gli amanti non solamente possedessero quel che desiderano, ma ancor che fossero certi, che tal possessione in perpetuo durasse, sì come avviene tra gli Spirti beati in Cielo, bisognaria pur dir in tal caso, che Amor fosse in loro, &amp; desiderio, &amp; speranza non già; risponderei, che in simil caso, quell'amor che fosse tra sì felici spirti, mentre che godesser della lor'unione, non è quell'amor, di cui ragioniamo al presente, il qual è affetto, che in tal Spirti non può cadere, ma si debba tal'amor più tosto fruitione (come dice Dante) o godimento, che voliam dir nominare. Et se alcun pur replicando dirà, che dunque amore in ciel non sarà, se tale non amore, ma fruitione dir si debba, risponderò, che quella fruitione, congiunta con amore perfettissimo, privo d'ogni tal affetto, qual è la speranza, o 'l desio, o simili, peroché quando io dico, che con amor si congiunge la speranza, dell'amor human voglio intendere, il quale molto più imperfetto, che l'Angelico, overo il Divino non sarà mai, del qual Divino amore, già v'ho detto di sopra, che non m'accade di ragionarne. É dunque l'amore humano assai lontano da quella fruitione angelica, la quale volendo i Poeti ne' lor poemi dipingere, han ritrovati quei dui divinissimi licori, che Ambrosia, &amp; Nettar domandano, i quai licori altro non sono, se non quelle due perfettioni che gustano gli Spirti celesti, contemplando l'inferiore il superiore, &amp; tutti la faccia di Dio; l'una delle quai perfettioni l'intelletto, &amp; l'altro la volontà riguardando ne fanno insiememente Ambrosia, &amp; Nettar gustare, come ben dimostra Dante ne i suoi ultimi Canti del Paradiso, secondo che dichiarandomegli già la Divinissima vostra madre Mad[onna] Laudomia, mi ricordo d'haver da lei imparato, insieme con altre bellissime cose simili a queste, che in tal dichiaratione, facendomi del suo gran giuditio stupire mi diceva. Concluder dunque si può, che quell'amore humano, di cui in questo libro ragiono, senza speranza conservar non si possa, stando sempre con il desio la speme congiunta. Da che nasce, che parimente la temenza seco sempre si truova. Conciosia che essendo la speranza una confidenza, che noi per qualche cagione habbiamo d'havere ad ottener qualche cosa desiderata, la qual confidenza però non sia certa, &amp; infallibilmente secura; ne segue, che mescolata con essa sarà sempre, alquanto di temenza di non dover tal cosa acquistare; il che se non fosse, cioè se sperando una cosa, nessuna temenza havessimo di non doverla ottenere, verrebbe tal confidenza ad esser certa, &amp; conseguentemente non speranza, ma securezza, o ver certezza si chiamarebbe. Conciosia che, perché noi sappiam certo (stando l'ordine della natura) che doman salirà il Sol sopra il nostro Orizonte, non saria ben detto, che habbiam di tal cosa speranza, anzi certezza chiamar la debbiamo; il che d'altronde non nasce, se non dall'esser con la speranza, sempre qualche poca di temenza congiunta. Et il somigliante dir dobbiamo del timore, col qual se qualche poca di speme non si meschiasse; non timore ma certezza si chiamarebbe; come per essempio, sapendo noi certo, che morir necessariamente si deve, non si potria rettamente dire, che della morte temessemo; salvo se noi non intendessemo di qualche tempo determinato, dicendo che noi temiamo di morir questo anno, o quell'altro, o simili. I quali modi di dire non sarebbono fuor di ragione, perché quantunque siamo certi del morire, non siamo certi però dell'hora determinata, onde potremo ben dire, che noi temiamo di non finir la vita quest'anno, perché qualche speranza habbiamo, che ciò forse non avvenga; ma assolutamente dir non si può, che del morire, cioè dell'esser mortale, alcuna temenza habbiam mai. Per la qual cosa, senza contrasto alcuno, concluder si può, che la speranza,  e 'l timore, siano sempre insiememente congiunti, quantunque la denominatione si debbi fare, da quell'affetto, che in tal congiungimento prevale; &amp; per tal ragione conseguentemente determinar puossi, che con amor sempre speranza, &amp; qualche parte del timor si ritruovi; ma qual sia qui di sotto ragionarassi, se prima del discioglimento dell'amore, alcune poche parole faremo.</p></div2>

<div2><head>CAPITOLO VI</head>
<argument><p>Del discioglimento dell'Amore.</p></argument>
<p>AGevolissima cosa, è, sapendo noi già qual cosa conservi amore, il conoscer parimente da che cosa occorre, che si disciolga, conciosia che (come dice Arist[otele] nella Topica) se l'un contrario è cagion d'una cosa, l'altro è cagione di cosa contraria a quella; onde se la speranza (come habbiam detto) è quella, che conserva il desiderio amoroso, necessariamente par che ne segua, che la disperatione sia quella, che lo disciolga. Nondimeno è d'avvertire, che quantunque questa regola d'Aristotele sia verissima, non per questo si debba credere, che agevolissima cosa sia, che un'amante si sciolga dall'amata sua; anzi affermo per cosa certa, che quanto all'amante, se sia vero amante, impossibil cosa quasi sarà, che si sciolga mai. Et per questo, concedo io ben per la detta regola, che sì come dov'è amor bisogna che sia speranza, così dove è disperatione, overo non speranza è forza, che amor non sia; ma per questo non segue, che un'amante possa per tal regola havere un remedio da sciorsene a voglia sua. Conciosia che questo venen d'amore, che è il mantenimento della speranza, non dal volere, &amp; dalla libertà dell'amante, ma da tutte quell'altre cose, nelle quali è posto il dargli, o torgli la speranza, depende. Onde se noi ci volessemo sviluppare dall'amore, bisognaria che tutte le cose, dalle quali derivi la nostra speranza (che possan esser molte, &amp; quelle non determinate), si accordassero con esso noi, a torci ogni speme, accioché mancando il nutrimento d'Amore, egli si consumasse. Or quanto il far questo difficil sia, et appresso del nostro potere, impossibile, ciaschedun può vedere, dependendo questo remedio non da noi, ma da altri. Confesso ben che volendosi un vero amante discior d'amore, potrebbe volendo dar molte occasioni alle cause della sua speranza, che mancar dovessero, accioché da questo, l'amor mancasse dapoi, come saria ingiuriando la cosa amata, facendo accorto ciaschedun dell'amor suo, &amp; per questo causando gelosia nelle persone, a cui la custodia tocchi della cosa amata, appresso a questo operando vitiosamente, &amp; con ogni sforzo, mostrandosi indegno di possederla. Queste, &amp; simil cose, quando alcun'amante volesse fare, facilmente potrebbe tor via le cagioni della sua speranza. Ma quanto difficile, anzi impossibil sia, poi che gli voglia mai, far cotai cose, ciascun per sé stesso si può pensare, che punto entro la gonna habbia provate le forze sue, però che coloro, che amano con ogni ingegno si mostrano degni della possessione dell'amata. Et quando bene, o per possibile, o per impossibile, si concedesse, che volessero non amare, è mestieri, che tronchino in loro la speranza di tal possessione, la qual cosa dependendo da altri, è forza, che essi per farla mancare, operino vituperosamente, &amp; indegnamente, &amp; ingiurino la cosa amata. Le quai cose in un vero amante, non solo son difficilissime a farsi, ma inchiudano contradditione, per non essere amante chi l'amato ingiurij &amp; disprezzi. Verrà dunque quanto all'amante ad esser perpetuo l'amor suo, non dependendo da lui il troncar della sua speranza, se non nel modo, che ho detto esser da ogni possibilità lontano. De gli altri rimedij poi non mancano alcuni che vogliano, che più cose trovino, che agevolmente l'amor ne disciolghino; come sarebbe il non vedere, &amp; non conversare con la cosa amata, &amp; allontanarsi da quella. Ma erra di lungi chi questo crede, conciosia che la lontananza non solo non è bastante a romper lo amore, ma più che altra cosa è attissima a conservarlo, &amp; render maggiore, sì come, &amp; per esperienza, &amp; per ragioni efficaci, si può provare, secondo che di sotto diremo, quando della lontananza particolarmente ragionarassi. Vogliano molti altri, che ottimo rimedio sia, il volgere i pensieri al altre cose gravi, &amp; importanti; la quale opinione è degna di riso, però che altro non importano queste parole, che quel, che una persona di villa in una Comedia, per grandissima scempiezza, fu introdutta, che la dicesse. La qual volendo consigliare uno innamorato ardentissimo, per un'ottimo remedio da sciorsi dall'amata sua, gli diede, che la lasciasse andare, né più vi pensasse. Cosa certo più degna di riso, che di risposta, senza nessun negotio, di qual si voglia importanza, &amp; gran momento, può in questo mondo truovarsi, che ad un pensiero amoroso, possa a gran pezza agguagliarsi. Alcuni altri poi, dan per rimedio, che non debbi l'amante leggere historie, o novelle amorose, come se in coloro che amano come si debba, potesse più l'intendere i casi d'altri, che il continuo leggere, che fanno, nell'historia del loro amore, nel proprio cuore, scritta per man d'amore. Altri ancora non sono mancati, che diversi rimedij hanno imaginato, per discioglier amore; i quali per esser tutti di manco momento di questi, che ho raccontati, intendo lasciar da parte. Solo Aristotele nella sua Retorica a Teodette, afferma, che se alcun rimedio può trovarsi in amore, quello è la ingratitudine. La quale opinione, quantunque sia da esso dubiosamente, &amp; conditionatamente detta, nondimeno in sé è una medesima, con quella, che di sopra habbiam detto del mancar della speme. Conciosia  che la ingratitudine è quella, che più che ogn'altra cosa la speranza discioglie, dalla mancanza della quale speranza, viene (come habbiam detto) a dissiparsi l'amore, &amp; per questo dependendo la ingratitudine, non dal volere, &amp; poter dell'amante, ma d'altronde, quel medesimo si può dir questa, che noi della disperatione, &amp; mancanza di speme, poco di sopra habbiam detto, però lasciando di replicarlo chiaramente affermar si può, che rimedio alcuno non si può trovar per amore, il qual rimedio dall'amante dependa. Et se ben molti veggiamo, che havendo già caldamente amato, più doppo qualche tempo non amano, è da sapere che (dell'amore honesto parlando, di cui sempre in questo libro ragiono; il qual solamente tra animi stimati belli, cioè virtuosi si truova) in un di tre modi può accascare, che amiamo, peroché o l'amato appare, &amp; è virtuoso, &amp; l'amante no, over l'amato è stimato virtuoso, &amp; non è, o finalmente così l'amato come l'amante, è stimato, &amp; è virtuoso, tutti gli altri modi, che si possano secondo tal distintione imaginare, si debbano ridurre a questi. Se nel primo modo avviene, allora agevolmente può mancar l'amore in colui che ama, però che non essendo né apparendo virtuoso l'amante, ragionevol cosa è da credere, che la cosa amata, come virtuosa non apprezzarà questo amore, come non degno di lei; dal qual disprezzamento troncandosi in colui che ama, la speranza di conseguir la possession del bell'animo dell'amata, verrà parimente per le cose provate di sopra a mancar totalmente l'amore. Et questa è una delle cause, che fa spessissime volte, che molti disamano, fondata ne i demeriti dell'amante; né per tal causa si debba quella donna ingrata chiamare, la quale un tal amante dispregi; anzi più tosto degna di biasmo, se l'amasse, ne diverrebbe; &amp; egli a torto si dorria, come quel, che né crudele, né superba la può chiamare, nascendo ogni colpa da lui medesimo, che più presto d'odio, che d'amore siano degni, i costumi, &amp; le parti sue, tra i quali costumi, così preclara, &amp; celeste cosa come è amore, haver meritamente non debba luogo. Ma se dall'altra parte nel secondo modo avvenisse, che non l'amante, ma l'amata apparisse virtuosa, &amp; non fusse, potria col tempo accascare, che facendosi noto all'amante, ch'ella veramente virtuosa non fusse quasi ingannato restando, subito s'intepidissero le fiamme sue. Conciosia che mancando la causa, è forza, che manchi l'effetto; &amp; per questo mancando l'apparente bellezza di quell'animo, il qual egli bellissimo, &amp; virtuosissimo giudicava, è necessario che 'l suo amore, che era affetto di quella bellezza (come diremo), a poco a poco mancandosi si sciolga; dico a poco a poco, però che (come dice Aristotele), l'amicitia, &amp; l'amore, si hanno più tosto a sdrucirsi, che a stracciarsi, o sprezzarsi. Questa causa di discioglimento, più di rado avviene, che la prima non fa, però che il più delle volte coloro, che amano, in maniera nello splendor, dell'apparente bellezza dell'amata si acciecano, che quando ben quella bellezza venga a mostrarsi, che non vera, ma apparente si possa dire, non per questo gli occhi dell'amante (come ho detto) accecati, possano mai discernere altra cosa che 'l bello, se già scopertissimamente non si mostrasse il vitio, &amp; la bruttezza dell'animo dell'amata, però che in tal caso l'amante pur conoscendola, da tal'amore si sciorrebbe. Conciosia che sì come due cose son necessarie, all'esser dell'amore; l'una è la bellezza, che le cagiona, e l'altra è la speranza, che lo  mantiene, così due cose ancor lo disciolgono; l'una è l'apparente bruttezza, &amp; l'altra il mancamento della speranza. Di questa ultima causa di sopra a bastanza habbiamo detto; &amp; dell'altra al presente, si può concludere, che mancando l'apparenza della bellezza, cioè della virtù dell'amata, bisogna parimente che l'amor si dissipi, et si consumi. Resta che del terzo modo de gli amanti diciamo, il quale è quando così l'amante come l'amato, sono stimati cioè appaiono, &amp; veramente son belli, cioè virtuosi; nel qual caso dico, che quasi indissolubile è tal amore, per non potere agevolmente occorrere in lui nessuna di quelle due cause della sua morte, che son la bruttezza, &amp; la morte della speranza, però che in due amanti virtuosi, essendo vera virtù con grandissima difficultà vi potrà havere il vitio luogo giamai. &amp; parimente non potendo regnare un amico virtuoso ingratitudine; ne segue che la mancanza della speme in tali amanti non trovarassi. Tra simili amanti adunque può solamente occorrere quella estrema amorosa felicità, che nell'unione di dui animi belli consiste; la quale unione in qual si voglia altro amore non sarà mai; conciosia che dove alberga il vitio, né concordia, né pace, né unione, truovar può luogo; perché mal si unirà con altro animo, quello che in sé stesso è disunito dal vitio. Et fin qui basti quanto alle cause del discioglimento, &amp; corruttione dell'amore, facendovi certo (Alessandro amatissimo) che tutte l'altre cause, che ad ogni hora par che tra gli amanti n'accaschino, non appartengano a questo santissimo amore, di cui ragioniamo; ma più presto a una certa smania, furore,o pazzia, che suole nella maggior parte de gli huomini regnare; &amp; massimamente in quel furore della giovinezza, che tra i diciotto a i vinticinque anni bolle, &amp; s'infiamma.</p></div2>

<div2><head>CAPITOLO VII</head>
<argument><p>Dove si biasma la Gelosia, &amp; si dimostrano tre spetie di Timore amoroso.</p></argument>
<p>HAvendo noi detto nel capo quinto, che essendo amor desiderio, &amp; non dividendosi il desiderio dalla speranza, nella speranza da qualche timore, ne segue, che con amore qualche temenza sempre si truovi; potrebbe forse stimarsi alcuno, che io fusse dell'opinione di coloro, che vogliano che l'amor senza gelosia non possa star mai; la quale opinione è così penetrata tra gli huomini, che non è cosa facile da sradicarla; &amp; è nondimeno tanto lungi dal vero, che non solo è cosa falsissima, che amor non possa trovarsi senza gelosia, ma per il contrario, non è vero amore, dove ella si truova. Et che sia il vero, vi dovete ricordare, che havendo noi detto di sopra, che amor non può senza speranza durare, &amp; che la speme è il mantenimento, che lo nutrica, &amp; conserva, concludemo che tutte quelle cose son nemiche, &amp; destruggitrici della conservatione dell'amore, le quali danno portino alla speranza. Per la qual cosa, non essendo altro la gelosia che un timore che i meriti e la virtù d'altri, superando il proprio nostro valore, non ne tolghino quella  possessione dell'animo dell'amato; la qual per ultimo fine desideriamo d'ottenere, ne segue, che questa gelosia, ogni hora più quella speranza, che per noi proprij habbiamo, ne i meriti del rival nostro portando a poco a poco il nostro amore, o riducendolo in mente, o cangiandolo in rabbia, lo dissipi, &amp; sciolga, &amp; molte volte in tal furore lo trasmuti, che non altrimenti arda la carità, che il fuoco faccia il papiro, poscia che l'olio, o la cera, che lo pasceva, è mancata. Distrugge dunque la gelosia la speranza, &amp; conseguentemente l'amore, niente altro producendo nel petto dell'amante, se non il trovar egli tuttavia in sé medesimo qualche vitio, &amp; difetto, &amp; nel rivale qualche ornamento, &amp; virtù, dando in tal guisa bando a poco a  poco alla speme, che l'amor suo gli pasceva. Et se alcun dicesse, che la gelosia più tosto fa crescer la virtù dell'amante, che punto la spenga; conciosia che sempre il geloso andarà facendosi tale in virtù, che superar possa il rivale, dove, che se la gelosia non fosse, non havrebbe un tal stimolo di tuttavia rendersi più pregiato, &amp; più degno; gli risponderei, che questa tale utilità è alla gelosia accidentale, &amp; non essentiale; sì come diremo, che la infirmità sia causa molte volte di bene, però che sì come coloro, che hanno provata la infirmità, più diligentemente poi, schivando i cibi mal sani, s'ingegnano di viver sani, così coloro che gelosi sono, per schivare il danno, che la gelosia essentialmente ne porta loro, s'ingegnano di farsi più degni appresso della cosa amata. Il che ancor che sia ben fatto, nondimeno non procede essentialmente dall'infirmità della gelosia, ma più tosto come per accidente, secondo che dell'infirmità corporee avviene. Et se replicando alcun mi dicesse, che la gelosia è segno d'amore, conciosia che nessun saria mai geloso di quella cosa, ch'egli non ami, rispondo, ch'è ben vero, che dov'è gelosia, è amore, quantunque infermo, &amp; imperfetto, nondimeno non per questo segue, che dove sia amor perfetto, la gelosia si ritruovi; sì come per essempio la febre nel medesimo modo è segno di vita, essendo che dov'è la febre bisogna che sia vita, quantunque inferma, &amp; imperfetta, ma non però sarà vero, che dove si truovi vita sincera, &amp; perfetta, si possa febre trovare, onde sì come la febre, benché non possa haver luogo se non in persona viva; nondimeno più tosto a morte, che a vita ne suol condurre, così la gelosia, avvenga Dio, che in un'inamorato risieda, non è però ch'ella più tosto ad odio, che ad amor non guidi altrui. Et hor mi sovviene (Alessandro amatissimo) che trovandomi io poco fa un giorno a Venetia insieme co l'Eccellentissimo Iurisconsulto M[esser] Alessandro Sozzini, giovine di trent'anni, &amp; di lettere, &amp; giuditio così maturo, che ne' primi studij d'Italia, è con gran sua gloria celebrato, &amp; chiamato, trovandomi dico, seco in Venetia questo Settembre passato, ch'egli per trovarsi alle nozze della virtuosissima Madonna Portia sua sorella amatissima, a Padova si condusse, et essendo ambidue noi un giorno in luogo dove tra più Gentil'huomini, due Nobilissime Madonne si ritrovavano, fui dall'una di quelle domandato (quasi ch'ella s'indovinasse, ch'io ne sapesse render conto per isperienza) chi di due amanti, mostraria segno di peggiore animo verso l'amata sua, o chi geloso fosse, o chi dalla sua donna lontan si partisse. Io senza molto pensarvi (sì come M[esser] Alessandro vi potrà far testimonio) dapoi che lungamente hebbi mostrato, che non solamente la lontananza non è segno di poco amore, o mal'animo, anzi è argomento di crescimento d'amore, &amp; di perfettissima fedeltà d'animo (come più di sotto ragionaremo), doppo questo voltatomi contro la gelosia, le feci vedere, che non ha tutto 'l regno d'amore, il più horrendo monstro, &amp; pestilente veneno di questa, come quella, che gustata da un sol de gli amanti, ambidue attossisca con la sua forza. Et se ben la gelosia non è causa della lontananza, ella è origine di fastidiosissima compagnia, &amp; è segno efficace di malissimo animo dell'amante verso l'amata. Conciosia che 'l geloso vorrebbe, che più tosto la donna sua a morte vendicasse la vita, che alcun'altro, cui ella piacesse, la facesse Regina dell'universo, oltra che nissuna virtù, né bel costume di lei, per cui altri si muova a lodarla, può piacere al geloso, il qual quantunque il più delle volte sia tale, che poco vaglia da sé, &amp; poco sia atto a giovarle, o lodarla, non per questo desidera, anzi odia, che alcun'altro le giovi, o la lodi, tal che 'l maggior piacere, che gli havesse sarebbe, ch'ella sprezzata, &amp; vilipesa fosse da tutti, priva di robba, d'amici, di favore, o di bene alcuno, acciò ch'ella sforzata fosse di humiliarsegli, &amp; obligarsegli per havere sussidio da lui. Et se l'avviene, che gli senta, che altri la essalti, &amp; la honori, egli altrettanto a dritto, &amp; a torto vuol biasimarla, &amp; le lodi da altre date con ogni ingegno adombra, &amp; oscura, però che se alcun'ingegnosa la chiama, egli astuta la pinge, se altri buona, egli sciocca, se honesta, egli roza, se cortese, egli impudica, s'ingegna di dimostrarla; &amp; in somma, peggio non le farebbe il maggior suo nemico del mondo, di quel, che 'l geloso amante le faccia; il quale oltra ch'egli le invidia le sue virtù, et la priva dell'amicitia delle persone, di che niuna cosa più si conviene all'humana vita; ma ancor non le lascia haver pace, anzi di continuo con la importuna sua presenza, la molesta, assai più che la lontananza d'un vero amante non farà mai, perché s'ella è lieta, egli teme il rivale, s'ella è pensosa, egli ha sospetto, ch'ella il vedi non volontieri, di maniera, che faccia la sua donna quel che si voglia, egli si lamenta, &amp; sospira, &amp; hor si rode tacendo, hor perduta la patientia, grida, &amp; bestemmia lei, sé stesso, &amp; la sua mala fortuna, &amp; molto più l'altrui buona maledicendo. Essendo adunque tutto questo verissimo, chi dirà mai, che un'infermo di gelosia ami altrui, né sé stesso? La qual infermità difficilmente è sanabile. Conciosia che quelle cose, che soglian far lieto un'amante, come son la bellezza dell'amata, la gratia, la virtù, &amp; simili; sono quelle, che tuttavia più l'accorano, &amp; lo tormentano. Tal'essendo dunque qual io v'ho detto, questa brutta macchia della gelosia, distruggitrice d'ogni contento amoroso, &amp; nemica d'ogni quiete, &amp; dolce riposo, la qual con vero amore impossibilissima cosa è, che mai si ritruovi; resta, ch'io vi dimostri, qual sia quel timore, ch'io già di sopra v'ho detto, che sempre con amor si congiunge. Intorno a che dovete sapere, che di tre spetie timore, (quanto fa al nostro proposito) si ritruovano, che con amore esser possino; quantunque quella spetie, che gelosia si domanda, se ben tra l'amore alcuna volta germoglia, nondimeno, più tosto per dissiparlo, &amp; ridurlo in rabbia, &amp; furore, che per poter seco lungo tempo durare, si ritruova. Escludendo dunque questa spetie, dico che due altre spetie son di timore, le quali dall'amore radissime volte si discompagnano. L'una è un certo timore, che ha sempre l'amante, che  la virtù dell'amata la sua propria non superi; onde nasce, che da questa temenza segue, che sempre l'amante cercarà di farsi più perfetto, &amp; più degno, acciò che la possession dell'animo dell'amata meriti d'acquistare; &amp; in tal maniera vien questo timore ad esser causa, che la speranza più sempre sormonta, come quella, che col crescer dei meriti dell'amante, cresce similmente. Per la qual cosa è da notare, che quantunque il vero amante ogni sorte di prosperità, di favore, di grandezza, &amp; d'honore, più desideri all'amata sua, che a sé stesso non farà mai; nondimeno, in una sol cosa cerca sempre di superarla, &amp; è negli habiti virtuosi. Il che non per invidia, o per poco amore, o per non stimarla più, che sé stesso, avviene; ma solo per il desio grandissimo, che ha d'esser tale, che l'amor di lei meriti. Onde temendo sempre, ch'ella in tai meriti non l'avanzi, con ogni sforzo s'ingegna di rendersi ogni dì più pregiato, &amp; più degno. Et perché l'amare è una delle più virtuose operationi, che si convenghino all'huomo, cerca parimente l'amante sempre d'avanzar l'amata sua nell'amare. Et se alcun dicesse, che non par verisimile, che un'amante cerchi più d'amare, che d'essere amato, rispondo, che quantunque egli sempre cerchi di superare l'amata in amare, nondimeno non per questo lo fa, acciò che con quel tale avanzo habbia da posarsi in maniera, che ricompensa secondo quello non debbi havere; anzi lo fa per temere, ch'ella lui non avanzi. Onde se fosse possibile che fosse certo, che l'amor suo fosse uguale a quel dell'amata, in quel posarebbesi, perché se volesse passarlo, ne seguiria, che desiderarebbe ingratitudine nell'amata, il che è impossibile. &amp; se volesse dall'altra parte, che 'l suo fosse avanzato; verria a desiderar di meritar manco da lei, il che parimente non è da dire. Onde la questione di coloro che disputando cercano, se un vero amante desidera più d'amare, che d'essere amato, o per il contrario più d'essere amato, che amare, è degno di riso; essendo cosa chiara, che ciaschedun vero amante desidera di amar quanto più si può, &amp; conseguentemente secondo un istesso sommo grado, non più l'uno, che l'altro. &amp; quando poco di sopra ho detto che l'amante cerca di superar nell'amare, intendo io, che per non esser certo egli dell'amor di lei dubita sempre, che quel di lei non sia maggiore, &amp; per questo per tema di non esser superato, cerca di superare, non semplicemente per superare, ma acciò che ella ancor crescendo nel suo, venga finalmente l'amor dell'uno, &amp; dell'altro a quell'ultimo grado d'altezza, che venir possa. Il timor dunque, ch'io dico, lo desiderar d'avanzare, non già semplicemente, ma nel modo detto; &amp; che sia 'l vero, se fosse certo, che l'amor suo fosse a quel di lei in altissimo grado agguagliato, certissima cosa è, che l'uno, &amp; l'altro in quello si acquetarebbe. Et di questa spetie di temenza, in più luoghi intese il Petrarca, &amp; non della gelosia, come molti falsamente si stimano. Né si maravigli alcuno, ch'io habbia detto, che l'amante vero, dubiti sempre, che l'amor dell'amata, non sia maggiore, conciosia che par più tosto tutto 'l contrario, cioè, che sempre tema, ch'ella nell'amare a lui non si  uguali; di questo dico non si maravigli alcuno, però che 'l tutto intendo, che nell'amante accada per sicurarsi, per la tema, che ha sempre, che per l'avanzo del valor di lei, i suoi meriti non siano minori, al qual disordine, s'ingegna nel modo che ho detto di riparare. La terza spetie di temenza poi, più tosto rispetto, o riverenza chiamar si debba, la quale ha sempre l'amante alla cosa amata, portando amor seco questa tal veneratione, dovunque si truovi. Et è questa temenza di tutte l'altre più nobile, &amp; più propria d'amore; la qual consiste in quell'honore, &amp; ammiratione, &amp; non so che di riverente rispetto, che ha sempre l'amante all'amata, tenendola nel suo pensiero in luogo di cosa celeste; &amp; è questa tal temenza infallibilissimo segno di grand'amore, la qual molte volte rende muti, attoniti, &amp; quasi di pietra gli amanti alla presenza dell'amate loro, per non so che di divino, che solo eglino conoscano nelle cose amate, da qual si voglia altri non conosciuto; la cui maestà in una certa guisa l'abbaglia, che riverenti, &amp; maravigliosi quasi adoran l'amate loro. Per la qual cosa difficilmente si può pensare, che coloro, che innanzi alle loro amate, arditi, sfacciati, inverecundi, prosontuosi, immodesti, &amp; senza alcuna temenza, o rispetto fanno o dicano alcuna cosa, siano accesi di vero amore, essendo proprijssimo di tutti i veri innamorati di vestirsi sempre d'honestà, di modestia, di verecundia, et rispetto, &amp; massimamente, quando alla presenza delle loro amate si trovaranno, la cui presenza assai più, che d'Imperatori, o di Papi, di reverentia gli suol'empire; della qual temenza il Petrarca in più luoghi del suo Canzonier fa mentione, come in quel luogo, Quella che amare, &amp; reverir m'insegna, nella Canzone incatenata, &amp; in mille luoghi. Queste poche cose voglio io che mi basti haver dette intorno alla temenza, ch'al proposito d'amor n'occorreano.</p></div2>

<div2><head>CAPITOLO VIII</head>
<argument><p>Se in un istesso tempo si può veramente amar più persone. </p></argument>
<p>DA quel, che si è detto nel capo precedente, si può determinar quella questione, che fanno gli amanti, che poco esperti sono, &amp; è se in un'istesso tempo potiamo amar più persone, però che havendo noi già resoluto, che 'l vero amante, non resta mai di più caldamente di no, affermando tutte le scole Peripatetiche, che in un'istante non può l'huomo intendere, o conoscer altro, che una sol cosa. Onde volendo io applicar l'animo ad altra donna che una, bisognaria ch'io dell'una di lor mi scordasse, o ver non avvertisse in quel tempo, il che non comporta la perfettion dell'amore. Et se alcun dicesse, che se bene in un'istante, questo non puote avvenire, può nondimeno l'amante in un'istante, over brevissimo tempo, avvertire ad una, &amp; in un'altro ad un'altra, &amp; poi tornare alla prima, &amp; seguire in un medesimo tempo, questo ordine di mano in mano, rispondo che tal cosa possibil non sarà mai. Conciosia che la perfettione dell'amore, che all'amata nostra dobbiamo portare, non comporta che mai passi tempo, che quanto appartiene ad amore, in altro si pensi che solo in lei. Et ho detto in quanto appartiene ad amore, però che intorno a gli altri honorati essercitij, &amp; virtuose operationi, che all'huomo felice n'occorrono di fare per sé, per i figliuoli, per la consorte, per la Republica, &amp; per gli amici, non debba mai per negligenza lasciare in dietro uffitio alcuno, che in qual si voglia modo gli s'appartenga; il che non solo, non è contra quel che ricerca amore, anzi è mantenimento, &amp; grandezza di quello; però che alla perfettione dell'amore, basta che continuamente non passi mai tempo, che se non in atto almeno in habito, si habbia continuo rivolgimento alla donna amata, alla qual se in atto non si tien sempre il pensiero, questo non preiudica al caldissimo affetto, che se le debba, sì come parimente dicano i Teologi, che se ben continuamente non habbiamo rivolto l'animo in atto, alla suprema cagione della nostra salute, nondimeno basta che alcuna volta il giorno volgendovelo, nel resto poi, si ritenga se non in atto, almanco in habito, applicando la mente in atto, all'operationi virtuose, che occorrano per molte occorrentie di fare; &amp; questo stesso avviene de i precetti divini affermativi, dico affermativi, però che a i negativi, esser sempre ci bisogna in atto negativo disposti. Ma dicano bene i Teologi, che se alcuna volta rivolgessemo la mente ad altra religione, che dalla vera diversa fusse, allor grandissimo fallo faremo, sì come io parimente affermo dell'amante, il quale se ad altra operation virtuosa diversa da un tal'amare, rivolga tallor la mente havendo in habito l'animo alla sua donna per questo contra amor non fallisce, dove che se in altra donna, che in lei rivolgesse il pensiero con amore, allora come heretico nel regno d'amore, degnissimo di biasmo appresso l'amata sua chiamarebbesi. Et ho detto, volgesse il pensiero con amore, però che con benivolenza, o con altre uffitiose operationi, si debba portar con tutti coloro, con cui honestamente occorre di conversare; né la donna nostra debba dolersi, che noi in altro rispetto, che d'amore, honoriamo, &amp; preziamo tutte quelle persone, o donne, o huomini, con cui per molte occorrentie, avvenga virtuosamente di conversare. Un'amata sola adunque in un sol tempo si debba amare, &amp; se ben'io già, quando ero d'età dattorno a vinti anni dell'età mia, in non so che mio Dialogo diffesi il contrario, hora conosco che io feci errore, come quel che in questi nove anni più, alcune cose ho conosciute, che allora non conobbi, &amp; per questo apertamente ritratto in dietro, tutto quel che in tal Dialogo detto havesse, essendo la pura verità, questa che io dico. Non negarò già, che in diversi tempi non si possa diverse, amare, ma ben'è vero, che per il più di tali amori, tutti i primi imperfetti saranno, &amp; solo l'ultimo perfettissimo potrà chiamarsi. Et la ragione è perché non potendosi, (come habbiam di sopra già detto) discioglier l'amore, se non quando si conosce che l'amata non sia veramente virtuosa come appareva, o veramente quando l'amante spogliato di virtù fusse, &amp; non trovandosi il vero amore se non tra belli, cioè tra virtuosi, unitamente secondo gli animi congiunti insieme; ne segue di necessità, che in colui, che havrà in diversi tempi amate più persone, tutti gli amori, che passati, &amp; finiti siano, imperfetti fossero, essendo che altrimenti non saria stato facil cosa, che si sciogliessero. Del discioglimento che per la morte avviene, non ho parlato, né penso ancor di parlare, per esser la cosa molto dubiosa, quantunque io tenga per cosa certa, che la morte, se pur dalla parte di chi muore, almeno dalla parte di chi vivo rimane, non possa (non correndo altra causa) discior l'amore, cioè, che quantunque forse noi morendo restassemo d'amar le donne nostre, (il che non è certo), nondimeno, per la morte di quelle, certo è che se veri amanti saremo, &amp; altra causa non avvenga, d'amarle non restaremo.</p></div2>

<div2><head>CAPITOLO IX</head>
<argument><p>Dell'uffitio de gli amanti.</p></argument>
<p>IN due maniere debbano essere tutte l'avvertenze, &amp;  tutti gli uffitij, che gli amanti debbano di continuo osservare per il mantenimento del loro amore; l'una è rispetto a sé stessi, &amp; l'altra havendo rispetto a gli altri. Quanto a loro stessi, in una sola causa consiste il fonte d'ogni loro obligo, &amp; è l'amare istesso, dal quale, ogni loro salute, &amp; mantenimento amoroso depende, &amp; senza il quale, ogn'altro uffitio sarebbe vano. Et se ben tra gli amanti molte uffitiose amorevolezze tutto 'l giorno n'occorrano, come sono, lettere, ambasciate, presenti, favori, imprese, motti, accoglienze, sguardi, cifre, &amp; simili, nondimeno tutte queste cose sono più tosto segni del vero uffitio, et obligo loro, che veramente uffitij necessarij si possino dire. Conciosia che facendosi queste cose per mostrar segno d'amare, ne segue, che l'amare è sol quello, che per sé stesso è bastantissimo, et necessario. Et che sia 'l vero, a questo si può conoscere, che quando ne gli amanti l'amare si ritruovi, &amp; che tali uffitij per sorte manchino, non punto per questo è fatta minor la perfettione, &amp; l'unione de' loro animi, dove che se per il contrario infinite di così fatte carezze, &amp; segni d'amore apparissero, &amp; l'amare ogni giorno s'intepidisse, vera unione, et vero amore il lor domandar non potrebbese. Amimo dunque gli amanti, &amp; questo basti di maniera, che non lascino passar tempo mai, che tutto 'l cuore (quanto alle cose d'amore) alla loro amata non habbino. Et ho detto, quanto alle cose d'amore, però che quanto a gli altri rispetti, che all'huomo felice occorrer suole d'operare, non voglio, che manchino di nulla; anzi sempre procurino, che nissun offitio manchi in loro, così verso il timor di Dio è la virtù, &amp; felicità di sé stessi, come verso delle mogli, de' figliuoli, della fameglia, della Republica, de gli amici, et in somma verso tutte quelle cose, che ne i precedenti libri habbiam detto, che all'huomo virtuoso appartengansi; i quali uffitij non però punto intorbidano, o rendano fosca la chiarezza dell'amore, che portano all'amata loro. la quale altro non debba dall'amante desiderare, se non quanto alle cose d'amore, ch'egli con altra persona, l'animo suo non congiunga, de gli altri uffitij poi, che a lui si convenghino, non solo non debba ella dolersi, o impedirlo, anzi se ella sia saggia, ha d'haver caro, ch'egli in cosa alcuna non manchi del suo dovere, essendo che in tal guisa venendosi a far maggiore la virtù di lui, si verrà a fare più tenace l'amor tra loro, per esser l'amore (com'habbiam detto) nella virtù fondato. E 'l simil dico dalla parte della donna amata, la quale non farà torto all'amore, che porta all'amante, se ella uffitiosamente procura di far nella casa sua, verso il marito, verso i figliuoli, verso le sostanze, &amp; mantenimento della fameglia, tutte quelle operationi, che nel seguente libro parlando dell'Iconomica, contaremo, dove provaremo, che l'amor verso del marito non è contrario all'amore, che all'amante si porti, anzi non solo è possibile, ma è dover che stieno insieme. Et se ben'io già intorno a due anni sono, dissi alcune cose che par che offoschino la virtù della donna, et l'amor di quella al marito, in un Dialogo, che domandano la Raffaella, overo Creanza delle donne, ritratto in dietro al presente tutto quel, che quivi contra l'honestà delle donne, già detto havessi, per havere io fatto tal Dialogo per ischerzo, &amp; per giuoco, sì come alcuna volta si fingano delle novelle, et casi verisimili, come fece il Boccaccio, per dare un certo sollazzo, alla mente che sempre severa, &amp; grave non può gi  stare. L'uffitio dunque de gli amanti, quanto a sé stessi è d'amarsi con tutto 'l cuore, &amp; se lontani saranno, col pensiero, &amp; col cuore congiuntissimi vivere a tutte l'hore, &amp; trovandosi insieme, non solamente con le menti congiungersi, &amp; con quelle godere, ma ancor con quelli due sensi corporei, che di sopra habbiamo detto unirsi, &amp; fruirsi, si conviene loro, guardandosi l'un l'altro, &amp; bevendosi per gli occhi i concetti del cuore, &amp; insiememente scoprendosi l'anima con le non finte parole, della dolcezza delle quali riempiendosi, sentiran gioia, a qual si voglia altro contento mortale incomparabile. Quanto al rispetto de gli altri poi, l'uffitio loro è di considerare, che quantunque il loro amore sia vero amore, cioè virtuoso, &amp; honesto, nondimeno gli huomini per il più sono pronti a pensar male, &amp; dir male; per la qual cosa debbano gli amanti procurare, che ogni loro atto, gesto, o parola, alla presenza d'altri sia tal, che quantunque inhonesto, &amp; immodesto non sia quel, che dicano, o fanno, parimente tal non appaia, però che se ben tutte l'operationi, che hanno da far gli amanti tra loro, honestissime debbino essere, o in segreto, o in palese, che si ritruovino, nondimeno alcune di tali operationi sono, che quantunque veramente honeste siano, non è però che non potessero da i maligni esser commentate al contrario &amp; per questo in una parola concludo, che ciò che fare, o dir debbano gli amanti, o segreti, o palesi, che siano, pien'esser d'honestà debba sempre; ma in questo hanno da esser differenti le segrete, dalle palesi operationi, che quelle honeste siano, &amp; queste non solo honeste, ma tali, che in alcun modo in mala parte interpretar non si possino. Onde la patientia debba ne gli amanti trovarsi, acciò che non gli trasporti l'ingordigia di ritrovarsi spesse volte soli tra loro, a fargli poco avvertire a gli occhi de gli altri, anzi patientissimi debbano sempre aspettar quelle occasioni, che segretissime siano, &amp; venendo, è loro uffitio di non lasciarle. Et per brevemente dire, più alla buona fama, &amp; all'honor l'un dell'altro debbano sempre haver l'occhio, che al proprio lor contento non havranno mai; &amp; massimamente, che quantunque insieme presentialmente non si ritruovino niuna cosa spero, che gl'impedisca che i lor cuori non si coniunghino, non la gelosia de' mariti, non i tramezi delle mura, non gl'intervalli de i monti, non l'acque del mare, non le cintinara delle miglia, non fiumi, colli, valli, pianure, selve, &amp; finalmente nessuna cosa ritiene il volo de' pensieri de gli amanti; anzi ad ogn'hora, o parlino, o scrivino, o altro veggino, o odino, o qual si voglia cosa si faccino, di continuo i centri de' lor cuori impiagati, a truovarsi l'un l'altro si vanno. Debbano parimente gli amanti le loro amate honorare, reverire, ammirare, esaltare, &amp; con ogni sforzo favorir sempre, hora in rima lodandole, hora in prosa innalzandole, &amp; nessuna occasione lasciando mai, di non far loro quel favore, &amp; quell'utile, che secondo le proprie forze si possa fare; tal che se per mala sorte alcuno infortunio alle dette loro amate, avvenisse, gli amanti hanno da esser quelli, che prima a tutti gli altri, prima al padre, a i fratelli, a i mariti, o chi si voglia altri della cosa amata, soccorrer la debbano, con qual si voglia diligentia, et uffitio, se ben n'andasse la propria vita, sì come per essempio se in qualche pestilentia la nostra amata incorresse, nella qual miseria par che altri da tutti i suoi propinqui, &amp; stranieri, abbandonata rimanga; noi nondimeno se veri amanti siamo, abbandonar mai non la debbiamo, non potendo in cosa più honorata, più lodevole, &amp; più degna la vita lasciare, che in beneficio di quella amata, dalla quale la detta vita nostra depende. Ma perché più volte si è fatta mention della lontananza de gli amanti, non sarà fuor di  proposito di ragionarne.</p></div2>

<div2><head>CAPITOLO X</head>
<argument><p>Della lontananza de gli amanti, &amp; del congiungimento della ragione con Amore. </p></argument>
<p>PRIMA che della lontananza determini il mio parer, dovete sapere, che alcuni, i quali tengano che 'l vero amore, non per elettione nostra, ma per destino avvenga (della quale opinione parlaremo più di sotto), vogliano conseguentemente, che alla ragione sottopor non si possa, perché ben può l'huomo per sua elettione divenire, liberale, magnanimo, giusto, temperato, &amp; dell'altre virtù dotato, ma il desiderio amoroso è molto più nobile, che dal nostro voler pender possa, però che gli è tale, che ci può condurre a grado di divinità che non solo il senso, ma l'intelletto nostro, non ardisce di porvisi in cima, &amp; con sue leggi signoreggiarlo. Onde impossibil sia, che la ragion nostra sì alto arrivi, che un desiderio così divino, possa redurre a freno. Conciosia che 'l sentier d'amor di terra in Cielo, dal tempo all'eternità, &amp; dalla morte alla vita, conduce coloro, che 'l seguano; di maniera che le ricchezze, gli stati, le dottrine, le virtù, &amp; in somma ogni altra humana prosperità, all'operatione d'amore agguagliar non si possano, quelle son cose che adornano la nostra vita, &amp; gli è quel, che la innova, quelle son proprie dell'huomo, egli ad assai più che huomo ci fa simili, quelle a beneficio di pochi, egli alla salute di tutta la spetie è disposto. Per la qual cosa, concludano questi tali, che quantunque la ragion dell'huomo, sia quanto a sé non mortale, nondimeno, mentre che in queste membra è nascosta, &amp; legata, non può signoreggiare così eccellente cosa, quanto è l'amore. La quale opinione, acciò vediate che gli è falsissima, dovete sapere che essendo amore un desiderio come habbiam detto, di cosa che appaia buona, questo tal desiderio d'altre tante maniere si truova, quante sono le nature dell'universo. Conciosia che altrimenti desiderano gli elementi, in altro modo le piante, gli animali, gli huomini, gli Angeli, &amp; finalmente esso Iddio; il quale altrimenti ama le cose, che gli produce, &amp; altrimenti è amato da loro. Ma ragionando di noi huomini, certo è che noi nasciamo, &amp; moriamo alla guisa de i bruti, nondimeno i modi del vivere, che noi teniamo, da quei de i brutti son differenti, però che tolti noi dalle braccia della madre nostra natura, la ragione, senza la quale, niente sarebbe la humanità, con nuovi cibi, da quei de' bruti diversi, ci allieva, &amp; nodrisce, la qual verità, fu già nascosta, sotto la favola del nascimento di Bacco da Semele. Veduta dunque da noi una cosa, che bella ci paia, poniam caso, una bella donna, non altrimenti ci piace la sua bellezza, che faccia la Pernice o la Tortorella al suo pare, et ne i brutti stessi, così passa amor per gli occhi, &amp; per gli altri sensi al cuore di chi ama a ferirlo, &amp; sforzarlo, come ancora in  noi huomini, salvo che in loro, come material cosa, che gli è, fa solamente quelle vili operationi, che a salute della spetie loro, insegna lor la natura. Ma in noi huomini, tosto che ci sentiamo feriti nel petto, la ragione, che alberga più suso, vaga di tal novità, cortesemente quell'amor dal petto a sé stessa raccoglie, &amp; da una parte considerando l'animo della sua donna, &amp; dall'altra parte, di quali honorati effetti, soglia esser cagione un nobile Spirito innamorato; subito sperando non sol di godere la cosa amata, ma per tal possession tant'alto levarsi, che veda perfettamente la sua sperata felicità, forma finalmente un'imago in sé stessa, della cui vista si pasce dapoi l'amore, il quale ella a sua voglia disponte, &amp; governa. Ma è ben vero, che sì come la terra scaldata da i lumi del Cielo, genera alcuna volta certi fumi, i quali in nuvoli conversi, nascondano i razi del sole, così parimente alcuna volta questa massa nostra terrena, troppo fieramente accesa, genera alcune brutte voglie, le quali turbando la luce della ragione, fa cieco restare amore, perché, sì come la Luna scura si resta da quella parte, che 'l Sole non guarda, così l'amore cieco, &amp; fosco rimane, ogni volta che la ragione col suo splendore non l'allumini. Onde concluder si può, che Amore per sua natura, volontieri alla ragione obbedisca, come quel, che essendo cieco da sé, ha di gratia, che quella lo guidi; senza la qual guida, altro che male del suo volo, non si potrebbe aspettare. Né vale a dire, che perché Amor sia cagion della perpetuità della spetie, si debbia per seguir lui, ogni impresa così honesta come utile, abbandonare, perché grave danno sarebbe la eternità, se virtù con essa non si giungesse. Per la qual cosa Ulisse prudentissimo sopra tutti i mortali, volse più tosto morire in Itaca, per esser con Penelope sepellito, che tra le delitie di Calipso, vivere eternamente. Ma per Dio, che felice immortalità sarà quella d'amore commune a i virtuosi, &amp; a i vitiosi? Commune ad alcuna gran donna, ch'io conosco, &amp; al vulgo? Ma che dico io? Non dà egli questa medesima eternità, a i brutti, alle piante, alle pietre, non men che a gli huomini? Non sono tutte queste cose nelle loro spetie, immortali, per amore? Certo sì. Per la qual cosa, doppo molte fatighe amorose, doppo tanti sospiri, lagrime, singulti, &amp; finalmente doppo la morte, altro non harà a l'huomo per amare acquistato, che con l'eternità della spetie, esser simile ad un Cavallo? Tolga Iddio, che altra eccellenza non habbia Amore, che questa della perpetuità della spetie (sopra la qual si fonda totalmente quell'Ebreo, che scrisse i dialoghi di Filone, &amp; di Sofia), la qual'eccellenza d'amore, ch'io dico della perpetuità della spetie, rispetto ad infinite divinità, ch'ei porta seco, quando con la ragion si congiunge, piccolissima si può stimare. Ora stando dunque questo fondamento, che Amor con la ragion congiungendosi, da quella si possa reggere, dico, quanto alla lontananza de gli amanti, che quantunque l'esser presente alla cosa amata, sia buona parte della felicità dell'amante, nondimeno maggior felicità, ne può dar'Amore, la qual da i volgari mal conosciuta, egli a i suoi veri eletti amatori, va donando in maniera, che allor veramente in somma gioia, &amp; piacer gli conduce; che 'l vulgo veggendoli lontani per spatio d'acqua, o di terra, si crede di vedergli in miseria giacere. Et che sia 'l vero quanto io dico, veniamo all'una, &amp; all'altra felicità, cioè a quella, che in presenza, &amp; a quella, che in lontananza s'acquista. Certo è che trovandosi presentialmente insieme gli amanti, in questo consiste la lor beatitudine, che per i due sensi vedere, &amp; udire, fruiscano corporalmente, &amp; spiritualmente, la bellezza, così  del corpo, come dell'animo, l'un dell'altro. Né è dubbio alcuno, che se in quel tempo, potesse essere, che quella dolcissima union delle menti gustassero, nel medesimo modo, che lontani gustar possano, maggior sarebbe la presente utilità, che l'assente. Conciosia che oltra 'l godimento spirituale, vi si aggiungerebbe il corporeo, che per l'udito, &amp; per gli occhi beriensi, ma perché in quel tempo per la imperfettione del corpo nostro, sì possenti sono le forze del senso, che quelle dell'intelletto non se gli aggiungano, ne segue, che lo spiritale, &amp; intellettivo godimento dell'union de i loro animi, perfettamente non pon conoscere, &amp; contemplare. Conciosia che quantunque gli occhi, &amp; le parole portin in seco testimonianza dell'animo, non è però che lo splendore, &amp; la dolcezza corporale, che gli han seco, non possi in quel tempo più che la ragione, o l'intelletto non faccia. Onde molte volte avviene, che la bellezza delle parti corporee, essendo presente abbaglia, &amp; offende il senso dell'amante in maniera che quasi fuor di sé insensato rimane, parendogli più di sognare, che di veramente esser desto, essendo che quando poi dall'amata si parte, non sa a pena conoscere, se vera sia stata quella beatitudine, o pure in sogno apparuta gli sia. Troppo dunque è debole il nostro senso, &amp; troppo forte par la bellezza della cosa amata, a volere, che in presentia possa l'amante, con l'intelletto gustare quella felicissima union del suo animo con quel dell'amata; di sorte, che non solo i sensi l'intelletto impediscano; ma l'un senso all'altro impedimento ne porge. Conciosia che se gli ode, vedere vorrebbe, s'egli mira, udir con attention bramarebbe, non essendo cosa possibile, che quantunque i sensi diversi habbino diversi oggetti, nondimeno si possa con quella medesima attentione, avvertire all'uno, &amp; all'altro, sì come avviene a coloro, che attentamente guardando una cosa, non conoscano d'udire, d'odorare, o in altra maniera altra cosa sentire, essendo l'animo tutto ad una cosa rivolto. Impedisce dunque in presentia l'occhio l'odito &amp; l'odito l'occhio, volendo ciascheduno a gara totalmente godersi la cosa amata. Onde imperfetta rimane ogni loro attione, &amp; imperfettissima rendano quella della ragione, che molto più importa (com'habbiam detto). Ma se per buona sorte avviene, che lontano l'amante dall'amata si truovi, allor per la quiete de i sensi, che di lontan non conoscano, la ragione piena d'ogn'impedimento, va raccogliendo ad una ad una tutte le gioie, che già in presenza i sensi raccolsero; le quai gioie, mentre che si prendevano, impedite dall'ombra del corpo nostro, imperfettamente si conoscevano; ma riduttesi al lume chiarissimo della ragione, apertamente mostrano il lor valore. Et di qui procede, che molti amanti, alla presenza dell'amata loro, ancor che eloquentissimi, &amp; dottissimi siano, non sapran mai far parola, anzi tremando, imbiancando, arrossendo, tacendo, &amp; troncamente parlando, faranno segno, che la luce del bello, che gli è presente, gli sopravanzi, per la qual cosa se tant'oltra da tal luce si fan lontani, che le parti nobilissime della loro anima, (le quali in conoscere, dalle ignobili dependano) possino securamente operare; allora eloquenti, saggi, valorosi, &amp; dotti si mostraranno, dipingendo hora in prose, hora in rime la bellezza, la virtù, &amp; i bei costumi dell'amata loro; la cui imago portano ovunque vanno, però che le fonti, le selve, i colli, le valli, &amp; finalmente ogni solitario luogo, le loro amate innanzi ne porgano, così belle, così gentil, così costumate, &amp; honeste, come veramente le sono; la cui sembianza in ogni luogo guardando, sotto il finto nome di Flori, o altro simil pastoral nome, ne cantano, &amp; scrivano cose, che &amp; loro istessi, &amp; le donne loro fin'al Cielo innalzando, di perpetua vita ne rendano degne. Et se alcun mi domandasse dond'è, che sendo cotanto dolce la lontananza, così desiderano gli amanti d'esser sempre presenti alle donne loro? Risponderei, che ciò per la imperfettione da i nostri corpi procedente avviene. Dalla qual nasce, che mentre, che huomini siamo, non potiamo far sì che non sentiamo, &amp; che l'appetito nostro, quantunque obbediente divenga alla ragione, nondimeno per sua natura, non desideri, cerchi cose, che i sensi, che troppo materiali, &amp; propinqui a gli oggetti sono, acquetar possino, senza, che per la presenza viene a rinfrescarsi, &amp; rinnovarsi lo splendor di quelle gemme, che i sensi prendano, &amp; alla ragion consegnano; la qual guardar non le può, fin che i sensi per la lontananza restino di porgerle impedimento. Conciosia che quantunque l'imago fatta una volta dell'amata nostra, sia per durar perpetuamente, nondimeno se alcuna volta per nuova impression si riforma, non poco di vigor la si prende, per fin'a tanto però, che penetrata la scultura per tutto 'l cuore, d'altro rinnovamento non ha mestieri. Conciosia che in tal caso, o sia in perpetuo lontana la cosa amata o per morte ad altra vita venuta, o per tempo priva delle bellezze sue corporali, o per qual altro accidente si voglia, che avvenga, sempre nondimeno starà saldissima nell'amante, l'imago dell'animo bello di quella, &amp; conseguentemente l'amore che le porta. Là onde sì come i  fiori, &amp; l'herbe, lungamente non conservarebbono il lor odore, se distillate in acqua non si cangiassero, così le gioie &amp; le perle, che i sensi raccogliano dalla cosa amata, per molti accidenti verrebbono manco, se la ragion distillandole, non ne ritenesse in perpetuo appresso di sé, quel dolcissimo licor che ne viene. Concludendo dunque in questa lontananza dico, che maggior felicità porta seco, che la presentia non fa, &amp; di maggior bene, &amp; ornamento all'amante, &amp; alla cosa amata è cagione; quantunque la mortalità, che in noi si ritruova, ne fa desiderar la presenza, sì come in molte altre cose avviene, che per la nostra imperfettione, il nostro peggio in vece del meglio desideriamo. Molte altre cose mi ricordo haver detto in favor della lontananza, nell'espositione, che io feci pochi dì sono, sopra 12, al mio giuditio divine, stanze, composte dalla honestissima, &amp; virtuosissima vostra madre Mad[onna] Laudomia, in lode della virtù, &amp; in dispregio insiememente della Fortuna, dove sì come ne gli altri suoi componimenti, appar palese l'ingegno di sì gran donna, la qual mia espositione agevolmente potrà tal volta venirvi un giorno alle mani. Onde intorno a tal materia della lontananza farò per hora fine.</p></div2>

<div2><head>CAPITOLO XI</head>
<argument><p>Se 'l vero Amore, è per elettione, o per destino.</p></argument>
<p>ACciò che non parliamo in ambiguo, prima che io venga alla dubitatione, e l'amore è per destino, o per nostra elettione, dovete sapere, che per destino intender dobbiamo (quanto fa hora al nostro proposito) quasi quel medesimo, che per cosa naturale, come ne dimostra l'altro membro della divisione, che è l'elettione, la qual (secondo Aristotele nell'Etica) alla natura si contradistingue. Destino dunque vuol dir causa naturale, dependente da quelle cose, che sono al governo della natura, come sono la influentia celeste, la disposition della materia, &amp; simili, le quali cose non dal nostro volere, ma dalla natura dependano, &amp; conseguentemente dal grande Iddio; nella cui mente come in un'essemplare, la natura nel fabricar delle cose riguarda. Dico dunque tornando a proposito, che vogliano alcuni, che quell'amore, di cui in questo libro ragiono, non dal nostro volere, ma da sorte, &amp; destino derivi, buono sempre da sé venendo, come quel che dal ciel discende, avvenga che qui tra noi, paia che sia cagion d'alcuni effetti non buoni; &amp; dico sorte rispetto a coloro a cui viene, non già rispetto alle sue cause, le quali sono determinate. Vogliano dunque costoro, che sì come il Sole standosi in Cielo, fa naturalmente parte del suo splendore, &amp; securo quanto a sé d'ogni mortal qualità, co i suoi raggi di rimbalzo accende, &amp; scalda ogni cosa, così amore standosi in cielo, &amp; securo quanto a sé d'ogni mortalità, co i raggi della sua gratia, percotendo nelle cose belle, &amp; da quelle reflettendo, sforza le nostre voglie, &amp; doma il ghiaccio de i nostri cuori. Et sì come 'l Sole, da quanto più limpidi, et tersi corpi reflette, più cara imago, &amp; più saldo ribattimento di luce cagiona, come ne gli specchi si vede, così ancora quanto è più bello, &amp; virtuoso l'oggetto, d'amore, tanto più volontieri vi apparisce, &amp; con più forza da quel  reflettendo, più fa vedere all'amante, che quivi la sua somma felicità sia riposta. Et sì come finalmente il Sole illuminando, &amp; scaldando la terra, leva da quella alcuni vapori, atti a salire alla Luna, se nel camino il freddo in acqua non gli cangiasse, così i raggi d'Amore, ne i nostri cuori percotendo, levano alcuni pensieri, che sopra il  Cielo passarebbono, se la nostra humanità, che in qualche parte è vile, &amp; caduca, non troncasse loro il sentiero attraversandolo con brutte voglie, &amp; vili appetiti, &amp; massimamente con l'ambitione, &amp; con l'utilità, dalle quai due cose (come tutti i Savij confermano) depende principalmente ogni nostra inquiete, &amp; ruina. Et se alcuni contra di questi tali, che hanno questa opinione, dubitasse, com'esser possa, che Amore essendo Iddio, come essi il fanno, prenda occasione, da una faccia mortale, a far tra noi le sue operationi, essi risponderebbeno, che tutto 'l mondo in una certa guisa è pieno di Dio, &amp; massimamente noi huomini, a sua somiglianza prodotti. Da noi dunque a noi stessi, manda Amore i suoi strali, &amp; di ciò è gran segno la perpetuità dell'essere, la quale (mercè d'Amore) generando l'un l'altro, acquistiamo alla nostra spetie. Et che sia 'l vero, veggiamo, che molti amano, &amp; non sanno dir che, contemplando nella donna loro, una gratia, che non ha nome, la qual gratia, per fare altrui vedere, se esser cosa divina, &amp; vera compagna di Venere, spesse volte lasciando di sé prive molte donne, che belle stimate sono, ci fa piacer le non belle, coprendo in esse con la sua divinità, ogni accidente mortale, che dispiacer ne potesse. Là onde amore (dicano questi tali) in quanto a sé, è sempre di ben cagione, tal che se alcuna volta, qualche errore ci avviene per amare, da altri che da noi non procede; per la qual cosa tra gli spiriti beati in Cielo, per essere eglino puri intelletti, d'ogni parte caduca voti, puro, &amp; ottimo, è l'amor loro; dove che noi mortali, in cui tra 'l fango di queste membra, l'intelletto è legato, in quella guisa diamo luogo ad amore, che a i solar raggi la terra, la quale, come elle, è dall'una parte illustrata, dall'altra poi, ombra, &amp; horror la ricopre così in noi avviene, che se gli occhi s'acquetano, l'orecchie desiano, &amp; quel che è cibo di un senso, è fame, &amp; sete de gli altri, per non poter noi insiememente, con ogni somma attentione, ogni potenza della nostra anima essercitare. Concludano adunque questi tali, che amore essendo per sé divino, è cagione sempre di bene, stando su in cielo, &amp; splendendo nelle cose belle, o ch'egli fa parer belle, quelle non per elettion nostra, ma per mero invito della natura ci fa seguire, &amp; amare. Conciosia che per tante vie, &amp; con tante arti, &amp; in tanti luoghi, che noi imaginar non sapremo, ci può ogn'hora assalire, &amp; mal grado di noi, farsi Signore delle nostre menti, che impossibile cosa ci sarà sempre, che defendendoci lo fuggiamo. Queste &amp; altre così fatte ragioni sogliano coloro assegnare, che vogliano, che per destino si soglia amare. La quale opinione, quantunque in prima fronte appaia simile al vero, nondimeno per esperienza, &amp; per ragione si può agevolmente provare, che sia falsa. Intorno a che dovete sapere, che movendo Dante nel decim'ottavo Canto del Purgatorio, questa dubitatione, se dal nostro voler pende l'amare, &amp; non amare, finalmente conclude, che volendo noi chiamar amore, quella prima complacenza, &amp; rivolgimento, che fa l'appetito verso la cosa buona, che la virtù conoscitiva gli porge innanzi, certo è, che in poter nostro non è che tal complacenza non avvenga, per esser mera operatione naturale, della qual complacenza, che propriamente si domanda amore, come principio di desiderio, se intendano questi tali, che vogliano, che l'amor sia per destino, o per natura, è forza naturalmente, &amp; non forse teologicamente parlando, che si conceda loro. Ma (com'io già assai di sopra vi ho detto) tutti i buoni scrittori, che d'amore ragionano, ponendo quello esser desiderio, non di quella prima complacenza intendano, che non è desiderio, ma del movimento, &amp; flusso di quella, che desio si domanda, perché altrimenti instantaneo, &amp; non temporale intendendosi, non farebbe al proposito loro, né nostro, secondo il modo che in questo libro prendiamo amore, quale habbiamo diffinito esser desiderio di posseder con unione l'animo bello della cosa amata. Di questo dunque parlando dico, che quantunque habbia principio dalla natura, nondimeno il continuar suo dalla nostra elettione veramente depende. Il che oltra, che per esperienza si vede, che gli sdegni tal hora occidano, &amp; tal'hora infiammano l'amore secondo che più o manco, soffiano nel cuore (il che esser non potria se amor non fusse elettione, &amp; affettion mortale), egli si può ancora per ragion confermare, però che se amor non fusse elettione, non obligarebbe l'amata ad amare, né ingratitudine domandar si potrebbe il disprezzare, &amp; poco conto de gli amanti tenere, come di quelli, che per forza, &amp; violenza, ad amar siano indotti, &amp; non per libera elettione, dalla quale, i meriti, &amp; i demeriti, la lode e 'l vituperio si pesa, et misura. Non obligarebbe dunque, secondo la loro opinione, un'amante l'amata ad amarlo. Il che fuor d'ogni convenevolezza si de' stimare. Conciosia che apertissimamente dica Dante, che, amore a null'amato amar perdona. Et se alcuno interpretando a traverso il detto di Dante, dicesse, che la cosa amata ama l'amante, non per obligo, né per causa di lui, ma per cagione di sé stessa, però che essendo l'amante un ritratto di quella cosa ch'egli ama, può la cosa amata, molto più da i gesti, et da i modi dell'amante conoscere quanto ella vaglia, che per alcun'accidente che fusse suo proprio, far non potrebbe. La cosa amata dunque nella faccia dell'amante, se è ogni sua cosa, scritta con lo stil d'amore, rileggendo è forza, che amando la conservatione della conoscenza di sé medesima, ami parimente l'amante, che la conserva, dilettandosi tuttavia di vederne l'altrui viso, se esser persona amabile, &amp; conseguentemente honorevole; di che nessuna cosa può esser più grata, a chi ha in sé faccia d'humanità Ama per questo la cosa amata l'amante suo, non per causa di lui, ma per cagion di sé stesso, &amp; di questa causa, volse dir Dante (dicano costoro) in quel verso, dal qual non però segue, che l'amante meriti per cagion di sé, ricompensa dell'amor suo. Se alcun dunque interpretasse il verso di Dante, in tal guisa, risponderei, che questo non è quel che Dante intende, né farebbe tal interpretatione al proposito di quel luogo, dove vuol dimostrare, che vitio d'ingratitudine sarebbe il non amar chi ama. La qual sentenza non fu parimente sua, ma l'ho letta in Aristotele nella Retorica, &amp; nell'Etica, dove afferma, che non può chi ama un'animo bello, cioè virtuoso, non essere amato. Il che per ragione, facil cosa è da provare, &amp; Platone istesso ne i suoi libri delle leggi afferma. È dunque chiarissima cosa, che l'amare è operatione, che merita, che la cosa amata riami; il che esser non potria se fusse destino, &amp; non humana elettione, oltra che Aristotele nell'ottavo dell'Etica, vuole apertamente, che l'amare sia operatione, che o da virtù, o da habito congiunto con virtù, nasce nell'huomo. Onde essendo ogni  operatione virtuosa, dal nostro libero volere dependente, è forza di dire, che amor destino, o sorte domandar non si possa, quatunque io non dubiti d'affermare, che una certa communicanza di sangue, la qual da qualche costellatione si derivi, porga qualche aiuto a congiunger più strettamente l'amante, &amp; l'amato, sì come avviene in tutte l'altre operationi virtuose, secondo che afferma Aristotele; ma non solo per questo una tal costellatione, ci lega, &amp; obliga in alcun modo; anzi potendo noi a voler nostro resistergli, veniamo a far l'amor nostro totalmente elettione. Onde è da ridersi di coloro, che quando s'accendano dell'amor d'alcuna donna, considerando la dispositione celeste nella natività così di sé stessi, come della donna loro, nelle quali, se veggano concordanza d'aspetti, più arditamente seguano l'impresa. La qual cosa, per due cagioni, è degna di riso; l'una per havere io già detto di sopra, che la cognitione di questi aspetti è difficile, &amp; l'altra per essere in nostra libertà, di seguir quello amore, o lasciarlo, &amp; per esser l'amata nostra, caso che bella, cioè virtuosa si truovi obligata dalla sua virtù, a riamar l'amante suo, non potendo stare con virtù, ingratitudine congiunta. Ma di qui nasce un dubio non piccolo, però che non potendo (secondo che si è di sopra provato) un'istesso amar più persone in un medesimo tempo, com'havrà da far quella persona, che da più sarà amata, essendo, che non potendo amar più d'uno, par che sforzata sia, d'essere ingrata a gli altri. A questo assai difficil dubio rispondendo dico prima, che di radissimo accascarà, che una sola amata, habbia più veri amanti, anzi di rado avviene, che n'habbia pur uno, però che pochissimi quanto dir si possa, si truovano di quegli amanti, che la mera virtù, amino della donna loro, il che forse non senza voler del Cielo, il quale in tutte le cose eccellenti, &amp; preclare, come sono le scienze, &amp; le virtù, &amp; simili, rari ne dona, che eccellentissimi siano, come tutto 'l giorno si vede, che rari sono i filosofi eccellentissimi, rari i bellissimi, rari i virtuosissimi, &amp; rare finalmente tutte le cose preclarissime, sì come sopra ogni cosa preclarissimi sono i veri amanti, &amp; per tal causa rarissimi ne dona il cielo. Ma posto caso, che pur si truovi una donna, che possa esser da più amata come si deve, dico, che donato, ch'ella ha il suo amore al primo, ch'ella conobbe, che veramente l'amasse, l'altro che resta, se egli conosce, che la sua donna habbia donato ad altrui l'animo, subito troncandosegli ogni speranza, verrà in lui a finir l'amore, havendo noi già concluso, che la speranza è quella, che pasce Amore, né è da credere, che la speme non manchi in lui, percioché conoscendo egli la sua donna esser bella, cioè virtuosa, molto ben vedrà, che la virtù di quella, repugna a lasciar il già eletto amante per lui, &amp; in tal guisa la donna non sarà mai ingrata, non potendo da operatione virtuosa, nascer essentialmente attione vitiosa. Ma se quel secondo amante, non sapendo alcuna cosa del primo, seguirà d'amar la sua donna, in tal caso dico, ch'ella accorgendosi di ciò, ha dal principio da troncargli ogni speme, non gli dando alcun'appico, dal qual nasca speranza. Né tal maniera può ingratitudine chiamarsi, anzi per il contrario ingrata sarebbe, s'ella porgendogli speranza, lo conducesse in tal grado d'amore, che difficilmente tornare egli in dietro potendo, o morto o mal vivo ne rimanesse. Onde troncandogli ella dal principio la speme, poco danno può fargli, essendo che con agevolezza da tal'amore levarsi. Onde dovete sapere, che non in un punto colui, che ama saglie alla suprema caldezza d'amore; anzi a poco a poco divien maggiore, secondo che la ragione che lo guida, più dalla preda, che i sensi portano, di speranza lo pasce. Et per questa cagione se la donna amata, dal principio non gli darà cagione di sperare, egli in dietro tornando, tosto libero, &amp; sciolto vedrassi, come del fuoco parimente avviene, che da prima facile a spegnersi, se troppo oltre sarà nutrirsi lasciato difficilissimamente, estinguere a voglia nostra si potrà poi. Né far questo alla donna, è biasmevole; conciosia che veggendo ella, che quel, che l'amante desidera non puote havere, quel, che ella sol può l'aiuta a torgli tal desiderio, per non haverle a far poi, quando senza qualche ingratitudine non potria fare. Là onde in grandissimo errore son coloro che vogliano che una donna donato ch'ella ha l'animo ad un'amante, per non essere ingrata a gli altri, se ben non può loro donar l'animo, debba nondimeno con sguardi, accoglienze, &amp;  lusinghe aiutargli; di maniera che 'l primo dono, che la fa del suo animo, habbia da esser del vero amante virtuoso, che la possiede; questi altri doni poi sono più tosto per una certa carità, &amp; pietà, che per applicatione d'animo, in guisa che, sì come veggendo noi veggendo alcun povero huomo ignudo, battendo i denti a mezo Decembre, tutto impiagato, mossi a pietà, in grosso o un marcel gli doniamo, senza però amarlo, cioè dargli l'animo, o in amicitia legarsegli; così ancora una Gentildonna, veggendo oltra il vero innamorato, più altri dattorno, che sospirando, piangendo, &amp; dolendosi, par che soccorso alla vita domandino, debba per atto di pietà, più che d'amore, con uno sguardo, o una dolce parola, o simile altra accoglienza, da morte scampargli. La quale opinione è pessima, &amp; fuor del dovere; conciosia che, in una donna, il far così più tosto di crudeltà, che di pietà segno sarebbe, essendo che in quegli amanti, tali sguardi, accoglienze, &amp; parole, sariano nuove ferite molto peggior della della prima, però che in tal guisa gli condurrebbe a tale, che non potendo sanarsi più, forza saria ch'ella ingrata al fin si mostrasse loro. Per rimedio del qual disordine, è necessario (come v'ho detto) ch'ella alla presenza, di quelli non esca punto della sua grave molestia, &amp; d'un certo dolce severo, che né aspra, né sperabile appaia a chiunque la vede. Et questi tali portamenti sarieno maggiori elemosine, che quelle dette di sopra non saran mai, però che queste li sanarieno della loro infirmità, dove che quelle, più pestelente, &amp; più mortale la condurieno di giorno in giorno, facendovi certo (Alessandro amatissimo) che non  i pianti, o i lamenti de gli amanti, hanno da indurre l'amate ad amargli, ma solamente la virtù loro lo può fare, essendo amor desiderio di cosa bella. Onde i brutti cioè vitiosi, non hanno da sperar mai da virtuosa donna, cosa che felici gli renda, se prima le lor macchie non tolgano via. Oltra che io non giudico, che una gentil Donna, in presenza d'altri, penda mai troppo dalla banda della benignità; anzi mescolando la cortesia, &amp; la gentilezza con la modestia, &amp; con una certa gravità, togli ardire a ciascheduno di sperare da lei cosa, ch'ella non debbi dare, salvo che ad uno, al qual medesimamente, alla presenza de gli altri, mostri sempre il medesimo volto, che faccia al restante. Vuol dunque la donna, in ogni atto, movimento, stato, &amp; parola, mostrare una certa gentilezza, frenata da quella modestia, che tanto è propria di donna honesta, tal che insieme allegri, &amp; spaventi, &amp; di dolcezza, &amp; reverenza riempij che sia dattorno, sì come potrete (Alessandro nobilissimo) conoscere nella bellissima vostra madre Madonna Laudomia, i cui occhi, il cui volto, le cui parole, la cui persona, i cui gesti, il cui riso, &amp; i cui movimenti, s'accordano insieme in guisa a far dolce, gentile, &amp; piacevole, una veramente honesta, grave, &amp; modesta maiestà, che chiunque ha faccia d'huomo, veggendola in un medesimo tempo trema, &amp; gioisce, gode, &amp; ammira, s'allegra, &amp; honora, &amp; quasi in più che huomo si trasforma. Habbiam dunque provato, che amor non per destino, ma per nostra elettione si cagiona, &amp; insiememente mostrato in che guisa una persona amata, verso il suo vero amante, &amp; verso gli altri non veri, regger si debba.</p></div2>

<div2><head>CAPITOLO XII</head>
<argument><p>Qual sia più degno, o l'amante, o l'amato.</p></argument>
<p>NON piccola disputatione è stata spesse volte, tra molti, della degnità dell'amante, &amp; dell'amato, favorendo alcuni, l'amante, altri l'amata. Et perché io senza dubio tengo per cosa certa, che l'amare avanzi di dignità l'essere amato, dico che quei, che vogliano il contrario, per una, assai (secondo loro) forte ragione allegano, che per esser la cagion più degna dell'effetto, &amp; l'amato cagion dell'amor dell'amante, ne segue, che l'amato d'eccellenza l'avanzi. Per il discioglimento della qual ragione, dovete sapere (come parimente di sopra accennato), che quantunque la prima complacenza, che si fa nel rivolgimento dell'appetito della cosa, che bella appare, per esser naturalmente, &amp; non volontariamente prodotta, non pende dall'amante, come da sua cagione effettiva, nondimeno, di questa tal complacenza non intendo io in questi Libri parlare, né parimente di quella intende, chiunque d'amor ragiona. Per la qual cosa di quel desiderio parlando, il qual si domanda Amore, dico, che per depender dal voler nostro, noi stessi ne siamo cagione, avvenga Dio, che la bellezza dell'amato di lontano, cioè mediatamente ne sia causa; ma per esser la causa immediata d'un effetto, quella, dond'egli cambievolmente depende, questa maggior parte ha sempre nel cagionar detto effetto, però che le cause più di lontano, alcuna volta i proprij effetti non ne sortiscano; come si vede nelle cause celesti, le quali alcuna volta una cosa intendono di produr col suo circularsi, la qual non però in quel modo è prodotta, che loro intendano, anzi per qualche impedimento, che n'avvenga, in qualche mostro finisce. Il che parimente nell'amore avviene; conciosia che quantunque alcuna volta la bellezza d'una donna, naturalmente muova il mio appetito, nondimeno per libera mia elettione, non l'amerò. Sarà dunque la bellezza dell'amata, cagion lontana dell'amor mio, la cui cagion vicina, &amp; convertibile, è la mia propria elettione, et conseguentemente io medesimo. Onde per la ragion di questi tali si pruova il contrario di quel che vogliano, cioè, che l'amante come vera cagione sia più degno, la qual fu vera opinion di Platone; nel cui Simposio mi ricordo haver letto, che l'amante è più divino, che l'amato, per esser l'amante rapito da divin furore; il che dell'amato, in quanto amato, non avviene. Et per questo dice Platone, che gli Dij sono più benigni verso gli amanti, che verso gli amati; come per l'essempio d'Achille, &amp; d'Alceste ne manifesta, il qual'essempio non accade di dichiarare. Né mi è nascosto, che alcuni, tra i quali è un M[esser] Leone Ebreo, che compose Filone, &amp; Sofia, vogliano che questa opinione, che si legge in Platone, non fosse di Platone, ma di Fedro, affermando che Platone poi per bocca di Socrate, dice tutto 'l contrario, potendosi trar da quel che dice Socrate questa ragione; che havendo l'amato in sé la bellezza in atto, &amp; l'amante in potenza, &amp; essendo più nobile, havere una cosa buona in atto, che in potenza, ne segue, che l'amato più degno sia dell'amante. A questa ragione dico, che quantunque da Socrate in quel luogo si possa trarre, che nell'amante sia la bellezza dell'amato in potenza, &amp; nell'amato in atto, non per questo haver si può di mente di Platone, che questo di quel sia più degno, essendo che tal deduttione non è a proposito, &amp; non conclude; conciosia che la dubitatione è se in questo affetto d'amore, è più degno chi è amato, o chi ama, non curando di sapere altre eccellenze dell'amante, o dell'amato potendo agevolmente occorrere, che alcuna volta harà più eccellenti parti l'uno, &amp; alcuna volta l'altro. Ma noi, lasciando da parte tutte l'altre virtù, &amp; dottrine, &amp; altre così fatte eccellenze, solamente cerchiamo chi di loro in questo affetto d'amore divien più divino. Vo' dire, che amando io una gentil Donna, &amp; essendo per questo amore ella l'amata, &amp; io l'amante, che cosa per tal'affetto sarà più degna, o 'l suo essere amata, o 'l mio amarla. Conciosia che se vogliam considerare le altre eccellenze, che sono in loro, io dirò, che sì come l'esser amato denota bellezza, cioè virtù nella cosa amata, così l'amare denota virtù nell'amante, per essere l'amante veramente la virtù come virtù, proprio segno della virtù di chi l'ami. Movansi ancor con altra ragion questi tali dicendo, che l'esser amato non vuol dire altro, che posseder alcun bene, del qual è privo l'amante, &amp; che questo sia vero (dicano essi) poniam che Dio mi desse tutte le doti della mia donna, tal che io in me stesso la contemplasse, &amp; godesse, certo è, che in tal caso sarebbe cosa superflua l'amar lei, essendo che bastando io a me stesso quasi un altro Narciso non mi curarei dell'altrui, per la qual cosa ne segue, che la perfettione che desidera l'amante, non in lui, ma nella cosa amata si truovi, la qual se in lui fusse, quella non amarebbe. Questa ragione, è debolissima, &amp; tutta sofistica, et pecca per il sesto inganno, che Arist[otele] puon fuor della dittione ne i suoi Elenchi. Però che quando dicano, poniam caso, che in me fusser tutte le doti della mia donna, questo tal caso in prima inchiude contradittione. Conciosia che essendo io veramente, non desiderarò mai, che le belle parti della mia donna, se levin da lei, &amp; venghino in me; &amp; se ben si possan fingere casi impossibil per provar qualche seguimento, nondimeno tal impossibilità non vuol esser repugnantia contradittoria, come in questo caso adviene. Et se pur vogliam finger, che gli accaschi, dico che non potrei allhor di quelle doti godere, anzi pien di tormento sarei, veggendone privata la donna mia. Il desiderio dunque non è che 'l suo bello in me sia; ma è di fruir quel suo bello, cioè che 'l suo animo col mio si congiunga, restando così il mio come il suo, virtuoso, over per dir meglio, componendosene un terzo, che in un certo modo sia uno, &amp; in un altro certo modo siano due. &amp; per questo la lor ragione non val niente, pigliando essi, che sia causa del mio desiderio quel che non è. Oltra che quel desiderio amoroso, obligando l'amata a riamare, viene ad esser prima causa di quella somma perfettione, che union di due animi si domanda. La quale unione essendo cosa eccellentissima, quella cosa parimente sarà più degna, che maggior parte habbia nella cagion di quella. Né è dubio, che maggior parte non habbia in tal causa, l'amante, che principio diede a tal cosa, che l'amata, che appresso seguendo a tal causa concorse. Un'altra ragion freddissima sogliano assegnare alcuni, &amp; è dicendo, che 'l fare è più degno del patire, ma perché l'essere amato, quantunque nel nome suoni passione, nondimeno è attione, denotando il movimento, che fa il bello dell'amata movendo l'animo dell'amante, ne segue, che l'essere amato sia parimente più degno. A questa ragion rispondo, che contra di lor procede, però che l'amare, sì come nella parola, così nel fatto è attione, denotando il movimento spiritale, che fa l'appetito seguendo quella cosa, che bella è paruta; &amp; se ben la bellezza dell'amata viene a muover l'appetito, questo avviene nel principio in quella complacenza, della qual mille volte habbiam detto, che noi non intendiamo per quell'amore, ch'è desiderio. Ma nel movimento di tal desiderio, ch'è amore, il contrario n'accasca, dependendo dall'elettione, &amp; seguimento di chi ama. Si può dunque tener per certo, che quantunque così l'amante come l'amato, rispetto a molte cause estrinseche dell'amore, possa esser l'un dell'altro più degno, &amp; di maggior dottrina, &amp; virtù dotato, nondimeno quanto all'amore istesso, l'amante è di gran lungi più nobile. Et che sia 'l vero, colei ch'è amata, d'ingratitudine si notarebbe, se l'amante non riamasse; quasi che per esser l'amar più nobil cosa, non basti l'essere amato per sodisfarlo, per esser cosa men nobile, ma faccia bisogno, che per nobilitare il premio all'amare istesso salendo pervenga. Oltra che essendo Iddio amante, &amp; amato; amante di tutte le cose che ha fatte, &amp; amato da quelle, &amp; amando egli più che non è amato, se l'essere amato fosse più degno dell'amare, verrebbe di queste due parti, ad havere in lui più possanza quella, che manco vale; il che non è da dire, anzi sì come egli più ama, che non è amato, così ha maggior parte di quel, ch'è più degno, cioè dell'amare, che del manco nobil non ha, ch'è l'essere amato. Molte altre ragioni potrei assegnare, intorno a questa dubitatione, provando l'amante in quanto amante, esser dell'amato in quanto amato più degno, &amp; più nobile; ma per non esser troppo lungo a tal quistion farò fine.</p></div2>

<div2><head>CAPITOLO XIII</head>
<argument><p>Come epilogo, o ver conclusione del nono libro.</p></argument>
<p>TRoppo forse lungo sarò paruto in questo libro (Alessandro amatissimo, &amp; nobilissimo), &amp; massimamente a coloro, che non sapendo distinguer l'Amore, si credano, che all'huomo felice non si appartenghi d'amare; opinione malissima, &amp; degna del grosso ingegno, &amp; rozo giuditio di chi la tiene. Essendo Amore il vero fregio, &amp; raccamo della nostra humana felicità, la quale scempia, &amp; imperfetta sarebbe, s'egli con la sua presenza, ogni compimento non le recasse. Et in vero, troppo peggior conditione se non amassero, hariano gli huomini, di tutte l'altre cose, o create, o creanti, essendo che se dalla più vil cosa, che al mondo sia, fino alla perfettissima di tutte l'altre salendo con l'intelletto consideraremo, in tutte trovaremo, che amor si ritruova, secondo che ricerca la natura di quelle. Ama l'antico Caos della prima materia, secondo che le conviene, amano gli elementi, i metalli, le pietre, le piante, gli animali, i corpi celesti, gli Spiriti beati, &amp; finalmente quell'ultima intelligenza produttrice, &amp; amatrice del tutto. Ciascheduna delle quai dette cose, amano più, o manco perfettamente, secondo che gli è dalla lor condition conceduto. Solo adunque l'huomo spogliato d'amor de' restare? Certo tal cosa non debbiam dire, anzi con chiara voce affermare, che sì come egli secondo la maggior parte di sé stesso è divino, così l'amor suo debba esser tale, che la bellezza dell'animo dell'amata sua, cioè la virtù amando sempre contempli; la qual bellezza, essendo un raggio del bello del grande Iddio, l'avvezzerà a poter sostener poi la luce di quello, in altra felice padria, che sé egli serba. Là onde (Alessandro amatissimo), se in cosa alcuna di sopra v'ho con caldezza pregato, che per l'acquisto della vostra felicità osserviate, ad amar con maggiore instantia hor pregando, vi essorto, facendovi certo, che questo sarà la quiete d'ogni travaglio mondano, de' quali travagli non si può fare, che 'l mondo ripieno non sia, salvo vincendoli con le operationi virtuose; le quali perché qualche volta han di riposo mestieri, la contemplatione della cosa amata, sarà quella, che ricreandovi, risuscitandovi l'animo, &amp; a più franchezza di ben'operare animandolo, vi farà con grandissimo diletto, &amp; lode, fuggir quell'otio, che ruina il mondo. Amor dunque sia il vostro refugio, &amp; sostenimento d'ogni vostra virtù, non porgendo voi l'orecchie a coloro, che biasmando amore, quello secondo platone fanno nascer di Poro, &amp; Penia, cioè d'abbondanza, &amp; bisogno, descrivendolo squallido, macilento, ignudo, humile, bisognoso, cieco, mago, mortale, Sofista, &amp; simili. Le quali cose tutte non avvertiscano questi tali, che non di questo amore, ch'io ragiono, afferma Platone, ma di quello nato della terrena Venere, da molti Ferino amore domandato. Ma del vero amore, di cui sempre in questo libro ho parlato, leghino, &amp; considerino quel che 'l medesimo Platone, per bocca d'Agatone ne ragiona, facendolo ripien d'ogni virtù, divino, &amp; nato di celeste madre. Nella quale oration d'Agatone, dichiara come un tal'amore sia giusto, temperato, forte, sapiente, &amp; d'ogni preclara operation persuasore, autore conservatore ottimo, &amp; grande. Niente altro dunque resta (Alessandro), se non che dando voi piena fede alle mie parole, con tutto l'animo, a tal amor nel vostro  cuore, diate luogo secondo la institutione, che in questo libro vi ho amorevolissimamente mostrato, avvertendovi solo, che non vi maravigliate, che ogni volta, che mi è accaduto parlar dell'amante, &amp; dell'amato, sempre l'amato ho posto in persona di donna, dicendo amata, &amp; non amato; essendo nondimeno, che nella vera union d'amore, così la donna come l'huomo, debba essere amante, &amp; amato, il che non senza ragione ho fatto; prima perché essendo io quel che scrivo, &amp; sapend'io certo, ch'io amo, ma non ben securo se la mia donna ama me, per proceder più certamente, ho sempre fatta la donna amata, &amp; l'huomo amante, misurando gli altri secondo me. Oltra questo, io ho havuta sempre opinione, che quantunque così l'huomo come la donna, se vogliano esser felici bisogna che amino, &amp; sian'amati; nondimeno perché Iddio grandissimo ha ordinato, che per il più nelle donne riluca il raggio della sua gratia, &amp; bellezza, &amp; essendo la bellezza l'oggetto d'amore, par che ne segua, che l'huomo habbia da esser quel, che commosso da tal bellezza si rivolga a quella, &amp; cagioni in sé il desio verso d'essa, il qual desio si domanda Amore, di che la donna accorgendosi, se bella sia, cioè virtuosa (com'io la presuppongo) abbracciando in sé tal'amore, &amp; riamando l'amante, cagionaranno insieme quella union de gli amanti, che felici finalmente gli rende. Ma tempo è homai, che a questa materia d'Amore fin ponendo, al decimo libro veniamo. </p></div2>
<trailer>IL FINE DEL NONO LIBRO</trailer></div1>
<div1><head>LIBRO DECIMO </head>

<argument><p>DELLA INSTITUTIONE DELLA VIta dell'huomo nato nobile, &amp; in Città libera, Composta principalmente per la instruttione del nobilissimo fanciullo Alessandro Colombini, figliuolo della bellissima Mad[onna] Laudomia Forteguerri, al medesimo Alessandro.</p></argument>

<div2><head>CAPITOLO I</head>
<argument><p>Come proemio del decimo Libro, &amp; dell'età atta a tor consorte.</p></argument>
<p>CON questa institutione, che io fo degli anni vostri (Alessandro nobilissimo), già mi veggio arrivato all'anno trigesimo dell'età vostra, nel qual tempo, havendo voi già, dal decim'ottavo anno incominciando, apparate prima le scienze morali, &amp; quindi le naturali, et le divine in qualche parte gustate (quantunque così le naturali come le divine habbiano da esser da voi, con più diligenza, in quel tempo, che segue, anzi per fin che duri la vita, apparate), tempo convenevol mi pare homai, che voi insiememente all'obligo della natura, alla successione delle proprie sostanze, al mantenimento della nobiltà della casa vostra, &amp; finalmente alla conservatione della propria Repub[lica] volgendo l'animo, cominciate a pensare alle vostre nozze, per le quali congiunger con voler di Dio vi possiate con persona, da cui quella felicità vi avvenga, che da virtuosa, et offitiosa consorte, dalla produttion felice de' figliuoli, dalla education prudente di quelli, &amp; dalla conservatione honorata delle sostanze, suol nella propria casa dell'huomo felice apportarsi, &amp; maggiormente, perché quantunque la compagnia del maschio, &amp; della femina, non solo nella spetie humana, ma ne gli altri animali medesimamente sia per intention di natura ordinato, la quale in quelle spetie dove alcuno individuo immortale non può farsi, quasi di tal mortalità fatta pietosa, la immortalità della spetie, per via di successione, per manco mal ne concede, nondimeno, perché la spetie dell'huomo è nobilissima sopra tutte l'altre mortali, per l'intelletto, che gli fu dato; di qui è che all'huomo, non solo per la propagatione de' figliuoli, sì come ne gli altri animali, ma ancora per più altre cagioni, la compagnia della donna conviensi. La quale, oltra la causa di render il tributo alla natura, secondo che le siamo obligati, per questo ancora in compagnia riceviamo, accioché l'un l'altro, in molti commodi, che n'occorrano, soccorra, &amp; aiuti; però che per esser l'huomo, &amp; la donna parti che compongano un tutto della casa, sì come in ogni cosa avviene, che alcuna cosa può fare una parte, che l'altra non puote, così in quel tutto, che di marito, &amp; moglie è composto, molte cose all'un di loro appartengano, che all'altro non fanno, tal che a guisa che l'una mano l'altra occorrendo soccorre; così l'huomo, &amp; la donna in matrimonio congiunti, si debbano insieme soccorrer ne i lor bisogni. Senza che da tal compagnia vien così l'huomo come la donna, a provedersi di sussidio per quel tempo che dalla gravezza de gli anni assaliti, d'esser sostentati, &amp; nodriti han mestieri. Il qual sostenimento a nessuno più si conviene, che a i proprij figliuoli, i quali havendo da i lor genitori non solo l'essere, ma 'l ben'essere, per il nodrimento, &amp; institutione ricevuti, ragionevole è, che per natural ingratitudine, con degna ricompensa a i lor genitori, poi che per l'età deboli, &amp; stanchi saran venuti, habbino l'occhio la notte e 'l giorno. Questi, &amp; simili altri commodi, &amp; giovamenti ne porta seco la compagnia dell'huomo, &amp; della  donna, oltra quelli, che communi con altri animali ne suol dare; oltra che essendo le Città (come ne i precedenti libri habbiamo detto) composte di vici, cioè di radunamenti di case, &amp; i vici similmente di case composti è necessario, che per il mantenimento, &amp; crescimento delle Città, le case parimente augumentino. Il qual augumento far non si può senza la compagnia dell'huomo, &amp; della donna, come membra principali della lor casa. Concludendo dunque dico, che &amp; per utile della Repub[lica] &amp; per giovamento, &amp; sostenimento di sé stesso, et finalmente per obligo della natura, l'huomo è tenuto al dovuto tempo di tor consorte. Il qual dovuto tempo, ancor che molti diversamente determinino, nondimeno io giudico, che l'anno trigesimo sia convenevole; avvenga Dio che Arist[otele] il trigesimo quinto gli attribuisca, il qual tempo mi pare alquanto troppo oltra, non perché l'età de gli huomini, non sia stata, &amp; sia per esser sempre naturalmente una medesima, ma per altri rispetti, che non convengano col viver d'oggi, che forse con quel de' tempi d'Aristo[tele] ne convenivano, di che non accade al presente trattato dell'Iconomica di ragionare. Determinando dunque che 'l trigesimo anno sia atto a ciò, sì per esser tale, ch'i figliuoli, che nasceranno, potran vivere tant'oltre, vivendo il padre, ch'in età matura atta a reggersi per sé stessa, verranno, &amp; sì ancora, per non esser tal tempo sì debole, &amp; sì imperfetto, che i figliuoli, che ne nascano non possino la lor dovuta robustezza ottenere, &amp; habbino da conoscere il padre sì vicino a loro in età, che ciò faccia manco la reverenza, che portar li debbano, concludo per tai ragioni, ch'essendo voi Alessandro, (secondo che io presuppongo l'età vostra di mano in mano) a questo trigesimo anno arrivato, (non volendo legarvi nel sacerdotio, della qual materia non parlo per esser Teologica, &amp; non civile), con nobil consorte uguale a voi, col voler di Dio, felicemente vi congiungiate. Onde dovendo voi per tal congiungimento farvi già capo di famiglia, convenevol cosa è, c'havendovi io fino a questo tempo instituito in ogni vostra operatione, parimente in quanto al reggimento della casa, che Iconomica si domanda, in questo libro, con quella diligenza, che più posso, v'instituisca. Et accioché più perfetta sia tal institutione, non solo de gli uffitij del capo di fameglia, ma ancor della consorte, de' figliuoli, de' servi, &amp; in somma d'ogni altra parte della fameglia ragionarò, che se ben'io in questo libro, non debbo instituire altri, che voi, nondimeno narrandovi io gli uffitij della consorte, &amp; de' figliuoli vostri, molto meglio del vostro poi ragionando, m'intenderete, &amp; frutto haverete, essendo gli uffitij dell'uno, con quei dell'altro colligati, &amp; congiunti, senza che quei consigli, che io a saggia consorte m'ingegnarò d'assignare, voi medesimo ad essa raccontar ne potrete, dovendo dependere la vostra felicità dall'operatione parimente di lei, &amp; de' figliuoli, che da quella haverete. Dico adunque al fatto venendo, che sì come in una casa è la somiglianza di tre governi civili, Regno Ottimati, &amp; Despotico, (sì come ne i precedenti libri habbiamo detto), per consistere una fameglia, o vogliamo dire una casa, di tre membri essentiali, &amp; un esterno ma necessario, che sono gli essentiali, il marito, la consorte, &amp; i lor figliuoli, &amp; l'esterno la possession non solo di cose animate, ma delle sustanze ancora, le quali al mantenimento della vita bisognano, così io medesimamente, secondo questo ordine incominciando, in prima dell'elettione della consorte ragionarovvi.</p></div2>

<div2><head>CAPITOLO II</head>
<argument><p>Dell'elettione della Consorte, &amp; s'ella può amare altro amante che 'l suo marito. </p></argument>
<p>COnosco manifestamente, che la maggior parte di coloro, che leggeranno questi miei libri, quando a questa parte dell'elettione della consorte verranno, terranno per certo, che io giudichi, che altra donna elegger per moglie non si convenga, che quella stessa, la quale ho io già conceduto nel precedente libro, che amar si debbi. Conciosia che dovendosi amar la consorte con tutto l'animo, &amp; havendo io già concluso, che non si possa amar più persone in un medesimo tempo, par che ne segua per forza, che una medesima donna debbi esser amata, &amp; Consorte. La qual cosa io nondimeno non affermo, &amp; perché meglio tal maniera intendiate, dovete sapere, che alcune humane operationi sono contrarie all'amare, &amp; alcune simili, &amp; altre finalmente communi, alle quali amando, &amp; odiando ci potiamo accostare. Contrarie operationi all'amare, son quelle che rispetto ad un medesimo oggetto, &amp; secondo una medesima cagione all'amare istesso s'oppongano; come sarebbe rispetto ad uno stesso oggetto, amando io, &amp; non amando una medesima persona; il che impossibil sarebbe, per esser tali operationi contrarie tra loro, per le cagioni, che di sopra vi ho detto, quando del non poter amar più d'una vi ragionai. Queste dunque, &amp; simili sono operationi contrarie all'amare, secondo le quali, mai non fia vero, che io di pari, &amp; ad un fin medesimo, ami insieme altra donna, che una. Ma che io ami secondo diversi fini, &amp; rispetti, più persone che una in questo non sol non è cosa impossibile, ma è ancor convenevole; come per essempio, se amando io una donna, servirò, &amp; amarò parimente alcun Prencipe; non per questo farò io preiudicio all'amata donna, perché tai maniere di benevolenza han nomi, &amp; forme diverse, chiamandosi l'uno, amore, &amp; l'altro più tosto, carità, &amp; riverenza che amore; &amp; che sia il vero, chi amò più, &amp; più trasmutossi nella cosa amata, che M[esser] Francesco Petrarca tuttavia, uno stesso suo cuore, non men reverì il suo Signor Colonna, che gli ardesse per Laura. Et più vi vo' dire, che l'amata donna, non solo doler non si debba, anzi sommamente godere, che l'amante suo non manchi di tutti quelli virtuosissimi uffitij, che ad huomo vero civile appartengansi, come saria l'osservanza dell'amicitia, della fameglia, de' benefattori, delle scientie, de gli honori, &amp; in somma d'ogni altra operatione, che alla sua virtù, &amp; felicità s'appartenga. Le quali osservantie, rendendolo ogni giorno più virtuoso, &amp; più degno, parimente per questo, più amabile, &amp; più caro alla sua donna debba apparire. Essendo dunque questo verissimo dico, che parimente l'affetto, &amp; la benevolenza, che alla consorte, &amp; a i figliuoli si porta, secondo diversi fini, &amp; rispetti si de' stimare, da quella che alla donna amata portiamo, essendo differentissimi, &amp; dissomiglianti gli oggetti, &amp; le cagioni, che in tali affetti concorrano, i quali più tosto carità filiali, &amp; matrimoniali, che amore si den chiamare. Essendo dunque cotai benevolenze diverse tra loro, non è maraviglia se in un medesimo tempo, comportare insieme si possano, senza che l'una faccia l'altra minore, potendo ciascheduno secondo il suo grado in somma eccellenza arrivare. Et se ben veggiamo, che la maggior parte delle consorti, quando conoschino lor mariti amare altra donna, di tal cosa s'attristano; questo d'altronde non procede, se non perché le si pensano, che non secondo, che si conviene amino i lor mariti le amate loro, amando solo la bellezza, cioè la virtù di quelle, anzi dubitano, che fuor dell'honesto amor trapassando, eglino non faccino parte a quelle di quanto per legge si convien loro. Et così dall'altra parte le amate donne alcuna volta si turbano, che i loro amanti prendino consorte, temendo che quella sorte d'amore, &amp; d'union d'animi, che lor proprio debba essere, alle lor consorti non donino. Onde se per possibile, o per impossibile occorresse mai, che le consorti si securassero dell'honesto amore de lor mariti, &amp; l'amate della possession dell'animo d'essi, niuna querela, o gelosia nascerebbe mai tra le consorti, &amp; l'amate, rimanendo ciascuna con quel, che le viene, per essere i fini ,&amp; le cause, &amp; le qualità delle lor benevolenze (com'ho detto), differenti, &amp; diverse. Et se per secure di questo non s'acquetassero, fuor del dovere, et senza ragion si dorrebbono, come poniam caso saria, se l'amata si dolesse che l'amante amasse 'l padre, o i figliuoli, o simili, essendo queste benevolentie di diverse spetie tra loro. Molt'altre ragioni potrei dire intorno a questo, le quali sentì già allegare al nobilissimo M[esser] Marc'antonio Piccolomini, altrimenti il Sodo Intronato; sostenendo egli questa parte contra la immortal M[adonna] Frasia Venturi. Concluder dunque potiamo, che non solo non è necessario, che noi debbiamo tor per moglie l'amata donna, anzi è cosa convenevole, che non si tolga, conciosia che ad altro fine, et da miglior legge, impostoci sia l'amare, che non si ordinarono le nostre nozze. Venendo dunque all'elettione della consorte (Alessandro nobilissimo) dico, che secondo Aristotele di sententia d'Esiodo, primamente dovete eleggere per consorte una giovine di tenera età, accioché voi più agevolmente possiate instruirla secondo i costumi, che ad honorata consorte si debbano, &amp; che a i vostri somiglianti, si rendino; il che, s'ella fusse molto matura, difficilmente potreste fare, per esser sempre difficil cosa, rimuover quelle cose, che per lunga consuetudine assuefatte già sono, oltre ch'ella per tenerezza dell'età sua rendendola più pura, &amp; sincera, et di nessun vitio molto cupamente macchiata, facil cosa sia poi, che voi tutti quegli habiti le imprimiate, che più ragionevoli vi parranno, dove che s'ella per l'età havesse qualche mal'habito appreso, prima vi bisognaria quello estirpare, che altro habito buono innestarvi. Senza che cotal giovinezza a questo ancor gioverà, che avanzandola voi nell'età, più rispettosa, &amp; più riverente vi sarà sempre. Il che non è di poco momento, dovendo l'huomo essere il temone di tutta la casa. Ma per questo non voglio io però, ch'ella sia così giovine, che non solo nel concepire, ma nelle fatiche della gravidezza, &amp; del parto sia così tenera, &amp; debole, che qualche imperfettione ne derivi, a quei figliuoli, che nascessero, senza che non è ancor bene, che 'l marito avanzi in età tanto la moglie, che quasi parendole padre, habbia d'havere in odio quella vecchiezza, &amp; disparità d'anni; la qual disparità ne fa parimente dispari gli anni. Debba dunque esser la  giovine, che marito ha da torre, in età de gli anni diciotto a i ventidue, o al più a vinticinque, essendo tale età attissima alla generatione, &amp; educatione de' figliuoli, &amp; assai bastante alla disparità de gli anni tra 'l marito, &amp; la sua consorte. Appresso a questo, dovete Alessandro, eleggere per vostra consorte, donna nobile uguale a voi, però che (com'ho detto nel libro sesto) è grandemente importante la nobiltà della donna, alla succession della nobiltà de' figliuoli, essendo falsissima l'opinion di coloro, che credano, che pur che 'l padre sia nobile, della madre non importi poi, seguendo i figliuoli la fameglia del padre. La falsità della qual opinione, ben conoscano i Signori Venetiani, appresso de' quali è quasi cosa impossibile, che altra donna prendino mai, che de lor nobili non sia nata, durissimi essendo in riceverne la lor nobiltà che si voglia. Et in vero è ben fatto, però che quantunque i figliuoli, quanto al nome seguino la fameglia del padre, nondimeno quanto a i fatti, &amp; costumi, seguendo spessissime volte la madre, si dà principio alla corruttion dall'antica nobiltà loro. Non debba dunque alcuno prender consorte, manco nobile, ch'egli si sia, né parimente di maggior grado, come saria che un nobil Gentil'huomo, qual sete voi, prendesse per qualche sorte qualche figliuola di Prencipe, o di Marchese, o simili, però che 'l più delle volte tra tai consorti, non è mai pace, per l'arroganza, &amp; ardire, che vuol'haver sempre la donna sopra il marito. Il che è proprio venen della casa, la qual principalmente dal voler del padre della fameglia depende, com'odirete. Oltra l'esser nata nobile, uguale a voi, Alessandro la moglie vostra, voglio ancora, che di padre, et madre d'honorata fama sia nata al mondo. Conciosia che poco importaria la nobiltà del sangue, se la principal parte, ch'è quella de' costumi, non ci apparisse, essendo che radissime volte avviene, che di padre, &amp; madre infami, &amp; poco honorati, si conoschino figliuoli, che uguali, o peggio non sien di quelli. Il che non d'altronde nasce, se non che molto più (quanto alla virtù, &amp; buoni costumi) importa la educatione, che 'l nascere istesso non fa, dalla quale educatione, o buona o cattiva procede, o la infame, o l'honorata vita dell'huomo. Onde bisognaria, che una fanciulla fosse ben da tutti i cieli inclinata a ben fare, o per dir meglio sforzata, a voler ch'ella vedendo i suoi genitori poco honesta vita tenere, non cercasse loro d'assomigliarsi. Et massimamente in quelle bruttezze, che da i piaceri corporei dependano, &amp; principalmente venerei; i quai piaceri, più che altro affetto, sono ne i gioveni potentissimi, sì come a lungo ne i precedenti libri habbiam detto. Guardar dunque dovete bene, &amp; con ogni ingegno haver l'occhio, che quella giovine, che in consorte dovete torre, sia non sol nata nobile, ma sia sopra tutto ben nella sua casa educata, &amp; con gran modestia, &amp; honestà, &amp; timor di Dio, allevata; di che non poco argomento ne possan dare, l'altre sorelle sue, che prima maritate già sieno. Oltra di questo, non è fuor di proposito, che dobbiate avvertire, ch'ella se ben non è sopra tutte l'altre bellissima (il che rade volte avviene) nondimeno più che mezanamente bella chiamar si possa, &amp; di persona alta, et ben fatta, però che dovendo di lei nascere i vostri figliuoli, molto più dobbiam credere, che belli, validi, informati et ben fatti, nasceran d'una tale che non sariano di qualche donna troppo piccola snervata, &amp; manca della persona; oltra che la bellezza del corpo, habbiam detto che naturalmente (se impedimento non avviene) grandissimo argomento è della bellezza dell'animo. Qual voglia esser poi minutamente la bellezza corporal d'una donna, non è questo il luogo, né il tempo di ragionare. Dirò ben che quando ben fusse il luogo, a voi nondimeno non bisognaria raccontarlo, essendo che s'io dicesse mille anni, non potria arrivar con lo stile a quel che la madre Natura, &amp; Dio grandissimo, appresso nella virtuosissima vostra madre Mad[onna] Laudomia, ha riposto. Ella è veramente tale, che come lei debbano esser fatte quelle donne, che belle chiamar si debbino, &amp; qualunque donna, in qual si voglia parte, non è prodotta simile a lei, in quella tal parte, esser bella non potrà mai. A lei dunque (Alessandro) vi rivolgete, &amp; pigliando essempio da essa, non potrete se non elegger donna compiutamente perfetta, essendo la divina vostra madre, donna bellissima, et di bellissima, &amp; virtuosissima madre nata, &amp; prudentissimamente allevata, &amp; nodrita, di costumi ornatissima, di persona alta, &amp; ben fatta, &amp; di divina maiestà piena, dolcissima, &amp; vezzosissima in vista, honestissima in ogni attione, &amp; parola, piena di modestia, di gratia, di gentilezza, di gravità, &amp; per concludere in tre parole tutta divina, tutta celeste, tutta immortale, a cui simile, se la buona fortuna vostra vi concedesse una moglie, mai non nacque né sia per nascere, huomo di voi più felice. Et questo basti quanto all'elettione della consorte, che tor dovete.</p></div2>

<div2><head>CAPITOLO III</head>
<argument><p>Dell'uffitio del marito, ricevuta che nuovamente ha in casa la sua  consorte.</p></argument>
<p>ELetta, che haverete Alessandro, una giovine tal quale vi ho descritta, ad ogni altra cosa, che alla grandezza della dote guardando, con l'aiuto di Dio, con quella vi legarete, tenendo per cosa certa, che molto maggior dote portano le virtù seco, che i denari vilissimi non pon fare; &amp; massimamente non havendo voi di ricchezze mestieri. Venuta dunque a casa vostra la nuova sposa, passati che poi saranno alquanti giorni, ne i quali ella per la verecundia, che prenderà della novità della vostra casa, &amp; della nuova famiglia, &amp; per la fresca memoria della lasciata casa, che più non è sua, starà in una certa guisa sospesa, &amp; da un certo timor giovenile in sé stessa raccolta, voi come cominciar la vedrete, ad assicurarsi in un certo modo, &amp; mostrarvisi compagna nella nuova casa, allor con bellissimo modo, cominciarete lietissimamente, &amp; insieme con una certa gravità, che contenta, &amp; riverente la tenga, cominciarete dico a ragionar seco del governo della vostra casa, &amp; de gli uffitij del padre, &amp; madre della famiglia, dicendole come il marito &amp; la moglie nella lor casa, sono come un corpo medesimo composto di due parti, così l'una come l'altra necessaria al mantenimento di quella, perciò che non basta la donna sola al reggimento domestico, né anco sopra ogni negotio familiare si de' l'huomo impedire, essendo che quella non puote ogni cosa, &amp; molte cose a questo si disdirebbono. Per la qual cosa molte operationi, che dentro in casa n'accascano, debba la donna procurare, &amp; provedere, acciò che l'animo del marito, libero fatto di questo peso, a più difficili imprese, che per il sostenimento di casa fa di bisogno, si possa dare. Onde sapientissimamente è stato dalla Natura, &amp; da Dio proveduto, che l'huomo più forte sia, &amp; di maggior cuore, che la donna non è essendo, che per la conservatione &amp; reggimento della famiglia, non solo della fortezza, &amp; ardir dell'huomo è bisogno, ma non manco della debolezza, &amp; minor cuor della donna, per esser non men necessario il conservare la cosa acquistata, che l'acquistarla. Per la cui conservatione, più la temenza, che l'ardir si richiede, dove che per acquistarla tutto 'l contrario avviene. Bisognando dunque acquistare, &amp; conservare, dell'huomo, &amp; della donna ugualmente bisogno habbiamo, la qual diversità di natura tra 'l marito, &amp; la moglie, cagion di grandissima utilità, non tanto all'acquisto, &amp; conservation di quei beni, che dà, &amp; tolle la Signora Fortuna, quanto ancor ne i figliuoli medesimi; la generation de i quali, quantunque la sia cosa, così al padre come alla madre commune, tuttavia di lei, è proprio il nodrirgli, &amp; a quello, l'ammaestrargli appartiensi. Questi, &amp; così fatti ragionamenti, voglio io, che con la vostra consorte sovente facciate, dicendole, che tutto quel, ch'ella ha portato in casa, &amp; parimente quel, che la vi ha trovato, non più dell'uno, o dell'altro, ma di tutti insieme communemente si de' stimare, &amp; che così voi, come lei, non debba considerar chi più in tal communicanza habbia posto, ma sì bene, chi più di virtù, &amp; di bei costumi, non solo habbia seco, ma a i figliuoli, che nasceranno, ne donarà I quai figliuoli le direte, che se bene ancor non vi sono da Dio conceduti, non è per questo, che alla institutione di quei che verranno, prepararsi ciaschedun di voi non si  debbi. Appresso di questo, mostrar le dovete, quali siano gli uffitij del padre, &amp; quai della madre verso de' figliuoli, &amp; quai de' figliuoli all'incontro, &amp; qual sia 'l modo di conservare, acquistare, &amp; spender delle sostanze, &amp; finalmente tutto quel, che al governo d'una casa appartenghi; il che acciò che meglio potiate fare, io de gli uffitij di ciaschedun dirò qui di sotto, &amp; prima della madre della fameglia.</p></div2>

<div2><head>CAPITOLO IV</head>
<argument><p>Dell'uffitio della consorte, prima rispetto a Dio, &amp; poi rispetto al suo marito.</p></argument>
<p>PRima a tutte l'altre cose, debba la madre di fameglia, acciò che ogni sua operatione, possa giovare alla casa sua, non si spogliando mai del timor di Dio, in alcuna parte del giorno particolarmente ringratiarlo di ogni passata gratia da lui ricevuta, e nuovamente pregarlo, che secondo quel miglior modo, che a lui parrà, drizzi, &amp; guidi ogni sua attione, &amp; parola, &amp; che essendo il suo meglio, ch'ella habbia figliuoli, quei gli piaccia di darle tali, che ad honor di lui prima, et dipoi all'ornamento della lor casa, debbino nodrirsi, et crescer di tempo in tempo. Oltra ciò lo preghi, che gli piaccia di conservare integri i commodi, &amp; la pace della sua casa, et principalmente tra 'l suo marito, &amp; lei. Questi sì fatti preghi, porghi la donna ogni giorno al grande Iddio, sperando che cosa avversa accader non le possa, s'ella harà lui per amico. Appresso a questo, il primo intendimento, che debbi havere, ha da esser la osservanza del suo marito, conciosia che sì come il corpo abbandonato dall'anima, si giace freddo, così sarà ella quando 'l voler del suo marito, sarà di lungi dal suo, per esser l'honor della donna, a guisa d'un debol fiore, che ogni fiato di tristo vento lo guasta, se nel voler del marito non si conserva. Et come di tal pace, et union manca la casa, subito v'entra l'invidia, &amp; per le medesime apriture, che l'entra, fatto dal rompimento della discordia, esce il suono di tal rompimento, il qual con la voce del vulgo congiunto, porta, &amp; divulga in un momento per tutto, non solo il vero, ma aggiungendovi sempre qualche menzogna, la quale havendo faccia di vetro, tira 'l mondo a volontieri ascoltarlo. Né credo io, che sia peccato, che più dispiaccia a Dio, che la discordia tra il marito, &amp; la moglie. Onde non senza ragione le leggi civili, con ugual pena l'homicidio, &amp; l'adulterio castigano, però che dove quello l'anima dividendo dal corpo spegne la vita, questo partendo tra loro il marito, &amp; la moglie, dà morte alle nostre famiglie, quello i particolari, questo quanto a lui occide tutta l'humanità Poscia che l'honor della donna, &amp; l'utilità della casa, nell'osservanza del suo marito, &amp; concordia con quello, come lo splendor nel Sole è riposto, resta ch'io insegnar le debbia, come conservar tal'union s'appartenga. Et avvertite, che sempre intendo per questa unione, cosa molto differente dall'union de gli animi de gli amanti; le quali unioni, riguardando diversissimi fini, sono parimente diverse tra loro, come a bastanza di sopra habbiamo detto. Dico adunque, che dovendo il primo pensier della donna, essere il suo marito, ella mentre ch'egli in casa dimorarà, sciolto da negotij civili, da gli studij delle scientie, in tutto quel, che alla persona gli s'appartiene, procurarà che con diligenza governato gli sia, preoccupando il suo domandare, non pur quello humanamente adempiendo. Il che s'ella facesse, agevolmente potrebbe pensare il marito, ciò avvenirgli, perché ella poco il prezzasse. Il qual dubio di molti mali nella lor casa saria cagione. Et è d'avvertire, che acciò che tal sospetto non venga in lui, bisogna continuamente haver gli occhi aperti, perché alcuna volta nasce il sospetto a sì occulta semenza, che a molti pare, che a guisa d'ortica, o simile, germogli da sé medesimo, di che è causa tal'hor la ignoranza de gli huomini, &amp; tal'hor la malignità, che ne fanno alcuni atti, &amp; parole, a peggior fine alcuna volta tirare, che né fatti, né detti furono. Il qual sospetto, se per qual si voglia cagione, nasce nel marito verso la moglie sua, non potrà ella così ben poscia operare, che la già presa sospitione non se la recchi in dispetto; per la qual cosa, han d'haver cura, la consorte, e 'l marito, che pianta così cattiva, non adombri le menti loro. Il che la donna agevolemente farà, se quanto ella ama grandemente il marito, altrettanto si crederà, che gli ami lei. La qual credenza meschiata con l'amor che gli porta, la farà con ogni sollicitudine haver l'occhio alla casa sua, dentro alla porta di quella, hora comandando alle serve, &amp; a servi, &amp; hor'alcuna cosa per sé facendo, nemicando l'otio con ogni sforzo, né le rincrescerà, che l'uffitio suo l'habbia da tenere il più del tempo raccolta in casa, &amp; quasi nascosta dalle cose del mondo, né al marito invidiarà, che come più libero fuor della casa, a sua voglia vada, &amp; dimori, però che ella doverà giudicar molto bene, che non manco disavantaggio habbia lui per il reggimento della casa, nelle cose di fuore, che s'habbia ella per quelle di dentro; anzi molto più considerando le fatighe, i travagli, &amp; gli impedimenti, che per i negotij di fuore, sono all'huomo dattorno, mentre che in lettere, arme, magistrati, liti, invidie, seditioni, nimicitie, odij, rancori, &amp; infinite altre così fatte pertubationi, s'egli vuol vivere, &amp; esser huomo gli è bisogno di conversare; dalle quali a Dio piacque di tor la donna, &amp; come cosa più delicata, &amp; vezzosa, in maggior quiete posarla, producendola tale, che alla cura interna della casa, fosse bastante quietamente di provedere. Appresso a questo, consideraran le consorti, a quanti sdegni, e crucci della Signora Fortuna, sien sottoposti i mortali, rispetto all'operationi, che intorno alle cose necessarie al commodamente vivere n'accascano, dalle quali molte volte occasione avviene, che i mariti non possano tutto quel tempo dimorarsi appresso le mogli loro, che il lor desio cercarebbe. Là onde se alcuna volta accadesse, che per qualche mala fortuna surgente, fusse forza al marito di star lontano dalla sua consorte, più che 'l solito de' negotij ordinariamente ne suol concedere, ella nondimeno non crucciandosi, né sdegnandosi, anzi scusandolo, con quella sofferenza il sopporti, con la quale egli è forzato di sopportare. Né ciò ella interpretando in non buona parte, prendi sospetto di gelosia, come più nemica della sua casa, che d'un minimo incommodo, che a lei ne venga. Non prenda dunque la donna senza manifesta cagione, sospition del marito, né parimente porga occasione a lui di punto sospicar cosa alcuna; conciosia che nato, che fusse tra loro il sospetto, tardo poi sarebbe il rimedio, essendo che così venenosa pianta, quanto è quella del sospetto, &amp; della gelosia, da Megera fin dall'abbisso fu portata tra gli huomini, con questa forza, &amp; natura, che dove fiorisce, &amp; germoglia una volta giammai disradicare, non si possa. O infelice veramente la condition di coloro, i quali in qual si voglia cagione, hanno altri, o da altri sono havuti in sospetto, però che continuamente con la loro rabbia sé stessi consumano, &amp; rodano, &amp; a presta morte conducano. Per la qual cosa la donna saggia, per fuggir dal canto suo ogni occasione di far sospettoso il marito, viverassi in maniera, ch'ogni suo atto, ogni sembianza, &amp; operation sua verso di lui, faccia fede dell'amore che ella è tenuta a portargli, il quale amor non per altro vuole esser nato, che perché egli le sia marito, nella bellezza, o virtù sua, debba esser la principal cagione, che la induca ad amarlo, sì come fra gli amanti avviene, ma solamente la legge matrimoniale, la qual subito che con qual si voglia legata habbia la donna, ad amarlo maritalmente la sforza. La ricchezza parimente, o la potenza, o la sanità, o simili altre prosperità, non debbano esser quelle, che principalmente induchino la donna all'amore del marito, né per la mancanza di cotai beni, debba punto tal amore in lei raffreddarsi; anzi (com'ho detto) solo i lacci del marital giogo, hanno da esser quei, che in benevolenza maritale la congiunghino con suo marito, &amp; la carità, &amp; communicanza de' figliuoli, quella che lo conservi. Appresso a questo non debba fare, come molte donne far sogliano, che o per tema d'esser poco caste tenute, o per scempiezza, o altra cagione, alla presenza de i loro mariti, non osano di ridere, o altro segno mostrar di contento, anzi sempre aspre nel volto, &amp; acerbe si mostrano loro, quasi che la castità, et honestà, debbi esser cagion di mestitia, &amp; poco diletto, dove che per il contrario, se la castità non è allegramente, &amp; voluntieri osservata più tosto impudicitia, che castità chiamar debbasi. Queste così fatte scempiezze, non faccia la donna saggia, la qual conoscendo che una tal severità, fa fede più tosto di doppio animo, che di bontà, continuamente non più l'un giorno che l'altro (se già la cangiata prosperità del marito non lo ricerchi) mostrarassegli sempre contenta, gioconda, &amp; da ogni sospensione di mente aliena, tal che non paia, che mai tenga il pensiero altrui, che presente. La qual giocondità non però passi il termin che gli si debba, però che non manco error forse sarebbe il mostrar una certa disordinata baldanza, &amp; godimento quieto, massimamente più l'un giorno che l'altro; la qual maniera saria gran segno d'animo alterato, &amp; l'altronde che dalla propria casa pendente. Adunque ne i lor consueti solazzi, sempre la donna dalla faccia del suo marito, prenda o contento, o mestitia, &amp; a guisa d'Eco, la qual mai da sé non incomincia a parlare, ma sempre alle proposte voci tutta pronta rispondere, rida voluntieri al riso del suo marito, et al suo conturbarsi s'attristi; &amp; ciò faccia non a guisa di parasito adulando, anzi dal mezo del cuore le se parti o 'l riso, o l'affanno, o l'allegrezza o 'l dolore, che nel volto l'appaia. Questa maniera di portamenti, non solo farà guadagnare alla donna la gratia, &amp; la pace del suo maritto, ma farà da lei stessa ogni molestia, et impaccio scacciar via, di dover esser'da infiniti amatori, non per amarla ma per vituperarla, tutto 'l giorno con ambasciate, con lettere, &amp; messi sollecitata. Conciosia che l'amore, che all'altrui donne fingano di portar questi vani amatori, nasce il più delle volte dalla poca benivolenza, che s'intenda regnare tra 'l marito &amp; la moglie, dalla qual prendano ardire di recare ad effetto le voglie loro. Debba oltra ciò la donna havendo a cuore l'amor del marito, parimente ogni sua cosa haver cara, &amp; per questo considerando prima quanto le sustanze di quello possino distendersi, senza ch'in detrimento, o in pegioranza trapassino, secondo che quelle comportino, ha da ricercar da lui quelle cose, che all'ornamento così delle stanze di casa, &amp; massimamente della sua camera, come del suo proprio vestirsi &amp; ornarsi appartengansi. Onde stoltissima cosa sarebbe, che comportando le loro ricchezze, ch'ella non più che quattro vesti di drappo facesse l'anno, volesse non contenta di ciò facendone otto, o dieci, che l'entrate della casa, non comportandolo, venissero a dissiparsi, con far patir la fameglia dell'altre cose, che per viver convengansi. Oltra che se la donna fusse a nobil Gentil'huomo congiunta in consorte, bruttissima cosa, &amp; odiosa saria di vedere, ch'ella con vesti apparisse fuore, più a Duchessa, o Regina, che a gran gentil donna si convenissero, come saria vestendo broccati, &amp; tele d'oro, di perle, &amp; gemme raccamate, &amp; fregiate, &amp; simili altri ornamenti alla sua conditione disdicevoli, però che, sì come la bellezza, in tutte le cose consiste nella proportione delle parti tra loro, &amp; col tutto, così la bruttezza dalla disproportione, &amp; mal compartimento di dette parti depende. Onde ogni volta, che non proportionando le vesti con chi le porta, faranno una certa disagguaglianza di parti, sarà forza, che tal cosa non solo non dilettevole, ma odiosa, et incomportabile universalmente a chiunque la vede apparisca. Ha dunque da desiderar la donna d'ornarsi, &amp; vestirsi, secondo che 'l grado della nobiltà, &amp; delle proprie sostanze comporta; tal che se ben per mala fortuna le ricchezze alla nobiltà non rispondano, non si debbi la donna dolere, che i portamenti suoi secondo qualche parte, dalla nobiltà sua ne discendano non volendo con lo sforzarsi porre in disordine tutta la casa, quantunque questo discendere, non voglio io che sia tale, che la nobiltà doler ne possa. Et quel, che dell'adornamento della propria persona v'ho detto, affermo parimente dell'ornamento della sua casa, &amp; particolarmente della propria sua camera, la qual proportionata alle ricchezze, &amp; al grado esser debba, havendo cura, che quelle vesti, o altri ornamenti, che o per se, o per le sue stanze si fanno, siano con diligenza tenute, accioché il tempo insieme con la negligenza, non le distruggesse più presto, che curandosi non farebbe, ancor che io non giudico, però che una medesima veste sia tant'oltre portata, che mai altro, che quella fuor non si vega, anzi la via del mezo osservando, fa di mestieri, che la donna, habbia tal cura alle vesti sue, che, &amp; non in brevissimo tempo finischino, &amp; restando poi di portarle, alcun ritratto vendendole, si possa fare, vestendo con ogni sforzo vesti ben fatte, &amp; leggiadramente ad ogni parte della persona accommodate. Ma troppo più minutamente mi distendo in tal cosa, che a questi miei libri non s'appartiene, onde lasciando tutto questo nel giuditio della donna prudente, dico più oltra passando, ch'ella con ogni avvertenza debba guardarsi poi, per poter più conservar la pace del suo marito, di non apparirgli dinanzi con quella mascara al volto, che la maggior parte delle donne sogliano porre, il che lasci far la donna saggia, a chi 'l vuol fare, &amp; ella per il contrario con la purità del suo volto, &amp; delle carni sue, si mostri tale al marito suo, che ingannato, non ne rimanga, però che tanto è più brutta cosa il rendere il volto falso, che non è la stessa bugia, che parlando si dice, quanto molto più il far che 'l dire, importante si de' stimare. In vece dunque di tal'impiastri, la donna prudente acciò che 'l modo non rida la sua follia, ornando il volto, non con altra cosa, che con quella, che la natura stessa n'ha data; l'animo poi s'ingegnerà d'adornare, riempiendolo di castità, di patientia, di carità, di temperanza, &amp; simili altri ornamenti durabili, &amp; dal tempo mai non rapiti. Ma perché la fortuna, nelle cui mani, Iddio ha posto lo scettro di queste cose mortali, non ha sempre una medesima faccia, anzi dove dinanzi tutta lieta si dimostrava, poco dipoi con occhio turbato suol riguardarci, brevemente intorno a gli avversi accidenti intendo alquanto di ragionare; de' quali accidenti in vero voluntieri mi scordarei, s'io fusse securo ch'essi di noi non si ricordassero. Dico adunque, che varie sono le procelle, onde la nemica fortuna rompe il riposo di questa vita, dalle quali preghi Iddio ogni donna, che ne guardi il suo marito, ma intervenendogliene alcuna, debba la donna saggia, niuna sorte d'amorevole, &amp; affettuoso uffitio lasciare in dietro in beneficio di suo marito, &amp; non giovandogli in cosa alcuna, debba esser certa, che sostenendo seco con prudentia ogni miseria, oltra che minor la sentirà, chiara ancora &amp; eterna fama le seguirà Né poca prudenza certo il ben'usar le prosperità, ma le calamità con forte animo trapassare, è virtù senza dubio molto più bella. Per la qual cosa se Alceste, &amp; Penelope havesser havuti i mariti più fortunati, certo forse più riposata, ma d'assai minor grido sarebbe stata la vita loro, essendo che facil cosa è truovare una donna, che nelle felicità ci accompagni, ma niuna giamai se non virtuosa sarà, che voluntariamente tolga sopra sé stessa, parte de' nostri mali. Or che dirò io dell'infirmità del marito? Certo troppo tedioso sarei s'io m'allargasse in parole, in mostrar con quai modi, in qualunque sua infirmità, così dell'animo come del corpo, la donna sua gli dovesse aiutare, et servire. Solamente dunque le dico, che per nessuna qual si voglia sua infirmità, debba ella dell'amor maritale che gli porta, punto scordarsi. Dell'ingiurie poi, che per mala fortuna possano occorrer tra 'l marito &amp; la moglie, debba sommamente guardarsi la donna, che 'l marito suo non habbia cagion di farle ingiuria, o offesa, &amp; contra ragion facendone, quelle con prudentia, &amp; patientia sopporti, essendo certa che l'offese a torto del suo marito, non meno a lui stesso, che a lei tocca di castigare, quantunque io giudichi ben fatto, ch'ella aspettando destra occasione, si ponga humile, &amp; riverente a trarlo d'errore, in che fare, usi tal'arte, che senza ch'ella il riprenda, egli conosca il suo fallo, avvertendo però che a cotali sdegni maritali, si debba da principio avvertire, et con ogni sagacità provedere, accioché il tempo l'ira in odio non trasmutasse; la qual ira, quantunque sempre fuggir si debbi, nondimeno quando pure accasca, se poi prudentemente si cura, par che sì come la quartana febre, non occide, ma sana, così l'ira non ad odiare, ma a meglio amar ne disponga; dove che se in odio si cangia poi, qual'etica che n'assalisca, a poco a poco, l'humor suavissimo dell'amor disseca, &amp; consuma. Per fuggir dunque, che tal ira nel marito non avvenga, &amp; accadendo, in odio non trasmuti, ogni rimedio debba la donna usare. Ogni rimedio dico, salvo che vitioso, conciosia  che all'operation vitiose, ciascheduno che voglia esser buono, la propria morte è tenuto di preferire. Et è molto ben da notare, che alcuna sorte si truova d'huomini, che più per lor furibonda vehementia, che per offesa a lor fatta, senza cagione alcuna volta s'adirano, &amp; non capendo la rabbia, quella con grida, et romori, alzano al cielo, dispregiando ugualmente chiunque viene lor dinanzi, ad un de' quali trovandosi moglie la donna saggia, cedendo, &amp; humiliando, &amp; non escusandosi o disputando, si conservarà la sua gratia. Conciosia che l'ira di questi tali, è simile al fulgure, il qual le mura rompendo, le cose più molli senza lor danno trapassa. Alcuni altri son poi di più  maligno intelletto, che tra sé stessi mormorano il dispiacere che lor faccia la moglie, e ciò con motti acuti, et pungenti son'usati di palesare. Co i quali le mogli loro debbano tacendo, &amp; di non veder simulando, da quella cosa ritrarsi, che conoscano che loro dispiaccia. Molte altre avvertenze potrei contare utilissime, per far vedere ad una donna l'uffitio suo, che verso il caro marito debba osservare; ma per dar luogo ad altre cose, che dir si debbano, lasciando questo, dirò dell'uffitio della consorte verso i figliuoli.</p></div2>

<div2><head>CAPITOLO V</head>
<argument><p>Dell'uffitio della madre di famiglia verso i figliuoli.</p></argument>
<p>HAvendo io nel secondo Libro già detto, che in due  maniere può la natura porger favore a coloro che nascer debbano, prima con la convenientissima dispositione de i felici lumi del Cielo, nell'hora o del conceputo, o del nato fanciullo, &amp; dipoi nella dispositione della materia, dalla qual dispositione, non si potria mai dire, quanto la nobiltà delle parti del corpo dependi, &amp; conseguentemente la nobiltà dell'animo; il qual per il più, truovando ben disposto instrumenti, per quegli opera rettamente, essendo dunque questo verissimo, io quanto alla disposition celeste, non pensarò di distendermi, prima per esser cosa incerta l'hora futura del concepiù mento, &amp; dipoi perché se ben fusse certa, difficilissima cosa è di conoscere, quale a punto debbi essere, &amp; quando sì felicissima dispositione, &amp; compartimento de i lumi del cielo, come ne i precedenti libri dell'Astrologia parlando ho provato. Lasciando dunque questo primo favore, che può far la natura, nell'arbitrio di quella, all'altro venendo, dico che venuta, che ella è la novella sposa a casa del suo marito, dovendo haver l'occhio alla futura generatione de i figliuoli, debba non otiosamente, ma con alcune essercitationi, non impigrirsi nell'otio; le quali essercitationi non violente, ma temperate esser debbano, però che il temperato essercitio, vengano gli spirti ad eccitarsi, i quali per il violento soffocarebbonsi, &amp; di soverchio esalando consumarebbonsi. Et non mancano alcuni, che per questa istessa ragione vogliano che la stagion dell'Inverno, sia più atta a concepire validamente, che l'Estate non sarà mai, però che per il freddo, che ne soprasta, restringendosi i pori, &amp; concentrandosi il calor naturale, fa che la virtù generativa in sé congregata, più forte diviene. Molte altre avvertenze ne danno i Fisici, per l'elettion dell'hora, &amp; disposition del luogo del concepire, come saria che i venti Boreali, maggior giovamento in tal concettion n'apportano, che gli Australi. Et a questo aggiungano esser di grande importanza, che la madre, che de' concepire, habbia sempre felici imaginationi, levando la mente da ogni brutto pensiero, &amp; imaginando qualche cosa eccellente, per esser di gran forza la imaginatione in molte cose, che appaiono miracolose; come mi ricordo haver letto in alcuni scritti dell'Eccellentissimo Pomponaccio, ne i quali riduce i miracoli alla forza della natura. Questi, &amp; molti altri rimedij, &amp; consegli n'assegnano i Fisici, alla cui diligenza tal cosa rimetto per non stimargli io di poco momento. Conceputo che la donna harà poi, molto maggiore, che prima debba essere la sua diligenza, per la ottima disposition del conceputo, &amp; questo non solo rispetto a i cibi di cui si nodrisca, per esser quei medesimi, de i quali la già conceputa creatura si pasce; ma ancora rispetto all'essercitation moderate, &amp; belle imaginationi, che nella donna gravida trovar si debbano, avvertendo di non star mai con travaglio, &amp; fastidio, in che i loro mariti possan giovar assai, ingegnandosi di tenere la consorte allegra, &amp; contenta, più che lor possino. Tra le quali avvertenze, quella del non impigrirsi nell'otio è importantissima, peroché havendo le donne in sé mancanza di caldo, &amp; copia d'humido grosso indigesto, han di mestieri di qualche moderato movimento, che 'l caldo eccitandosi porga occasione al digerimento, &amp; sottiglianza di quella grossezza dell'humido. Et parimente non debbano di cibo troppo tenuo nodrirsi, acciò che in un subito digerendosi, non si converta totalmente in favor della madre, &amp; bisognoso il conceputo ne resti. La essercitation dunque corporale della madre è utile al figliuolo, ch'ell'ha nel ventre. Ma altrettanto è dannosa la inquiete dell'animo, il qual sempre in continua tranquillità debba in tal tempo posarsi, però che i continui pensieri, &amp; massimamente molesti a non piccola infirmità, così dell'animo, come del corpo, i conceputi fanciulli conducano. Ma tai cose più a i medici s'appartien consigliare, che a me in questo libro trattare, dove più a i costumi, &amp; alle virtù dell'huomo ho 'l pensiero, che alla cura, &amp; giovamento del corpo. Là onde lasciando questo, dico, che venuto in luce, che per voler di Dio sarà 'l fanciullo, la madre sua doverà considerare, che per alcuni pochi anni a sé sola toccarà la cura di quello, per fin che a gli anni non sia venuto; dove la institutione al padre non men, che alla madre appartiensi. Ma hor m'accorgo, che intorno alla cura de' figli, io son'in quella parte arrivato, nella qual parte incominciai ad instituirvi nel principio del secondo libro, quando la vostra institutione, all'honorata vostra madre, fin dal primo giorno del nascer vostro, scrivendo mostrai. Tutto dunque superfluo sarebbe quello, che in tal materia trattasse, non essendo io per dir'altro per la institution de' figliuoli vostri, che tutto quel, che per la institution di voi, nel detto libro, &amp; ne gli altri seguenti ho trattato. Presupponendo io dunque, che 'l primo, &amp; secondo libro di questa opera (quantunque alla vostra madre honestissima gli scrivesse, per non depender da voi istesso la institution di quei primi anni anzi da lei) debbino nondimeno dalle man di lei, nelle vostre col tempo venire, lascio in poter vostro, che quelli stessi libri, che per vostra institutione ho composti, voi parimente per l'institution de' figliuoli vostri in quegli stessi primi anni, alla vostra consorte doniate, dov'ella imparar possa tutto quel che a virtuosissima madre appartiensi di fare inverso i lor figliuoli, da i primi giorni delle lor fascie. Ne i quali libri, so certo che se con diligenza di legge, conoscer potrà benissimo, che dal primo dì, che son nati i figliuoli, debba ogni saggia madre, quantunque a convenevol nodrice per qualche mese, o anno gli assegni, nondimeno non gli lasciando per questo di casa uscire, esser lor quasi una seconda nodrice, usando ogni diligenza, che non sol nella cura del corpo, ma dell'animo parimente, si cominci dalle prime fascie, a tener l'occhio a i figliuoli, i quali, se ben per ancora l'intelletto vigorato non hanno, nondimeno importantissimo fondamento fanno i ben culti semi delle virtù, &amp; buon costumi, che se non per persuasione, almen per essempij, &amp; cose sensate, o con favole, o historie, o simil'altre avvertenze, si possano in lor collocare, &amp; sopratutto il seme del timor di Dio, ad ogn'altro prevenga. Il qual timor dovendo essere il temone della nostra vita, fa di mestieri, che per tempo in tutti quei modi, che far si può, &amp; che alla loro età ne convengano, si faccia in lor radicare, empiendogli in un medesimo tempo la bocca del latte, &amp; l'orecchie di questa parola Iddio, parola fruttuosissima, &amp; potentissima, dalla qual non c'è dubio, che se ben poi sarà cultivata, germogliarà frutti, che la somma felicità ne daranno. Questi &amp; simili avvertimenti, &amp; consigli, a bastanza in quel libro secondo che ho detto, ritrovarete, &amp; a quei rimettendovi, una cosa sola vi aggiungo, la quale in quel luogo, doppo 'l fatto non accadeva. Et è, che nato che ad una madre, è il suo figliuolo, dovendo quello per la sua salute, all'acque rigenerative del sacro fonte della carità divina mandare, alcuna virtuosa, &amp; di Dio timorata persona, a far testimonianza, &amp; promessa della sua fede, elegger le s'appartiene. La qual persona, sì come al fonte del battesimo il sostiene, così ne gli anni, che vengano, possa, sappia, &amp; voglia con essortationi, avvertimenti, &amp; utilissime persuasioni, al ben fare instruirlo di tempo in tempo. Et fin qui mi basti d'haver trattato dell'offitio della madre della fameglia verso i figliuoli.</p></div2>

<div2><head>CAPITOLO VI</head>
<argument><p>Dell'uffitio della Consorte, nel reggimento della casa.</p></argument>
<p>COnciosia che quantunque la cura dell'animo habbia di molto maggior diligentia, per il suo gran pregio mestiere, nondimeno la cura del sostentamento della nostra vita, se non così pregiata, almen più necessaria, per il sussidio di quella stimar si debba; ne segue, che havendo noi del bene honesto, cioè della virtù ragionato, quanto alla madre della fameglia appartiene, alcune cose intorno al ben util diciamo. Per la qual cosa è da intendere, che (sì come habbiam detto), per il supplire alla necessità della nostra natura, di due cose è mestieri; prima d'acquistar tante, &amp; sì fatte sostanze, che bastevolmente ad honorato sostentamento della propria casa, secondo il grado della nobiltà nel qual si nasce, co i lor frutti supplischino. Et dipoi di conservare le cose, che acquistate già sono, in maniera che a bastanza godendone, non per questo minori, o manco fruttuose divenghino. Quanto alla prima già di sopra habbiam detto, che l'acquisto all'huomo si conviene, come a colui a chi (essendo in far ciò necessarie maggior le forze), dalla natura maggior per tal cagion furon date. Del conservar, dunque parlando, dico, che in due maniere s'ha da intender tal mantenimento delle sostanze; l'una, è che le possession di quelle cose, che habbiamo, sempre se non maggiori, almen non minori si conservino. L'altra poi, nel conservare i frutti, &amp; l'util di dette sostanze consiste, talmente che non consumandosi in un mese quel, che in sei bastarebbe, si distribuischino le dette rendite, &amp; frutti, in maniera, che più tosto alla fin dell'anno alcuna cosa n'avanzi, che punto mancando la famiglia patisca. La prima maniera di conservare alla donna non appartiene, essendo collegata con l'acquisto, &amp; per questa cagione all'huomo convenevole, al cui governo la cura del comprare, del vendere, dell'impegnare, prestare, deporre, &amp; simili altri contratti, appartiensi. Alla conservation dunque de i frutti, &amp; delle rendite ritornando, dico, che di due sorti han da esser le rendite, che ad huomo civil si convengano; la prima è di tutte le cose dalla terra nascenti, come son frumenti, orzi, legumi, &amp; in somma, ogni sorte di biade, &amp; similmente olio, vino, legna, &amp; tutte le sorti di frutti, che alla natura dell'huomo convengansi. La seconda cosa donde honorate rendite venir debbano, è la possession de' bestiami utili, come sono pecore, capre, vacche, porci, cavalle, et simili; dalle quali oltra le lane, gli agnelli, vitelli, &amp; i formaggi, che per il bisogno della casa ne vengano, può ancor haversi alcuna quantità di denari vendendo quel che n'avanza, co i quali denari ad alcune bisogne supplir si possa, che per la fameglia n'occorrano. Di tutte queste cose, quel tanto appartiene alla cura della consorte, che per ordine del suo marito, in casa è portato, non curando di quel, ch'egli o vendendo, o altrimenti contrattando, dispon di fuori. Di quel dunque, che nella casa si porta, la donna prudente, con ogni diligentia debbi avvertire, che ciascheduna cosa al luogo suo sia riposta, però che (come di sotto diremo) debba il padre della famiglia, provedutosi, che o per nuovo edificio, o per compra di casa, commoda si farà, le cui stanze a tutte le cose, che in case han da stare, sien commodamente ordinate, debba dico secondo la qualità di ciascheduna cosa, le stanze, &amp; i luoghi ordinare. Il qual'ordine avvertendo la prima volta la donna, non più dipoi tal cura al marito lasciando, ella stessa ogni volta, che alcuna cosa portata sia in casa, quella al determinato suo luogo farà riporre, da che, oltra che i frutti, &amp; le biade, &amp; altre simil cose ne goderanno, essendo che altra qualità di stanza al vin si conviene, &amp; altra al frumento, &amp; così del resto similmente, &amp; oltra ancora, che da tal ordinamento la casa più adorna sia, &amp; manco impacciata n'apparirà, egli parimente ne seguirà, che occorrendo servirsi d'alcuna cosa, subito senza molto cercare, si troverà, sapendosi appunto il luogo, che le conviene. Il quale ordine, non solo ne' frutti, &amp; rendite delle possessioni, si debba osservare, ma non manco ancora, ne i suppellettili, o vogliam dire instrumenti, o (per dir così) massaritie, delle quali in diversi modi, la famiglia, &amp; governo di casa ha bisogno. I quali instrumenti, è necessario, che sì come di diverse sorti han da essere, così diversi luoghi convien loro destinare, altro luogo dando a gli instrumenti, che per la cucina bisognano, &amp; altro a quelli, che o per le cavane, o per le camere fan bisogno. Et di quei parimente, che nelle camere si ripongano, altro luogo han d'haver quei, che per i letti, altri quei, che per l'apparecchiar della mensa, &amp; altri finalmente quei, che per adornar la propria persona convengansi. Et de i vestimenti poi, altro luogo han d'havere quei de' fanciulli, altro quei del marito, &amp; altro finalmente quei dell'istessa Consorte, per il cui ornamento, altro luogo si conviene alle vesti, altro all'anella, o gioie, o collane o maniglie, o simil cose di pregio; le quali nel più occulto luogo della sua camera debba la donna havere. Dei frutti poi, che in casa per il bisogno di quella ne vengano, altro luogo han d'haver quei, che per l'umido si mantengano, altro quei, che per il secco, &amp; altro finalmente quei, che aria o vento desiderano. Et di quelle cose, che all'apparecchiar della mensa appartengansi, in altra parte men rimota, han da star quelle, che tutto 'l giorno bisognano, &amp; altrove quell'altre, che di rado operarle avvenga, come saria in qualche convito, o nozze, o altra  sorte di solennità, che dal proprio familiare uso, &amp; costume della casa, ne convenga di partirsi. Et questo stesso, in tutte l'altre cose, che in casa sono, osservar si debba, in guisa tale che, quelle cose, che di continuo s'adoperano, in luogo più commodo, &amp; più vicino, &amp; per il contrario quelle, che di rado trattar si debbano in più rimota parte, è ben fatto, che si riponghino. A che fare, non nego già, che una bella casa di varie camere acommodata, &amp; ben compartita, non ne giovasse tuttavia così come assai volte, sotto brutte persone d'huomini, maravigliosi ingegni s'ascondano, così dentro ad un mal composto palazzo, alcuna donna di ben regolato giuditio, può con bell'ordine governar la sua casa, sapendo con diligenza, in picciol luogo il tutto ordinare. Qual luogo per Dio, può essere, quanto a sé stesso, men disposto a ricever alcun ordine in sé, ch'egli sia una di queste barche, che da Padova a Venetia, &amp; da Venetia a Padova vanno &amp; vengano il giorno, &amp; la notte, non tanto per essere assai piccole, quanto per non essere in quelle altro luogo, o stanza, che una, &amp; quella tale, che il governatore, &amp; i vogatori è forza tuttavia, che per qualche occasione se ne servino. Et nondimeno non han molti mesi, che io m'abbatei per sorte in Venetia a San Marco in quel punto, che una barca simile a queste, che ho detto, &amp; alquanto minore, venendo d'Ancona, haveva in sé tante, &amp; sì diverse sorti di mercantie, &amp; in tal quantità di ciascheduna, che huomo alcuno stimato mai non havria, che fossero la quinta parte di quel, che veggendol trar dipoi, si conobbe chiaramente, che vi era. La qual tutta merce in una certa ordinanza era in quella barca raccolta, che oltra che punto non impediva alcuna attion del navigar necessaria, ma egli pareva ancora, che quasi nulla in essa non fosse, &amp; più tosto ornamento, che ingombramento alla barca facesse, senza che con sì bell'ordine ogni diversa cosa distintamente era locata dall'altra, che non solo il padron della barca, ma il mercante istesso, qual si voglia cosa, in un punto a sua voglia sapeva, &amp; guardava. L'ordine dunque è veramente qual noi diciamo, forma, &amp; che più a donna che huomo, convengansi, di servire, come saria d'attorno alle lane, &amp; a i lini, di chi per il bisogno della casa, fa mestieri che tuttavia tele si faccino, la qual cura, molt'altre simili si tira dietro. Debba dunque la donna saggia, a ciascheduna di queste serve, quantunque già l'uffitio loro, habbia dal principio ordinato, &amp; tutti quegli instrumenti, che a questo uopo van consegnati, nondimeno ogni giorno particolarmente ordinare, &amp; distribuir debba loro, quel che per il detto giorno si debba fare, non lasciando impigrirle nell'otio, però che i servi, &amp; le serve niun veneno possano bere, più pernitioso per i padroni loro, che la pigritia, &amp; l'otio, per essere instrumenti animati, i quali tosto di ruggine si coprano, che pure un'hora otiosi indarno si passano. Né tal cosa punto a crudeltà attribuir si conviene, essendo che la natura de' servi è tale, che se di conveniente vitio a voglia loro non si manchi, &amp; i lor salarij non se gli tenghino, quanto al resto poi, sempre più pronti a servire, &amp; più diligenti, &amp; più affettionati saranno, se non si lasciano posare in otio, che se per il contrario si lascia loro gustar la pigritia, la qual per sua natura, quanto più dura, più fa altrui desiderare, che la duri, come se ne vegano infinite esperienze, &amp; ne' servi particolarmente, i quali han bisogno continuo dell'occhio del lor padrone, da cui ogni lor diligentia depende. Per la qual cosa la prudente madre di fameglia, non solamente ha da distribuir giorno per giorno, a i servi, &amp; serve quanto convenga loro, ma ancora ha da trovarsi ella stessa in presenza hor di questa hor di quella, &amp; in quel tempo che esse no 'l pensino, comandando, corregendo, ammonendo, &amp; in somma ogni cosa in stato miglior riducendo. Né si de' vergognare, o schifare, di porre in molte cose le proprie mani. Conciosia che di questo, non solo ne seguerà, che le serve molto più pronte al loro uffitio verranno, vergognandosi, che se la padrona s'affatica elle maggiormente non s'affatichino, ma ancor di tal cosa, ne procederà miglior disposition corporale, havendo io già detto di sopra, che l'otio &amp; la marcezza della pigritia, debilitano la persona, &amp; snervandola, &amp; corrompendola, a qualche infirmità, &amp; finalmente a presta morte la menano, senza che per la generatione, &amp; portamento de' figliuoli, giova ancor (com'habbiam detto) la essercitatione corporale, quando temperatamente sia fatta. Là onde per tutte queste cagioni non debba rincrescere alla prudente consorte d'esser presta, &amp; diligente, non solo a distribuire &amp; sollecitare i servi, &amp; le serve a gli uffitij loro, ma ancora ella stessa in alcuni più a lei convenevoli, prontamente intrometisi, fuggendo il tedio, &amp; l'otio, &amp; maggiormente quel delle piume, vituperosissimo a donna nobile. Per la qual cosa, levandosi ella del letto, almeno insieme col Sole, &amp; non consumando la maggior parte del giorno in vestirsi, anzi prestamente spiditasi, esca della sua camera, &amp; vega se ciascheduno in casa, secondo l'ordine dato da lei la sera, opera quel, che debba, &amp; operando, lo lodi, &amp; mancando il riprenda, &amp; in tal guisa il giorno passando, sia poi la sera quella, che doppo a tutti a dormire se ne vada, havendo prima a ciascheduno ordinato, quel che la seguente mattina habbia da fare. Et sopra tutte le cose procuri, che chi si voglia che servi in casa, non sia di qualche brutto vitio macchiato; &amp; piú che d'altro di poca religione, &amp; poco timor di Dio; il qual timore con tutto l'animo ha ella da procurare, che non solo i figliuoli, ma ciascheduno in casa l'osservi; non usando chiunque si voglia di parlare, o bestemmiando o giurando, in onta &amp; in dispregio del grande Iddio, &amp; de' felici spiriti del cielo, &amp; facendolo ella con aspre ammonitioni il riprenda, &amp; non giovando fuor di casa lo mandi. Et ho detto reprenda, però che ne i tempi nostri la pia costitutione delle nostre divine leggi non comporta che le persone come schiave debbino contro la lor voglia da i lor padroni esser dominate, o battute, o occise; come in altrui tempi far si solea, &amp; per altre leggi in questi tempi in alcun luogo conviensi. Appresso al poco timor di Dio, il vitio del giuoco, della gola, &amp; della poca honestà fa di bisogno, che ne i servi non si ritruovi; &amp; truovandovisi, si riprenda &amp; non giovando si tolghino via. La quale osservanza di buoni costumi, agevolmente i servi s'apprenderanno; se la madre della fameglia non solo con l'ammonitioni, ma con l'essempio della propria bontà fa lor vedere la via del ben fare. Conciosia che rade volte si crede a coloro che quantunque a qualche buona operatione esortino, non però essi vivano secondo quelle. Debbasi con le serve, &amp; co i servi, tener sempre una certa severità &amp; gravità, ma non però tale, che rigidezza si chiama; anzi in un certo modo con piacevolezza meschiata non lasciando lor mancar di quelle cose, che al vitio sono necessarie. Et occorrendo che alcuno d'essi s'infermi, debbasi in tal caso con amor soccorrergli, non mancandosegli di medici, medicine et simili altri rimedij, da che fuor di modo ne segue l'affettion d'essi, &amp; la diligenza in servire, sanati che sono. Molt'altre minutezze vi potrei dire, ma troppo dalla brevità &amp; universalità, che in questi miei libri desidero, mi partirei. Solo questo aggiunger voglio, che in quel tempo, che 'l marito non è in casa, non debba la buona consorte consentire, che chi si voglia, così nobile, come altri servi &amp; serve o simili, habbino libertà di venirle in casa, accioché si tronchi l'ardire a molti di questi vani innamorati di noiarla con ambasciate, messi, lettare, o simili altre cose; dalle quali si vien macchiando la purità &amp; bianchezza dell'honestà della donna; però che non solo col fatto stesso, ma molto più col credito s'imbruttisce, et scolora la pudicitia di quella; senza la qual pudicitia, ogni operatione della donna divien fosca, &amp; oscura rendendola appresso di tutti poco stimata &amp; in vil conto tenuta. Appresso a questo delle cose della Repubblica, delle paci o guerre, delle ambasciarie, triegue, o simili altre così fatte cose, non debba la donna cercar d'intender, anzi il tutto di fuor di casa, lasciando alla cura del suo marito, al governo di dentro nella sua virtù si raccolga.</p></div2>

<div2><head>CAPITOLO VII</head>
<argument><p>Dell'uffitio del padre di fameglia, verso la sua consorte. </p></argument>
<p>HAVENDO noi assai bastevolmente, di quanto appartiene alla madre di fameglia parlato, tempo è homai, che a gli uffitij del padre di quella, et prima verso la sua consorte veniamo. Il qual sopra tutte l'altre cose ha prima da considerare, che il reggimento che debba havere il marito sopra la moglie, non al dominio Tirannico, non al popolare, non a quel de' pochi; ma a quel de gli Ottimati, vuole Aristotele che s'assomigli; onde conosca bene, che non serva, né suddita gli debba esser la moglie sua, ma più tosto compagna, salvo che quanto la  sua virilità (per dir così) di maggioranza gli de' portare, essendo che per esser l'huomo dalla natura, più robusto, più valido, &amp; atto a difendersi, da ogni dispregio, che la donna non è, fabricato, par che per tal cagione egli debbi esser quello, che 'l vero temon di tutta la sua casa sopra tutti gli altri habbia da governare. La qual maggioranza però, per havere in questo rispetto, più del servile, che del signorile, più tosto, che non argumenta l'huomo esser di manco perfettione, che la donna, come avviene del Sole, il qual benché sia quel, che levandosi &amp; tramontandosi, mostri segno di dominar sopra gli effetti humani, nondimeno il grande Iddio, in quiete restandosi, è molto più degno di lui. Non per questo dunque stimar si deve, che tal robusta natura gli fusse data, accioché in danno della sua donna, se n'habbia a servire, anzi non per altra cagione, salvo che per essere stato necessario al governo d'una fameglia, &amp; conseguentemente al mantenimento d'una Città, che la casa di due persone principalissimo sia composta, l'una per acquistare, &amp; l'altra per conservar quel che s'acquista all'una delle quali operationi, maggior forza &amp; ardire, &amp; all'altra d'assai minor facea di mestieri. Fu dunque tal disagguaglianza di forza corporale, tra l'huomo &amp; la donna, non per danno di quella, anzi per utilità della casa, accioché componendosi insieme, &amp; facendo quasi un solo corpo, l'una parte dell'altra, così della temenza come dell'ardir si servisse, non altrimenti, che quantunque la destra dell'huomo sia più della sinistra possente, nondimeno non l'una in danno dell'altra, ma tutte insieme in servitio del tutto, fanno l'uffitio loro. Per la qual cosa sì come la destra non debba far onta, o soggiogar la sinistra, quantunque in un certo modo sia quella, che prima operi, et l'altra guidi, così l'huomo &amp; la donna, quantunque quel di questa in un certo modo debbi esser guida, &amp; temone, nondimeno non però punto soggiugarla, o come serva tenerla se li conviene. Né egli della maggior sua forza superbia o orgoglio, né ella altresì della propria debolezza, viltà debba prendere; anzi ciaschedun di loro, stimando l'un commune la forza, &amp; la debolezza dell'altro, insiememente a guisa d'un solo, debbano secondo gli uffitij loro operare. Dico adunque che 'l padre della fameglia, volendo che la sua casa, vada per il buon governo felicitando di tempo in tempo, &amp; sapendo che a tal felicità, è necessaria la diligenza della sua donna (come di sopra habbiam detto), con ogni sforzo si  portarà tal con essa, ch'ella havendo ogni dì più causa d'amarlo, parimente ogni dì più desideri d'esser tale, qual se le deve. Né in altra guisa si guadagnarà più agevolmente la benevolenza di lei, che non solo amandola veramente, ma facendole ancor conoscere ch'ei l'ami. Conciosia che per fermissima conclusione si può sempre affermare, che con nissun'altro premio si può l'amor rimeritare, che amando; né altra cosa induce altri ad amare, che l'essere amato stesso. Vega dunque la donna vostra (Alessandro amatissimo) che voi con vero affetto l'amate, né dubio alcun sarà poi, ch'ella non vi sia quell'honorata consorte, che di sopra discorso habbiamo. Del quale amore, non restate mai con ogni occasione, che vi si porga, dimostrargliene segno, come saria non lasciandola, quanto alla matrimonial legge appartiene, per altra donna; anzi trovandosi sempre seco, per quanto i vostri negotij concederanno, perché non mai si dorrà ella, che seco non siate, quando conoscerà che per il governo della  casa, &amp; non per altra cagione, lontan dimoriate. I quali negotij, non debbano però tanto da lei dividervi, che pochi giorni mai passino, che seco mai non vi troviate; se  già qualche raro impedimento non v'impedisse. Et nel tempo poi, che nella città dimoriate, dapoi che 'l giorno a i negotij domestici, &amp; pubblici spesso havrete, la notte sempre alla dolcissima vostra consorte, quasi a porto de i vostri affanni, ritornarete; il che non solo per contento di lei, &amp; per il debito vostro si convien fare, ma ancora per prender quiete de i travagli diurni, essendo incredibilissima cosa la dolcezza, che porta all'huomo la compagnia della castissima sua consorte, con la qual raccontando, &amp; conferendo i negotij della sua casa, &amp; la speranza de i figliuoli, in santissimi, &amp; soavissimi lacci congiunto, prenda ricreatione, &amp; sollevamento di mille fatiche, che 'l giorno per sostentar la fameglia gli si convengan di torre. O soavissimo nodo, o dilettevolissimi lacci, &amp; carissime leggi, che due virtuosissimi spiriti, nel matrimonial letto congiungano, dove l'un mostrando d'haver pietà delle fatiche dell'altro, consolidandosi &amp; ricreandosi, si nodriscano &amp; si pascono della lor cambievol benevolenza, et della speranza, &amp; contentezza de' figliuoli loro, o presenti o futuri, quasi come di carissimo pegno del lor'amore. Una tal casta unione adunque, il prudente marito santamente &amp; fedelmente mantenga, non privando la moglie sua di quelle carezze, che solo a lei, per divine, &amp; humane leggi, sono date in obligo. Da che ne seguirà, che facendo il medesimo la moglie sua, la quale il più delle volte, se error fa, dal poco amor del marito, prende occasione, in vita felicissima gli anni lor menaranno. Habbia parimente il saggio marito avvertenza, che non però con tanta securtà fanciullesca, si pieghi &amp; sottometti, o effeminatamente accarezzandola si sottoponga alla donna sua; donde habbia in lei un certo disprezzamento a sorger verso di lui. Il qual disprezzamento semenza di molti mali diventarebbe. Per la qual cosa, egli sempre vegga in ogni atto, &amp; parola, di conservarsi una certa autorità, da cui nasca nella donna un non so che di riverenza &amp; rispetto, che sempre conservando in essa il rossor della verecundia, &amp; riguardevol la renda del suo marito, acciò che tutte l'ammonitioni, &amp; l'essortationi, ch'egli secondo che occorre, le debba fare, non sieno da lei come per burla, &amp; cosa leggiera sprezzate, o in poco conto tenute, cosa certo pestilentissima, dovendo (com'ho detto) esser l'huomo il temone, e 'l fren di tutta la casa. Ma avvertisca egli bene, che tal'autorità, &amp; gravità, che debba sempre risplendere in lui, non sia però tale, che più tosto severità, o rigidezza, chiamar si possa, &amp; massimamente  in quelle carezze, che più secretamente, &amp; alquanto più liberalmente si debba fare, acciò che la donna, che altra cosa allegra, non vede né ode mai nella piacevolezza, &amp; dolcezza di suo marito, s'acqueti &amp; si posi. Et in vero, è d'haver gran pietade alle donne, le quali standosi tutto 'l tempo racchiuse in casa, radissime cose veggano, o odano, che alla lor vita, (la quale essendo umana, ha pur di ricrearsi mestieri), alcun contento n'apportino, onde se alle meschine, mancarà ancor la contentezza, che le gratitudini, &amp; le amorevolezze de i lor mariti, ne debban dare; certo difficil cosa è credere, come patientemente possino soffrire la vita loro. Et se ben ne i precedenti libri ho concluso con più ragioni, che l'union dell'animo col suo amante, non macchia nella donna la matrimonial benevolenza, ch'ella deve per legge al suo marito, per esser tai benevolenze diversissime, &amp; differentissime tra di loro, &amp; da diverse leggi ordinate, l'una cioè naturale, et l'altra humana, nondimeno, per esser tai rispetti diversi, quantunque la donna goda nell'amor dell'amante, non però resta, che mancando di quel del marito, non senta tormento oltra modo, come per essempio, quantunque un amante goda dell'amor della donna sua, non sia per questo, che una discordia, che gli habbia, o con fratelli, o col padre, non lo turbi, &amp; attristi. Il che avviene per esser tali affetti, &amp; benevolenze di varie spetie tra loro. Onde concluder puossi, che ogni diligenza debba trovarsi nel marito prudente, per far sì, che la sua donna sia certa, che egli l'ami, &amp; con altra mai, di quel che a lei s'appartiene, non conversi. Appresso a questo per esser la donna naturalmente delle delicatezze amica, et d'ogni sorte di ornamenti desiderosa, come di cose somiglianti alla lor bellezza, debba l'accorto marito contentarsi che la sua donna, secondo che le sue sostanze, &amp; la sua nobiltà ne comporta, vada ricca di vestimenta, &amp; altri ornamenti, &amp; parimente le stanze della sua casa adorni, &amp; appari, non uscendo però di quel rispetto, che al lor grado appartiensi, secondo che ne i precedenti libri ho narrato. Et s'ella, o in vestirsi, o ornarsi, o come altrimenti si vogli, passarà alquanto il termino, che le si deve, egli con accommodate ammonitioni, non arrogantemente o tirannicamente, ma humanamente le farà veder l'error suo, &amp; mostraralle con ragione, che ciò a lui non sol dispiaccia, ma che dispiacere ancor gli debba. Et se pur ella seguisse (il che non farà, s'egli harà saputo reggerla nel passato), egli alquanto più acerbamente riprendaralla, né stimo io, ch'ella doppo la seconda riprensione, non si emendi, havendola il marito tenuta nel modo, che io gli ho insegnato. Ma perché alcuna volta si trovano alcuna sorte di donne indisciplinabili, &amp; indomabili, io quando questo avvenisse, consigliarei, che i lor mariti (poi che infortunati al haverla sono stati) per manco male in alcune cose, che troppo istraordinarie non fossero, le compiacessero; ma se troppo oltra seguissero, non combatterle, o villaneggiarle, ma con tenerle racchiuse continuo in casa, le castigassero, &amp; se pure in tal guisa reggerle non potessero, allora il repudio lo darei grandemente, però che non stimarò io mai ben fatto, che i mariti battino, o troppo aspramente villaneggino le mogli, perché per questo partitosi subito da loro ogni amore, &amp; succedendone l'odio, è forza che elleno in tutti i modi, che possano ingiurino i lor mariti, havendo io per conclusion fermissima, che una donna, che voglia esser indomabile, sia impossibil di ridurla, o domarla mai. Ma tornando a i mariti, che non stolte, &amp; furibonde, ma ben nodrite, &amp; costumate consorti haveranno, dico che mai non le debbano con rigidezza, &amp; cruddeltade inasprir, per esser la donna per sua natura, molto più persuasibil con le gratitudini, che con le crudeltà, &amp; asprezze non sarà mai. Et perché la dolcissima, &amp; per natura amorevol condition della donna la fa con caldezza amare i lor padri, le lor madri, sorelle, et fratelli, per questo il saggio marito per tener più lieta la moglie, faccia ogni sorte d'accoglienza, &amp; cortesia, ogni volta che occasion gli si porge, a i detti congiunti di lei, ricevendogli spesso in casa, et lasciando che la sua donna, a casa di quelli vada; il che ella non farà però così spesso, che paia che l'amore che porti loro possa più di quel, che portar debba a i figliuoli, &amp; al marito, &amp; finalmente alla casa sua; la qual sopra tutte l'altre cose le debba essere a cuore. Di alcune altre sorti di contenti, che dalle donne soglian prezzarsi, ogni volta che incommodo non n'havenga, il marito alla sua donna concederà, come saria il vedere alcuna volta, in accommodata stagion dell'anno, le proprie ville, visitare alcun tempio, trovarsi a spettacoli publici, a nozze, conviti, &amp; simili. Il che però con grand'avvertenza vuol esser da i mariti, alle donne lor conceduto, però che alcune spetie di spettacoli sono, dove non può occorrere se non qualche parola, o atto impudico, o vero negli spettacoli proprij, o vero in quei luoghi, dove le donne debbano trovarsi a vedergli, come per essempio saria ad alcune comedie ripiene di gesti, &amp; parole inhoneste, &amp; ammaestramenti impudici; donde non piccola alteration della virtù della donna ne può venire. Parimente a nozze, conviti, &amp; banchetti, fa di mestieri di considerare molto bene il tempo, il luogo, le compagnie, le occasioni, &amp; simili, prima che i mariti vi mandino le donne loro, però che non in tutti quei luoghi, &amp; non in tutti i tempi, si conserva un medesimo rispetto civile, anzi tal volta così inhonesto avviene, che può tal semenza di male, in una donna riporre, che malissimo frutto potrà seguirne. Là onde habbia l'occhio il marito a tutte le cose, &amp; occorrendo, festa alcuna, o nozze, o simili, dov'egli pensi che l'honestà, &amp; la civiltà v'habbia luogo, volontieri conceda alla donna sua, che vi vada, acciò ch'ella habbia pure alcuna volta qualche solazzo, per non poter la nostra vita mantenersi in continua severità Oltra di questo, non ha 'l marito da lasciare in dietro, di concedere alla sua donna, tutte quelle commodità, &amp; servitù, che a donna nobile, uguale a lei si convengano, come sono ornamenti di casa, servi, &amp; serve a bastanza, &amp; simili altre commodità, che non occorrano minutamente di dirsi. Et perché la Signora Fortuna, non tiene il piè fermo in un luogo, caso che la sua Consorte, in qualche infirmità si rincontri, debba il prudente marito non lasciare in dietro alcuna sorte di fatica, diligenza, spesa, o disagio per la salute di lei, provedendo de i migliori medici, &amp; de i miglior rimedij, che 'l luogo, &amp; l'occasion ne comporta, standole continuamente d'attorno, &amp; ogni sorte d'altro negotio lasciando, per esserle appresso, havendo per certo, che morendo ella, &amp; prendendo altra donna, non con quella affettione a gran pezza, saranno educati &amp; instituiti i suoi figliuoli, che con la propria lor madre avverrebbe. Molte, &amp; molte altre cose dir potrei, dattorno all'uffitio del marito verso la sua Consorte, ma bastino queste per un essempio.</p></div2>

<div2><head>CAPITOLO VIII</head>
<argument><p>Dell'uffitio del padre della fameglia verso de i figliuoli. </p></argument>
<p>Sì come di sopra habbiam detto, che la donna prudente non solo innanzi che i figliuoli suoi concepisca, ma ancora in quel tempo, che nel ventre gli porta, debba con ogni sforzo ingegnarsi di vivere allegra, &amp; lontana da ogni travaglio, &amp; movimento turbulento di mente, in tranquillità di pensieri, così parimente dico hora, che 'l suo marito, acciò ch'ella lo possa fare, si de' guardare in tai tempi di darle travagli, o fastidij, tal che se ben gli occorresse cagion di riprenderla, nondimeno se di tal riprension conoscerà, che grandemente ella sia per turbarsi, riserbarassi a far ciò, dapoi che havendo ella partorito, al nato figliuolo danno non seguiranne. La cura del quale, quantunque per fino, che a i quattro, o cinque anni, spetialmente tocchi alla madre, nondimeno egli alcuna volta alla nodrice alla consorte ricordi, che con diligenza ciascheduna di loro, verso di quello, faccia l'uffitio suo, ricordandone il timor di Dio, &amp; la religion della nostra divina legge, sopra ogni cosa. Et parimente cominciando il fanciullo snodando la lingua, a scioglier già la favella, egli ad hor'ad hor'avvertisca se qualche roza parola, o accento, o pronuntia, dalla nodrice apparasse. Il che trovando, con ogni arte cerchi di levarlo da tal barbarie, per havere ad esser la ben presa nati favella, grand'ornamento alla virtù sua. Arrivato il fanciullo al quinto anno, allora il padre alquanto più, che prima cura prendendone, cominci a dar'ordine, ch'egli camin delle virtù, &amp; de i buoni costumi, &amp; insiememente delle lettere s'indirizzi, ordinandogli un precettore, &amp; non per questo liberando la madre, ch'ella parimente sino al decimo anno, in molti costumi, &amp; gesti, &amp; simili altre creanze, cura non n'habbia havere. Ma che vo' io (Alessandro amatissimo) tai cose contando? S'io sono a quell'istessa materia arrivato, della quale a lungo nel secondo libro di questa operetta trattai. Il qual libro insieme con il primo, alla bellissima vostra madre Mad[onna] Laudomia indirizzai, per l'institution de' vostri primi dieci anni. La qual'institutione a voi così piccolo, indirizzar non potevo, i cui primi dieci anni dall'honorata vostra madre, &amp; vostro padre, &amp; non da voi stesso dependano. Voi dunque leggendo il detto secondo libro, (il qual credo certo, che dalla vostra madre haverete) potrete quel medesimo, ch'io per instituir voi ragionai, voi altresì all'institution de' figliuoli vostri benissimo accommodare. Ove abbastanza trovarete tutto quel, che si ricerca per institution d'un fanciullo fin che gli arrivi al decimo anno. Per gli anni poi che seguano, voi parimente tutte quelle cose, ch'io ne i precedenti libri, che al secondo seguan di mano in mano, a voi stesso per instituirvi ho composti, potrete per utile de' figliuoli vostri alla lor institution trasferire. Per la qual cosa, per più non replicarvi le già dette cose, a i detti libri rimettendomi, non dirò altro dell'uffitio de' padri verso de i figliuoli loro, &amp; a quel che far debbano, rispetto al resto della lor casa, rivolgeromi.</p></div2>

<div2><head>CAPITOLO IX</head>
<argument><p>Dell'uffitio del padre di famiglia verso le possessioni, &amp; rendite della casa. </p></argument>
<p>COnciosia che (come ho detto più volte) le rendite, &amp; i frutti d'un huomo nobile nato in Città libera, debbano da due cose venire. L'una è tutto quel, che in sostentamento della vita humana, ne produce la terra, essendo che sì come le madri debban dare il nodrimento a i lor figliuoli, così la gran madre ha da porgere il latte, e 'l cibo a tutti noi, che suoi figliuoli siamo. L'altra cosa è poi il frutto, che da i bestiami domestici, &amp; utili, come capre, pecore, &amp; simili, honoratemente si possa trarre; ne segue per questo, che ambedue queste cose ha da tener l'occhio il padre della fameglia. Et prima quanto a i frutti della terra, dovendo provedersi di possessioni, quelle non sterili, o vane, ma fertili, &amp; utili comprar debba; avvertendo però, per comprar con più vantaggio, di più tosto torre alcune possessioni, che per negligenza de i lor padroni, siano state abbandonate, &amp; quasi sprezzate, che altre ben coltivate, &amp; ornate, però che quelle per assai manco prezzo, &amp; con speranza di farle utilissime in poco tempo, &amp; queste per il contrario con maggior prezzo, &amp; più tosto con pericolo, per il governo, che l'hanno havuto, di andare in peggio, che in meglio, si comprarebbono. Debbano le possessioni esser più unite che sian possibile, per haver di manco governatori, &amp; rettori di mestieri. Conciosia che un istesso a tal parte potrà supplire, che se in più parti si dividesse di diversi faria bisogno. Appresso a questo, non sol d'una sorte di frutti, ma universalmente di tutti quelli, che all'abbondanza d'una casa bisognano, debbano le possessioni esser piene, abbondanti di boschi, di pasture, d'oliveti, di vigne, di campi da frumento, da orzi, &amp; da ogni sorte di biade, &amp; legumi, &amp; parimente d'ogni sorte di frutto utile, &amp; dilettevole, né vi sia mancanza d'acque limpide, &amp; sane, come fonti, vene d'acque, che da colli discendino. Alla cura poi della villa, uno o più secondo la grandezza di quella, governatori, o fattori, che vogliam dire, propor si debbano, a i quali, tutti gli altri lavoratori, &amp; servi di villa si sottoponghino, non lasciando però il padre della fameglia tutta la cura a quell'uno, anzi spesse volte alla villa venendo, &amp; minutamente ogni portamento di quello considerando, se in cosa alcuna havesse mancato, egli l'ammonisca, esorti, &amp; mostri com'ha da fare. Et acciò che spesso l'occhio del padrone rivega la villa, sarà ben fatto, ch'ella non sia lungi dalla Città, per più spatio, che il patrone di quella, la mattina a grand'hora venendovi, quivi poscia, che per quattro, o cinque hore sarà posato, possa il giorno medesimo, alla Città ritornare; per far parte di sé ne gli altri negotij, così suoi, come de gli amici, &amp; della Repu[blica]. Qual debbi esser particolarmente la cura della villa quanto all'agricoltura, non è mio uffitio di ragionare. Et massimamente, che voi Alessandro, il potrete benissimo in Columella, in Plinio, &amp; in molti altri imparare. Et più che in altro luogo, trovarete il tutto raccolto brevemente nella divina Iconomica di Senofonte, la qual due anni sono, io di Grecia in Toscana lingua tradussi alla nobilissima, &amp; bellissima Mad[onna] Frasia Venturi, donna ne' tempi nostri singularissima, &amp; degna fra gli honorati Epiteti di tre quant'altra che mai nascesse, che sono bellissima, prudentissima, &amp; honestissima, anzi d'un solo, &amp; questo è divinissima, il quale a pena rachiude le sue virtù, tra le quai virtù, si giudica communemente ch'ella possa havere il vanto, di saper governar felicemente la casa sua. In questa Iconomica dunque da me tradotta, potrete benissimo, quanto alla cura della villa appartiene, imparare, la qual cura ad huomo nobile, è convenevole, oltra che grandissimo diletto n'apporta il vedere ogni giorno più bella, &amp; più dilettevole, &amp; fruttuosa una villa sua, abbondante d'ogni sorte di bene, dove siano ben nati, &amp; ben nodriti boschi, vivissime fonti, chiarissimi fiumicelli, ameni colli, et commodissimi prati, &amp; sopra tutto vicina alla Città, tal che in un giorno andarvi, &amp; tornarne commodamente si possa. In che voi Alessandro, havete la fortuna dal vostro, poi che con tutte queste parti, l'amenissima villa della vostra Chiocciola possedete, vicina a Siena, &amp; ricca d'ogni altro bene, come ognun sa. Quanto al secondo capo poi, donde le rendite venir debbano, niente altro accade, che io vi ragioni, se non che tutto quel che nella detta Iconomica di Senofonte si tratta, leggiate, dove qual debba esser colui, che a ciascheduna sorte de' detti animali, si de' far sopra, &amp; quali i frutti, che se ne traghino, &amp; come meglio, &amp; con più copia tra se ne possa, lungamente, &amp; dottamente, n'impararete. Voi dunque Alessandro, da ciascheduna di queste due vie, et non più, cercarete le vostre rendite, disprezzando ogni altra sorte di guadagnare, come sarieno, i Cambij, i traffichi, che vendendo, &amp; comprando, si fanno, &amp; in somma ogni sorte di mercatura, la quale avvilisca gli huomini, &amp; dal desio della virtù, all'ingordigia del guadagno, &amp; irremediabil veneno dell'avaritia, le loro menti trasportino; appresso de i quai Mercanti, il Prencipe de i lor pensieri, è il proprio interesso, &amp; il minor pensiero che gli habbino, è il fallimento, la destruttione, il vituperio, il biasmo, &amp; la morte di tutti gli altri ancor che o d'una Padria, o d'un sangue congiunti siano loro, non discorrendo, né facendo differenza in amore tra gli stranieri, &amp; i proprij parenti, et amici, ma che dico io, amici? Se amico non hanno alcuno, però che chi non ama alcun, da nessuno è amato, né parenti havrebbono ancora, se l'amore, &amp; non la natura gli havesse a fare. Da simili essercitij adunque con tutto 'l cuore vi conseglio che vi guardiate, se volete gli anni vostri menar felici; ma solamente raccogliendo nella vostra casa le rendite vostre, &amp; quanto per la necessità della fameglia vostra fa di mestieri, largamente da canto ponendo, l'avanzo poi venderete, accioché con tai denari, ad altre occorrenze, che sogliano tutto 'l giorno occorrire, sovveniate, havendo sopra tutto a cuore, che chiunque si voglia, che vostro creditor sia, al debito tempo cortesemente sodisfaciate, da che, (oltra che voi farete il debito dell'huomo da bene), ne seguiria ancora, che ciascheduno credendone, d'ogni sua facultà in voi, occorrendo, considerassi, il qual nome dell'huomo da bene, è di tanto pregio, che mai dir no 'l potrei, per esser composto di più honoratissime parti, come sono l'esser fedele, verace, integro, &amp; giusto, le quai voci componendosi insieme, qual concento ne rendino, lascio a voi giudicare. Et questo sia detto quanto alle facende di fuori. Quanto al governo proprio della sua casa, quantunque alla donna convenghino principalmente le cose di dentro, nondimeno in alcuna cosa debba il marito participare. Et prima a tutte l'altre cose, habbiate in memoria (Alessandro amatissimo) quel che in ogni età vostra, ne i precedenti libri vi ho ricordato, &amp; è che vana, &amp; superflua ogni attion vostra sia sempre, che voi del grande Iddio donator di tutte le gratie, vi scordarete. Siavi Alessandro, di gratia a cuore il timore del vostro Iddio, secondo il qual timore, ogni vostra operatione, cura, &amp; pensiero, si rega, in maniera, che punto né più oltre, o manco oltra passiate, che la divina sua legge v'ha posto il segno. La qual legge non è però così aspra, &amp; sì dura, che se ben ella non fusse, noi non dovessomo, volendo essere huomini, fare il medesimo, o poco manco. Io certo (Alessandro mio caro) per quell'amore, che m'ha mosso a scrivervi questi libri, vi prometto senza alcun fallo, che dolcissima, &amp; agevolissima a chi non è in tutto stolto, parrà sempre la legge, &amp; dilettevolissimi i precetti, del nostro Dio, come prima per il sentier di quello si sia entrato, dove qual si sia caminando, ogni dì più piano parendogli tal camino, facilmente con gran suo diletto nella sua felicità condotto vedrassi. Voi dunque di tal timor divino, continuamente ripieno, tutte l'altre cose operando, felicitarete sempre la casa vostra di tempo in tempo. Et quantunque del continuo se non in atto almanco in habito, habbia da essere in voi tal timore, &amp; amor verso Dio, nondimeno in una brevissima particella del giorno, come saria la mattina, attualmente &amp; non solo in habito, ringratiando delle gratie, che vi  concede, lo esaltarete, &amp; pregarete, che secondo che a lui pare, in vostro meglio ogni vostro passo, &amp; parola governi. Doppo questo lasciando la cura della casa alla vostra consorte, &amp; alcuna cosa secondo l'occasione ricordandole, con grato viso da lei partendovi, uscirete de casa alle faccende di fuore, &amp; quelle amministrarete secondo che ho detto di sopra. Et perché già di sopra parlando della consorte, dicemo che 'l marito debba dissegnare nella sua casa la dispositione, &amp; ordine di tutti i luoghi, secondo che alle cose, che ripor si debbano, apparterassi, per questo dovete sapere che non poca cura ha d'haver l'huomo, in provedersi, o per nuovo edificio, o per comprar, d'una casa, che in sito commodo posta sia; non solo quanto alla bontà dell'aere, ma quanto al commodo de' negotij, così publici, come privati; &amp; finalmente quanto alla dispositione che debba in quella truovarsi intorno alle stanze, che ad ogni sorte di rendite, &amp; frutti, che in casa venghino, accomodata si possa dire. Quanto alla bontà dell'aere, debba l'huomo, secondo che comporta il sito della sua Città, cercar di habitare in luogo rilevato, &amp; scoperto da i monti, che vicini ne sopravanzino, con la parte dinanzi a mezo giorno, &amp; conseguentemente a Settentrione l'altra parte, participando in qualche particella del Levante del verno. Debba quanto al commodo della Città, non esser molto a i Fori, &amp; publici Palazzi vicina, per fuggir lo strepito, &amp; la confusione donde quasi nasce una certa servitù della casa. Parimente non molto lontana da tai luoghi ha da essere per l'incommodo, che ne verria ne i negotij, che per il più in detti luoghi si sogliano fare. Debba, se è possibile, non esser la casa di molto sopravanzata da altre case, non solo per non esserle impedito la continua rinnovatione dell'aere, et tolto qualche parte del lume, ma ancora per non havere quella servitù, che ne sogliano dar le case, che sopravanzano, scoprendo le stanze di quelle case, che sotto sono, &amp; questa avvertenza dell'essere sopravanzato, più è importante dalla parte di dietro, dalla qual parte, più debba derivar la libertà, &amp; securezza di coloro, che sono in casa, &amp; principalmente della consorte, &amp; figliuole femine, mentre che son donzelle. Altre particolarità, non solo quanto al rispetto di fuori, ma quanto alla dispositione di dentro, si possano dare, che io da parte lasciare intendo. Et massimamente, che voi Alessandro non vi havete da proveder d'altra casa, per non poter voi trovar casa in Siena che meglior risega della vostra sopra gli alberghi di Camulia; la qual da una parte non sopravanzata, dall'altra in tutto libera, &amp; scoperta si può vedere, situata in luogo di purgato, &amp; dolce aere, &amp; ben riguardante con le sue faccie, secondo che si conviene, le quattro parti principali del Senese Orizonte. Lascio gli adornimi di quella, così di fuore, come delle stanze di dentro, le quali in gran copia, &amp; benissimo compartite, &amp; ornate si truovano. Voi dunque in sì honorato Palazzo, la vostra consorte quando il tempo sia ricevendo, a quella ogni compartimento delle stanze dimostrarete, facendole vedere in ciascheduna di quelle, qual cosa delle vostre rendite, si debba porre, assegnandole la cagion di tale ordinanza, la quale ordinanza ella intendendo, sempre poi secondo che io gli ho di sopra assegnato, s'ingegnarà d'osservare. Verso i servi vostri, poche cose accade che io vi ricordi, potendovi esser cosa certa, che il saper comandare, è cosa forse non men difficile, che lo stesso saper servire. Onde voi, comandando a i servi vostri, sempre con gravità, &amp; non mai per solazzo, o per burla, &amp; quasi da scherzo, farete veder loro quelle cose, che gli han da fare, &amp; dando loro l'ordine communemente di tutta la vita vostra, &amp; offitio loro, ogni volta poi che punto di quello usciranno, voi non con battiture, o con percosse, ma con gravi riprensioni secondo che ricerca l'errore, gli emendarete. Et accioché voluntierissimamente vi servino, farete che mai in casa non manchi abondanza di tutto quel vitto, che lor si convenga, dando loro libertà di poter torne a voglia loro. Et oltra ciò di quella merce, o salario, che se gli viene, pur un giorno fuor del lor volere, una minima parte non riterrete. Le quai due cose, cioè ben pagargli, &amp; non vietar loro il vitto gli renderanno affettionati, &amp; ben disposti di sorte, che prontissimamente vi obediranno, &amp; tanto più, se voi, non gli lasciarete mai una sol hora del giorno in otio marcire, essendo l'otio nemico de' servi, i quali quanto più n'havessero, tanto più ne vorrebbono, &amp; non l'havendo si sdegnarebbono. Per rimedio della qual cosa, bisogna far sì, che loro nol conoschino; conciosia che le cose, che non si conoscano, desiderar non si possano. Et siate certo Alessandro, che la diligenza, prestezza, &amp; accortezza de i servitori, è di grande importanza all'honor del padrone, non solamente nel continuo servir di casa, che tutto 'l giorno n'accasca, ma ancora in molte altre cose, come saria nel fare ambasciate, secondo la mente del lor padrone, aiutandole, ampliandole, o restringendole, secondo quelle occasioni, che 'l padrone commettendole, antiveder non poteva. Lascio poi stare, che l'affettione, &amp; destrezza de i servitori, gli fanno sempre per loro istessi senza che comandato lor sia, considerar continuamente, in che cosa possino il lor padrone contentare, tenendo l'occhio, &amp; l'orecchie ad ogni minima cosa, che o in giovamento, &amp; honore, o vero in biasimo, &amp; danno del padrone ne risulti; &amp; di tai cose avisandolo, &amp; in quel che possano con destra avvertenza, per lor riparando, di grandissima utilità sono cagione. A questo s'aggiunge, che dovendo l'huomo felice, tra l'altre virtù esser liberale, &amp; Magnifico, &amp; per questo non curar minutamente gli avanzi, &amp; i risparmij di casa, è utilissimo, che i servitori per loro istessi siano diligenti, che le sustanze della casa, non si disperdino,  però che i servi non buoni veggendo il padrone liberale, aiutandolo a spendere, di gran danno gli tornarebbono, dove che per il contrario la diligenza de' servi, fa che essi, amando le cose de i lor padroni, a quelle han cura continuamente, &amp; con la loro avvertenza, temperano il danno, che dalla liberalità del padrone ne verrebbe, ma non però talmente che in un tempo medesimo, all'honor di quello non habbian l'occhio. Onde i servi diligenti, occorrendo al lor padrone, di far qualche festa, o banchetto, o simili, senza ch'egli punto in ciò si ravvolga, con una sola parola, che sia lor detta, per loro istessi intendano l'animo, &amp; l'honor del padrone, &amp; secondo quel governandosi, di gran contento, et honore a lui sono cagione. Là onde dovendo l'huomo felice, tutte quelle volte, che l'occasione il consente, ricevere in casa sua forestieri, così della terra, come di fuori, &amp; quelli con ogni sforzo, secondo il grado d'essi honorare, per poter egli ciò fare, vega d'haver bonissimi servi, &amp; affettionati, senza i quali s'egli spendesse tutte le sue sustanze, &amp; fusse servito da servi indiscreti, nessun'honor n'havria mai. Et poi ch'io sono in questo proposito, dell'accoglier de i forestieri, dovete sapere Alessandro, che gran consideration debba in tal cosa haver l'huomo di non fare né troppo, né poco. Troppo dico quanto alle spese, però che quanto alle gratitudini del viso, &amp; del cuore già non mai sarà troppo, ma quanto alla spesa, si debba guardare di qual grado di degnità, o d'amicitia, o di meriti, sia quel che accoglier si debbia, però che, sì come saria da ridere, che in casa nostra, alcun gran Gentil'huomo d'altra padria, nobile, virtuoso, &amp; stimato, accogliessemo con quella famigliarità, &amp; securtà, che un nostro fratello, amico, o cugnato, n'accoglieremo, così per il contrario, brutto sarebbe a vedere, che alcun della nostra padria, che amicissimo, o in sangue congiunto ci fosse, con pompa tal ricevessemo, che alla presenza d'un Signore, o d'un Principe fosse di soverchio stimato. Là onde la differenza del grado de i forestieri, &amp; la diversità delle stagioni, &amp; del luogo, &amp; la varietà dell'occasioni, in mille modi n'occorrano, han da por parimente differenza nelle spese, &amp; nella pompa, che nell'accoglier de' forestieri, han da farsi; solo avvertendovi, che la gratitudine dell'animo non ha misura, &amp; che quanto alle spese, o apparato, che s'habbia a fare, più tosto in più, che in manco ha da pendere. Il che tanto maggior n'apparirà quanto che colui, che n'accoglie, non mostri sospension d'animo, quasi che per un par di forestieri, gli paia d'esser giunto al dì del giuditio, &amp; non si aggiri molto per casa, tal che con simil raggiramento mostri di prometter cosa, che a gran pezo poi non riesca, onde all'ultima vivanda, che viene in tavola rimanga il forestiero ingannato, argomentando dal ravvolgimento, che fatto s'era, che dovesse venire ancora altre vivande, dove, che per il contrario, quando colui, che n'accoglie, non mostra pur di muoversi un passo per provedimento di cosa alcuna, fa in tal guisa sì, che ciò che riesca poi, dal forestier per molto si maravigli, &amp; si apprezzi. In che la diligenza de' servi et la providenza della consorte, grandissimamente ne gioverà, la qual consorte non si debba sdegnare, d'andare ella stessa alcuna volta, o in cucina, o dove altrimenti, per ordinare alle serve quel, che han da fare, le fia de mestieri di trovarsi. Nella qual cosa, al giuditio della buona consorte, &amp; al prudente governo del suo marito, rimettendomi farò fine.</p></div2>

<div2><head>CAPITOLO X</head>
<argument><p>Conclusione, &amp; epilogo del libro decimo, dove si propone quel che ha da seguire. </p></argument>
<p>COnosco veramente (Alessandro amatissimo) che tutti coloro, che separatamente questo libro Decimo leggeranno, molte cose in esso, quanto appartiene all'Iconomica desideraranno, parendo loro, che intorno all'uffitio così del padre, come della madre della fameglia, verso i lor figliuoli, nell'istitutione di quella, molte, &amp; molte altre cose, dir si potessero, che quivi non si trovano, &amp; similmente ancora intorno alla liberalità, &amp; magnificenza, giudicaranno, che molto più lungamente trattar si dovea, determinando delle spese, che vivendo secondo l'occasione, che n'avvengano, si debbano fare. Et oltra ciò, si maravigliaranno, che de gli uffitij de' figliuoli verso i loro padri, &amp; madri, non sol mentre che fanciulli sono, ma ancor poscia, che i lor genitori in vecchiezza saranno, &amp; di sussidio bisogno haveranno, io poche parole a pena non habbia fatto. Queste, &amp; simili dubitationi, et maraviglie, conosco dico, che in coloro accaderanno, i quali leggeranno questo libro separatamente da gli altri, che ne precedano. Per la qual cosa non è mal fatto, con una parola avvertire questi tali, che io non ho dell'Iconomica separatamente trattato, ma insieme co i precedenti libri questo decimo congiungendo, in questo ho mostrato tutto quel dell'Iconomica, che senza replicar quel, che prima era detto, occorreva di dire. Et se alcun dicesse, che i precedenti libri dell'Etica, &amp; non Iconomica trattar dovevano, dico, che essendo il mio in tendimento, instituir voi Alessandro secondo l'ordine de i vostri anni di mano in mano, fu forza, che prima, che io venisse a trattar della prima parte delle Morali, che nel quarto libro incomincia, trattasse di quelle cose, che per instituirvi fino a quel tempo, che alla detta prima parte delle Morali, vi si aspettava applicarvi, necessarissime giudicavo. Per la qual cosa, tutte quelle cose, che ne i precedenti libri ho trattato per instituir voi, parimente son necessarie all'institution di tutti i figliuoli, che a voi ugualmente siano nati. Là onde se io in questo libro l'uffitio de' figliuoli verso le madri, et padri loro et l'uffitio ancor de' Genitori verso di quelli, havessi trattato, forza mi saria stato di replicar tutto quello, che per instituir voi, già detto ne haveva. Et a quel, che dicano delle spese, &amp; operationi liberali, magnifiche, che all'huomo felice avvengano, rispondo finalmente che nel quinto libro a bastanza di tal caso ho parlato. Et in somma dico, che da tutti questi dieci libri, si può insiememente raccorre tutto quello, che la prima, &amp; seconda parte delle Morali, cioè Etica, &amp; Iconomica, ne appartenga. Per la qual cosa, niente altro restandomi, che la terza parte, che Politica si domanda, tempo è homai, che a quella dando principio, prima che io venga alla determination Peripatetica, tratti nel seguente libro Platonicamente di tal materia, mostrando la differentia, &amp; la cagion della differentia, che è tra i divini Dialoghi della Republica, &amp; i civilissimi Dialoghi delle leggi, che lasciò scritti il divin Platone, non mi discostando dalla sententia di Proclo, sopra le cose Politiche di Platone. Ma prima non sarà mal fatto, che della prima constitution delle Città, &amp; del principio del governare, &amp; diverse maniere di governi, ne i primi capi ragioni. Il che subito farò, se prima quasi per un Proemio di tal materia, raccorrò brevemente un discorso, della conditione, &amp; stato dell'huomo, il qual già due anni sono, mi ricordo d'haver sentito fare giuditiosamente alla bellissima, &amp; virtuosissima vostra madre Mad[onna] Laudomia, mentre che in Siena ella un giorno in casa del mio amicissimo M[esser] Nicodemo Forteguerri suo fratello, dove ancor fu presente il dottissimo, &amp; molto gentil M[esser] Scipion Guglielmi, qual'amo molto, ci espose il Canto decimonono del Paradiso di Dante. Nella qual'espositione, le sentij dir cose tanto maravigliose, che ad ogni ben letterato, &amp; sciente intelletto, proportionatissime sariano state tanto può, un sublime giuditio, quando con acutissimo ingegno, &amp; sagace solertia, congiunto si truova, sì come in tal Donna congiungansi. La qual quantunque al giuditio di chi non sia stolto, sia da ogni parte delle più belle Donne, che a i tempi nostri si truovino, nondimeno la bellezza del suo animo, &amp; la divinità del suo giuditio, congiunta con costumi, gesti, parole, &amp; movimenti celesti, fa stupire ogni huomo, che veggendola, o ascoltandola, ha faccia d'huomo. La qual gloriatevi Alessandro, d'haver per madre, tenendo per certo, che non può se non essere in voi gran parte del suo valore, non essendo possibile, che da cosa così eccellente, perfetta, cosa parimente perfettissima non derivi, di che ancor più mi confido, però che per essere in lei tanta divinità, per succession dall'honorata sua madre Madonna Verginia, discesa, è da credere, che ancora in voi per seguela di successione, debbi passare. Ma delle virtù, &amp;  belle parti di sì gran Donna, ad altro tempo, se me ne bastarà l'animo, mi riserbo di ragionare. Onde lasciando questo per hora, al discorso che io dico di sì gran Donna, &amp; insiememente al seguente libro darò principio.</p></div2>
<trailer>IL FINE. </trailer></div1></body></text></TEI.2>
