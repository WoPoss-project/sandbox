<?xml version="1.0" encoding="utf-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2 TEIform="TEI.2">
   <teiHeader type="text" status="new" TEIform="teiHeader">
      <fileDesc TEIform="fileDesc">
         <titleStmt TEIform="titleStmt">
            <title TEIform="title">Degli effetti della fame</title>
            <author TEIform="author">Ugo Foscolo</author>
         </titleStmt>
         <extent TEIform="extent">55175 Kb in UTF-8</extent>
         <publicationStmt TEIform="publicationStmt">
            <publisher TEIform="publisher">Biblioteca Italiana</publisher>
            <pubPlace TEIform="pubPlace">Roma</pubPlace>
            <date TEIform="date">2008</date>
            <idno TEIform="idno">bibit000758</idno>
            <availability status="unknown" TEIform="availability">
               <p TEIform="p">Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt TEIform="seriesStmt">
            <title TEIform="title">Collezione BibIt</title>
         </seriesStmt>
         <sourceDesc default="NO" TEIform="sourceDesc">
            <bibl default="NO" TEIform="bibl">
               <title TEIform="title">Lezioni, articoli di critica e di polemica : 1809-1811</title>
               <title type="part" TEIform="title">v.</title>
               <author TEIform="author">Foscolo, Ugo</author>
               <editor id="ed" role="editor" TEIform="editor">Santini, Emilio</editor>
               <publisher TEIform="publisher">F. Le Monnier</publisher>
               <pubPlace TEIform="pubPlace">Firenze</pubPlace>
               <date TEIform="date">1933</date>
               <note place="unspecified" anchored="yes" TEIform="note">Fa parte di: Edizione nazionale delle opere di Ugo Foscolo; Firenze: F. Le Monnier</note>
            </bibl>
         </sourceDesc>
      </fileDesc>
      <encodingDesc TEIform="encodingDesc">
         <samplingDecl default="NO" TEIform="samplingDecl">
            <p TEIform="p">Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl default="NO" TEIform="editorialDecl">
            <correction method="silent" status="medium" default="NO" TEIform="correction">
               <p TEIform="p">Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all" default="NO" TEIform="quotation">
               <p TEIform="p">I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none" default="NO" TEIform="hyphenation">
               <p TEIform="p">I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl TEIform="classDecl">
            <taxonomy id="CGB" TEIform="taxonomy">
               <bibl default="NO" TEIform="bibl">Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc TEIform="profileDesc">
         <creation TEIform="creation">
            <date TEIform="date">800</date>
         </creation>
         <langUsage default="NO" TEIform="langUsage">
            <language id="ita" TEIform="language">Italiano</language>
         </langUsage>
         <textClass default="NO" TEIform="textClass">
            <keywords scheme="CGB" TEIform="keywords">
               <term TEIform="term">Trattati</term>
            </keywords>
         </textClass>
      </profileDesc>
      <revisionDesc TEIform="revisionDesc">
         <change TEIform="change">
            <date TEIform="date">2007-06-08T00:00:00.000+02:00</date>
            <respStmt TEIform="respStmt">
               <name TEIform="name">Novadata systems</name>
            </respStmt>
            <item TEIform="item">Digitalizzazione - OCR</item>
         </change>
         <change TEIform="change">
            <date TEIform="date">2007-12-11T00:00:00.000+02:00</date>
            <respStmt TEIform="respStmt">
               <name TEIform="name">BIBIT</name>
            </respStmt>
            <item TEIform="item">Correzione linguistica</item>
         </change>
         <change TEIform="change">
            <date TEIform="date">2008-01-11T00:00:00.000+02:00</date>
            <respStmt TEIform="respStmt">
               <name TEIform="name">Marta Zanazzi</name>
               <name TEIform="name">BIBIT</name>
            </respStmt>
            <item TEIform="item">Codifica XML - Codifica manuale</item>
         </change>
         <change TEIform="change">
            <date TEIform="date">2008-02-07T00:00:00.000+02:00</date>
            <respStmt TEIform="respStmt">
               <name TEIform="name">Carla Deiana</name>
               <name TEIform="name">BIBIT</name>
            </respStmt>
            <item TEIform="item">Validazione</item>
         </change>
      </revisionDesc>
   </teiHeader>
   <text TEIform="text">
      <body TEIform="body">
         <div1 n="Degli effetti della fame" org="uniform" sample="complete" part="N" TEIform="div1">
            <head TEIform="head">DEGLI EFFETTI DELLA FAME E DELLA DISPERAZIONE SULL'UOMO.</head>
            <p TEIform="p">L'autore di un <title TEIform="title">Viaggio nell'alta Pensilvania e nella nuova York</title>
                    (libro stampato da pochi anni in Filadelfia e ristampato in Londra) descrisse
                    nel secondo di que' tre volumi un avvenimento che era per riescire funesto tanto
                    a lui quanto al suo compagno di viaggio, e che noi racconteremo traducendolo
                    fedelmente, non solo perchè quell'opera inglese è poco nota in Italia, ma
                    eziandio perchè in questo fatto si confermano alcune delle poche vere nozioni
                    che tanti secoli di esperienza e di studio ci hanno appena potuto dare su la
                    natura dell'uomo.</p>
            <space type="stacco-narrativo" TEIform="space"/>
            <p TEIform="p">«Per compiacere al mio desiderio di esaminare i monti Allegheni, il
                    sig. Hermann (l'amicizia del quale non mi abbandonò mai in tanti anni di viaggio
                    così penoso) s'avviò meco sul far del giorno, provvedendosi d'un battifuoco,
                    d'una pietra focaia e di tutto il bisogno onde scoprire gli <emph TEIform="emph">alberi delle
                        api</emph>, chiamati in paese <foreign lang="eng" TEIform="foreign">bee-tree</foreign>. Le
                    api, recate la prima volta dagli Europei, crebbero, e si allontanarono a frotte
                    dall'abitato. Posero i loro alveari tra i vacui d'antichi alberi, nelle valli
                    de' monti. Gli indigeni vanno a pigliarne la cera e il mele ne' mesi d'autunno.
                    Dura la caccia più giorni: oltre le provvisioni necessarie al vitto, portano
                    l'acciarino, la bussola, l'oriuolo, del vermiglione ed alquanti favi. Giunti ne'
                    luoghi coperti di altissime piante, s'accende il fuoco sopra un macigno, intorno
                    a cui si versa alcun poco di cera e di mele; e sovra il mele si sparpaglia
                    alquanto di quel vermiglione. Se le api sono vicine, l'odore le attrae
                    prontamente; ma non potendosi avvicinare al mele senza che alcune particelle del
                    vermiglione s'attacchino alla lanugine del loro corpo, è facile di osservarle
                    mentre ritornano a' loro alveari. Allora si nota nella bussola la direzione del
                    loro volo, ed il tempo che possono avervi speso: le si seguono e si estraggono i
                    favi dagli alberi.</p>
            <p TEIform="p">«Noi dunque ci siamo incamminati a questa nuova caccia, informandoci
                    quanto più esattamente del cammino; ma con una sola parte delle provvisioni
                    necessarie, senza portare i nostri schioppi; da che ad ogni modo era nostra
                    intenzione di tornarcene prima di sera. In mezz'ora fummo a un burrone largo e
                    profondo, d'onde parea che precipitassero i torrenti quando si scioglievano le
                    nevi delle montagne. Noi non abbiamo mai veduto ne' nostri viaggi sì terribile
                    ostacolo: parea che la natura volesse quivi rappresentare il ribrezzo e la
                    distruzione. Da un lato si vedeano pantani d'acque morte piene di rettili e
                    ciglioni di rupe isolati, sui quali le acque doveano piombare e rompersi
                    violentemente. Dall'altro lato cumuli immensi di creta, di sabbia o di ghiaia,
                    infinità d'alberi intralciati, che facevano argine a chiunque volesse passarvi;
                    e i loro ceppi erano coperti di foglie secche, di fango, di rami imputriditi, e
                    di tal modo che mostravano d'avere resistito anche all'impeto de' torrenti.</p>
            <p TEIform="p">«I nostri ospiti si erano dimenticati di avvertirci di questo ostacolo,
                    o noi abbiamo sbagliato strada, o, come novizi di sì fatte gite disastrose, non
                    abbiamo trovato il modo di superarlo. Tuttavia ci siamo avvisati di andar sempre
                    lungo la costa del burrone, finchè trovammo il modo di traversarlo dopo due o
                    tre miglia di strada; ma, distratti nel discorrere fra noi, abbiamo continuato a
                    camminare senza riflettere che potevamo perdere la linea indicata dagli ospiti
                    nostri. Noi eravamo già inoltrati nella foresta, nè so per quanto spazio, quando
                    il sig. Hermann, guardandosi intorno, esclamò: — Questi non sono già
                    gli alberi di cui ci avevano parlato: noi siamo perduti. — Un lampo
                    non iscopre più terribilmente all'occhio del viandante il precipizio sul quale
                    le tenebre della notte lo aveano condotto. Le parole del mio compagno mi
                    mostrarono tutto il pericolo a cui la nostra dimenticanza ci trascinava.</p>
            <p TEIform="p">«— Ritorniamo – diss'io – ritorniamo:
                    abbiamo avuto a sinistra quegli alberi: tenendoci a destra, rivedremo il
                    burrone. — Ma la speranza ci deluse. La notte ci colse senza che
                    avessimo scoperto verun indizio di ritorno. Nelle foreste e nel mare, anzi in
                    moltissime azioni della vita, un errore conduce all'altro; e quanto maggiore è
                    lo spazio trascorso per ritrovare la strada perduta, altrettanto si conosce poi
                    d'essersi allontanati e smarriti.</p>
            <p TEIform="p">«Sono trascorsi omai sette mesi, da che mi sono trovato in sì tristi
                    frangenti; e le immagini orribili di quello stato di morte mi sono presenti, e
                    mi destano quasi lo stesso ribrezzo come nell'ora ch'io stava per perire. La
                    lima del tempo non cancellerà mai dalla mia memoria le funeste rimembranze del
                    momento in cui, a traverso gli antri, la disperazione e la fame, mi vidi
                    spalancato il sepolcro. Al sopravvenir della notte io stava cercando qua e là
                    alcune schegge di corteccia, o germogli aridi d'alberi per accendere il fuoco,
                    quando il sig. Hermann, che m'era poco lontano, gridò: — Che facciam
                    noi? dove siam noi? che sarà di noi? — Io gli richiedeva le ragioni di
                    questo nuovo terrore, nè mi rispondeva se non se con un contegno di volto nel
                    quale si vedevano presagiti tutti i mali che la sorte ci preparava. Poi mi disse
                    ch'egli, o camminando, o forse nell'impeto ch'egli aveva fatto saltando per
                    traversare il burrone, aveva perduto la pietra focaia di cui s'era munito.
                    Mancava ogni probabilità di trovarne un'altra in que' luoghi, e l'oscurità
                    crescente aumentava la difficoltà. Invano furono con l'acciarino tentate da noi
                    molte pietre che ci stavano intorno: appena le nostre misere speranze ci
                    facevano travedere alcuna scintilla che non ritornava più. Così una serie di
                    minimi e sventurati accidenti concorrono progressivamente per ridurre
                    all'estremità le sciagure dell'uomo!</p>
            <p TEIform="p">« — Adunque – disse con profondo dolore il mio
                    compagno – noi dovremo rassegnarci tranquillamente alla rabbia dei
                    lupi e delle pantere per mancanza di un po' di selce, quando quasi tutta la
                    terra n'è lastricata, ed inutilmente forse per l'uomo! —</p>
            <p TEIform="p">«Fra le combinazioni possibili di sciagura questa mi parve la più
                    fatale. Da quanto poco dipende il terrore, il sommo dolore e la morte! Da una
                    scintilla di selce deriverebbe per noi il coraggio, il lume e la vita!</p>
            <p TEIform="p">« — E a che – rispos'io – abbandonarsi
                    alla disperazione? E se la disperazione investe le nostre menti, siamo perduti:
                    posiamoci a piè d'un albero; una notte non è poi così lunga. Datemi le vostre
                    scarpe, io le collocherò con le mie non molto lontano da noi: siate sicuro che
                    questo meschino riparo lascerà scorrere questa notte senza molto pericolo per
                    noi; e la luce del sole ci mostrerà alcuna via da uscire del labirinto<note resp="aut" place="foot" anchored="yes" TEIform="note">Le scarpe, fra tutti i nostri vestimenti, conservano
                        più tenacemente l'odore del corpo umano; però si dispongono a qualche
                        distanza in tempo di notte, per allontanare i lupi e i gatti-tigri,
                        segnatamente quando la pioggia vieta d'accendere il fuoco. Appena
                        quell'odore giunge alle narici degli animali, s'accorgono della vicinanza
                        dell'uomo, e fuggono urlando.</note>. —</p>
            <p TEIform="p">«Debilitati dal bisogno e dalla fatica, oppressi dal peso delle nostre
                    riflessioni, atterriti da lugubri presentimenti, oh come i minuti di quella
                    notte ci parvero lunghi! Gli occhi nostri si andavano chiudendo; l'urlo più o
                    meno lontano de' lupi, lo strido d'uccelli notturni, le querele e le minacce de'
                        gufi<note resp="aut" place="foot" anchored="yes" TEIform="note">I gufi che vivono ne' boschi di quelle
                        regioni sono grandissimi, ed hanno da cinque in sei piedi di lunghezza. Pare
                        che conversino fra di loro come le streghe di Shakespeare; e le loro strida
                        sembrano talvolta d'uomini ubbriachi, e tal altra volta non sono dissimili
                        dalle risa violente dei pazzi. Le persone recentemente giunte d'Europa, ove
                        non fossero avvertite, crederebbero che tra quelle tenebre si ascondessero
                        uomini deliranti e frenetici; e gli indigeni spesso si dilettano d'indurre
                        in questa illusione gli ospiti loro. Questi animali si moltiplicano, perchè
                        trovano alimento nello sterminato numero di sorci che nascono in quelle
                        foreste, e che sono esca prediletta de' gufi.</note>, ripetute dall'eco
                    tenebroso di quelle foreste, il susurro delle foglie, il sospetto d'ogni
                    lievissimo movimento, il gemito del vento ci atterrivano con mille congetture, e
                    costringevano gli occhi nostri alla veglia. Il mio compagno, particolarmente
                    dotato di più mobile fantasia, andava creando sinistri presagi, e li distruggeva
                    ad un tratto per cercarne de' nuovi e peggiori. E da che mai derivano gli
                    effetti della oscurità sullo spirito de' mortali<note resp="aut" place="foot" anchored="yes" TEIform="note">Da
                        mille passi d'Omero e de' tragici greci si vede quanto più si stimasse prode
                        il guerriero che andava ad agguati notturni contro l'inimico. L'uomo è men
                        coraggioso quando non può scorgere e misurare i pericoli. L'ignoranza delle
                        cose che ci stanno intorno, e che possono nuocerci non prevedute, ci tiene
                        in continua diffidenza. Però anche l'oscurità e la cecità della mente
                        produce ne' mortali l'incertezza, i terrori e le superstizioni (<bibl default="NO" TEIform="bibl">Il
                            Trad.</bibl>).</note>?</p>
            <p TEIform="p">«Frattanto io, prevalendomi della mia tempra di animo, per cui, sino
                    dal mio nascere, ebbi non già più coraggio ma più pacatezza nelle disavventure,
                    mi posi a ruminar nella mente ciò ch'io sapeva di men incerto sulla topografia
                    di quelle montagne e sul corso del burrone lungo il quale s'era da noi tenuta la
                    prima strada; e deliberai di salire sovra la cima di un grand'albero per
                    esplorare da qual parte si leverebbe il sole, e trovare così qualche direzione
                    al ritorno. Nel riferire questo mio accorgimento al mio compagno, m'accorsi che,
                    invece d'infondere nel suo cuore le mie speranze, io rinfiammava la sua collera.
                    — Voi – egli rispose – invogliandomi della caccia
                    delle api, m'avete condotto sul precipizio! — Ma io forse non mi
                    precipito con voi? — gli diss'io. Non rispose; ma vidi che l'amarezza
                    ed il rancore sottentravano all'amicizia e alla fede. Mi confermai nella
                    tristissima verità che l'uomo è una macchina passiva, nella quale le sole
                    incalcolabili circostanze accendono, rischiarano e rintorbidano e spengono a lor
                    grado tutti gli affetti e tutte le emozioni.</p>
            <p TEIform="p">«Passò alfine questa notte, dalle cui tenebre a noi impazienti pareva
                    di dover essere eternamente ravvolti. Essendomi io accertato del punto
                    dell'orizzonte ov'io avea veduto il levare del sole, mi persuasi che noi
                    dovessimo dirigerci verso il nord-est. E avremmo verisimilmente trovati gli orli
                    del burrone se non fossimo stati costretti a traversare molte ed interminabili
                    valli coverte di boscaglie, fra le quali ci siamo nuovamente smarriti. E chi mai
                    troverebbe il sentiero a traverso di quelle foreste, quando tutti gli oggetti
                    che si parano innanzi si rassomigliano affatto, per cui pare d'essere sempre nel
                    medesimo luogo? Sopra quali indizi si fondano dunque gl'indigeni per viaggiare
                    queste ampie e sconosciute foreste, da che, a percorrerle, appena basterebbe
                    tutta la vita di un uomo longevo? Come fanno le bestie? E poichè non si
                    smarriscono mai, si ha egli ad ascriverlo ad effetto di esperimento e
                    d'ispirazione istantanea, o d'istinto? Parlandone io al mio compagno, egli,
                    mettendo un profondo sospiro, rispose ch'egli si trovava avvilito del suo stato
                    d'uomo, e che vedeva quanto vanamente gli animali i quali osano chiamarsi
                    ragionevoli confidano nel loro criterio, da che non possono ricovrare quella
                    salute che i capri e le vacche trovano per solo impulso d'istinto.</p>
            <p TEIform="p">«Così noi abbiamo camminato, o più veramente abbiamo vagato, tutto quel
                    giorno, senza vedere mai traccia che ci promettesse la vicinanza di terre
                    coltivate o del perduto burrone; senza incontrare un solo frutto, un'unica bacca
                    da placare per alcuni momenti la fame che ci rodeva le viscere. E quante volte
                    nel lungo corso di questa giornata abbiamo teso l'orecchio a tutti i minimi
                    strepiti, senza discernere se non se le strida funeree degli uccelli di rapina,
                    e quel mormorìo confuso, indistinto di cui l'uomo in istato di calma si rallegra
                    come della voce sacra e solenne della natura! Ed abbiamo gridato senza essere
                    uditi che dalle rupi e dai venti; senz'altra risposta che dell'eco lontano, il
                    quale pur sovente ci facea palpitare nell'illusione che quelle fossero voci
                    umane. E chi oserà mai sostenere che l'uomo non sia nato più al dolore che al
                    piacere, da che, quand'anche la somma de' piaceri fosse eguale e maggiore di
                    quella de' dolori, quand'anche l'intensità fosse pari, la durata del dolore è
                    pur sempre, e smisuratamente, più lunga? Il tempo ne' momenti indifferenti della
                    vita è cosperso di noia, di quella noia che spesso persuade gli uomini più
                    accarezzati dalla fortuna a cercare il sepolcro; ne' momenti della felicità e di
                    sensazioni soavi fugge come l'ombra dal sole; ma nell'infortunio scorre torpido,
                    tardo. La nostra fantasia, che noi non possiamo governare poichè non sappiamo nè
                    come, nè quando, nè dove, nè perchè agisca, par che lo arresti ella stessa: noi
                    assaporiamo lentamente tutto il male presente; lo accresciamo coi timori del
                    futuro; la dolcezza c'inebbria per alcune ore, e l'amarezza ci funesta e ci
                    atterrisce per lunghissimo spazio.</p>
            <p TEIform="p">«Questa dolorosa seconda giornata terminò per dar luogo alla nostra
                    seconda notte, la notte la più crudele di cui un uomo possa mai ricordarsi;
                    poichè ci trovammo inviluppati dalle tenebre e dai terrori; circondati dalle
                    bestie feroci; lacerati dalla fame; irritati dalla disperazione; odiandoci
                    quasi, ed amandoci l'un l'altro senza osare mai dirlo, e vedendo che il terzo
                    giorno di quel viaggio sarebbe apparso per noi con tutti gli auspicj
                    dell'agonia.</p>
            <p TEIform="p">«Il sole tornò; ma le nostre parole erano come congelate nelle nostre
                    fauci; le nostre deboli membra incapaci quasi di movimento, e le nostre anime
                    assorte e sommerse nella costernazione. Nondimeno noi ripigliammo a stento il
                    cammino verso la parte che vedevamo diretta al nord-est; quando il sig. Hermann,
                    più pronto ad illudersi parve tornato a vita, e gridò: — Eccoci salvi;
                    non siamo discosti da una piantagione; ecco mucchi di foglie calpestati e
                    scompigliati di fresco; devono sicuramente esservi passati i porci di qualche
                    colono. — Così fosse! – diss'io; – ma purtroppo!
                    vedete voi quello stormo di dindii selvatici<note resp="aut" place="foot" anchored="yes" TEIform="note">
                  <emph TEIform="emph">Dindii selvatici</emph>; <foreign lang="lat" TEIform="foreign">meleagrus
                        americanus</foreign>: hanno piume brune, cupe, senza tinta veruna di nero,
                        da lontano cangianti e risplendenti. La loro sagacità, la leggerezza e
                        rapidità del loro volo fanno un mirabile contrapposto alla stupida gravità
                        de' dindii venuti d'Europa, che certamente, come gli asini e gli altri
                        animali, diventando domestici, sono andati degenerando. Al cader del sole
                        posano su le cime più alte degli alberi, e al tornare del giorno pare che se
                        ne rallegrino, da che mandano concordemente certo canto che non manca di
                        melodia. Si nutrono ordinariamente di ghiande, e le cercano tra le foglie
                        aride. Pesano di 20 in 25 libbre. Raccogliendo le loro ova e facendole
                        covare da' dindii europei, se n'è formata una terza specie, comunissima
                        presso vari coloni. Ma la carne di questi ibridi non è del sapore de' dindii
                        ammazzati con lo schioppo nelle foreste.</note>? Queste foreste ne sono
                    piene, e vengono a cercare i vermi tra quelle foglie. Avessimo almeno portati i
                    nostri fucili! — E certamente la carne di un solo di que' volatili
                    avrebbe bastato a sostenere le nostre forze, da che la natura non aveva
                    conceduto a que' boschi nessuna specie di frutto per l'uomo.</p>
            <p TEIform="p">«Quasi che la cupa disperazione e gl'inesprimibili fremiti della fame
                    non fossero bastati a colmare il calice d'amarezza per noi, anche il furore,
                    verso la metà di quel giorno, investì tutti noi, ed agitava tutte le fibre del
                    nostro cuore e del nostro cervello. Nè si apriva bocca se non per insultarci
                    atrocemente l'un l'altro, ed addossarci reciprocamente la colpa del nostro
                    viaggio.</p>
            <p TEIform="p">«Se mai gli occhi nostri, quantunque erranti e languidi,
                    s'incontravano, la rabbia e l'odio tornavano a rinfiammarli del loro fuoco.
                    Questi sentimenti, che sino a quel momento non avevamo provati e che furono per
                    avventura in tanti anni di familiarità sopiti tra noi due dalla stima e
                    dall'amicizia, proruppero palesemente ad un tratto con tanta violenza, come se
                    un demonio gli avesse accesi nel nostro cuore. Non v'ha dubbio: i germi di tutte
                    le passioni sono più o meno nascosti dalla natura nelle viscere d'ogni uomo; e
                    le circostanze li svolgono e li fanno crescere e diventare funesti. La fame e la
                    morte imminente fecero ardere in noi le orribili passioni che forse sarebbero
                    restate soffocate perpetuamente. E se in que' momenti noi fossimo stati armati,
                    o ci fosse restata tanta forza da assalirci l'un l'altro, noi, nella nostra
                    frenesia, ci saremmo vicendevolmente uccisi esecrandoci<note resp="aut" place="foot" anchored="yes" TEIform="note">Intorno al furore prodotto dalla fame i medici e i moralisti
                        possono osservare che non solo il bisogno eccessivo, ma ben anche quello che
                        alcuni provano giornalmente o per indigenza o per circostanze che
                        impediscono di placarlo, produce quasi sempre sul carattere e le
                        disposizioni di ciascheduno un cangiamento evidente; cangiamento che è
                        maggiore o minore secondo i temperamenti e le abitudini e i principj morali.
                        Ma non crediamo che vi possa essere uomo il quale possa resistere a una
                        lunga inedia senza lasciar traspirare alcune ombre d'impazienza e di
                        collera. Gli uomini più severi si vanno per lo più mitigando nel tempo della
                        digestione. Un personaggio umano ed affabile non era intrattabile se non
                        prima della sua colezione. Un giudice, quando vedeva provato che un furto
                        derivava dalla miseria, ricusava di condannare il ladro; e quando i suoi
                        colleghi erano di diversa opinione, s'asteneva, se non altro, di dare il
                        voto. In un libretto italiano, intitolato <title TEIform="title">Manuale della
                        povertà</title>, si avverte che le visite a' potenti e a' distributori di
                        grazie vanno fatte dopo il desinare. L'autore del <title TEIform="title">Viaggio in
                            Pensilvania</title> asserisce per cosa certa che gli Americani selvaggi
                        si preparano sempre alla guerra con una rigorosa astinenza, ond'essere,
                        com'essi dicono, più arrabbiati e inesorabili co' nemici (<bibl default="NO" TEIform="bibl">Il
                        Trad.</bibl>).</note>.</p>
            <p TEIform="p">«A queste burrasche, di cui non mi ricordo senza orrore, nè posso
                    scriverne senza vergogna, sottentrò verso sera la calma dell'estrema debolezza e
                    del prossimo annientamento. Ci adraiammo a' piedi d'un albero, e poco dopo fummo
                    presi da una infiammazione di visceri, che ad ogni momento accresceva in noi il
                    desiderio di bere. Così ai martirj perpetui dell'estrema inedia s'aggiunse la
                    febbre divorante della sete, insopportabile fra quanti bisogni è l'uomo
                    obbligato a soddisfare, quasi per prezzo dell'esistenza concedutagli dalla
                    natura. Per fortuna un cangiamento di venti ci portò all'orecchia un rumore
                    d'acque poco lontane. E noi siamo andati incontro a quel rumore a tentone fra le
                    tenebre della notte che già sopraggiungeva; e gli occhi nostri non potevano più
                    omai sostenere nemmeno quella poca luce: ma cadendo spesso, e rialzandoci l'un
                    con l'altro, e appoggiandoci frequentemente a' tronconi degli alberi, ci venne
                    fatto di giugnere alle sponde di un fiume, ch'io seppi dopo essere uno de' rami
                    dell'Alleguipy, e dove, a rischio di annegare, abbiamo potuto placare la nostra
                    sete.</p>
            <p TEIform="p">«Il sig. Hermann passò quasi tutta questa terza notte nel più
                    lagrimevole e tremendo delirio: malediceva il giorno che l'aveva veduto nascere,
                    l'oceano che gli aveva dato passaggio, i suoi congiunti che non l'avevano
                    forzato a starsi nella sua patria, e me più ch'altri, me suo compagno da tanti
                    anni ed in tanti pericoli, e di cui diceva, fremendo, di voler contemplare, pria
                    di morire, l'estreme agonie. Ma quantunque paresse che questa frenesia della
                    febbre gli avesse ridate le forze, io sospettai ch'egli fosse per soggiacere per
                    sempre ad un parossismo così violento. In me la grande quantità d'acqua bevuta
                    produsse un effetto del tutto contrario; poichè, calmando la febbre e i dolori
                    di cui dianzi io mi sentiva acutamente straziato, inondò per lungo tempo il mio
                    corpo ed il viso di un sudor lento, gelato: le mie facoltà erano più intorbidite
                    e più vacillanti di quelle del mio sciagurato compagno; e forse io nella stessa
                    infelicità pativa assai meno. I miei occhi si chiusero, e l'ultima idea di cui
                    io possa oggi risovvenirmi fu quella dello stato di rassegnazione a cui m'era
                    preparato; rassegnazione proveniente delle antecedenti riflessioni, miste di
                    dolore e di non so qual amarissima voluttà, sull'età dell'uomo, sul suo rapido
                    termine e sulla lusinga che i dolori finiscono con la vita. Ben mi dolea di
                    morire solo ed abbandonato a piè di un albero: il pensiero che il mio cadavere
                    sarebbe divorato dalle fiere carnivore m'aveva per lungo tempo inorridito e
                    confuso.</p>
            <p TEIform="p">«Pur la natura vigilava tuttavia alla nostra preservazione. Cessando di
                    pensare, avevamo cominciato ad assopirci. Noi abbiamo creduto di avere dormito
                    per alcune ore; e malgrado tutte le probabilità e il sentimento de' nostri
                    presagi, noi abbiamo cercata e veduta la luce del quarto giorno. Ma poi tutto ad
                    un tratto, come una torcia funerea, non giovò che ad accrescere l'orrore del
                    nostro stato ed a farci vedere in che modo gli abissi della morte si andavano
                    spalancando per inghiottirci.</p>
            <p TEIform="p">«Allora il mio compagno tentava di ravvicinarsi al fiume, ed io, come
                    per dargli aiuto, mi trascinava con lui, replicandogli che la sciagura era
                    all'estremità, donde saremmo alfin liberati o dalla morte o da qualche
                    intermissione che ci avrebbe dato tempo e via di salute. Così io cercava
                    d'illudere me stesso e di scemare la miseria di quel disperato con le lusinghe
                    ch'io non vedeva se non come un lampo passeggero nell'oscurità della tempesta.
                    — E tu ardisci – mi rispos'egli corrucciato e fremente
                    – pensare alla speranza, ed ingannarmi e insultarmi ora che la
                    disperazione e la morte hanno già dissipate le ultime illusioni? Spera tu,
                    spera, poichè sei tanto codardo; ma io voglio precipitarmi dentro questo fiume,
                    dove fuggirò la tua vista e troverò la pace ed il sonno perpetuo. E chi mai se
                    non un'anima dannata dalla natura a soffrire vilmente l'ingiustizia della
                    fortuna e del cielo e ad essere arsa a foco lento, preferirebbe l'inferno nel
                    quale io mi trovo al soggiorno di tranquillità che non è se non pochi passi
                    lontano da me? — Soffriamo ancora per questo giorno —
                    – gli risposi; – viviamo per oggi ancora, se mai ci fosse
                    possibile: beviamo dell'acqua, e se non potremo trovare probabilità veruna di
                    scampo, noi prima di notte ci seppelliremo insieme dentro quel fiume.</p>
            <p TEIform="p">« — Per chi è tormentato come io sono – diss'egli
                    – tutto lo spazio dell'oceano divide l'ora in cui siamo dalla sera che
                    tu mi prometti.... Ma poichè mi sei divenuto così nemico da persuadermi a
                    prolungare i miei tormenti, uccidi il tuo cane, e dammene la mia parte, perchè
                    io possa saziare la rabbia che mi divora qui dentro,... se non.... lasciami
                    almeno morire. —</p>
            <p TEIform="p">«L'idea d'uccider quell'animale, idea che malgrado sì lungo e sì
                    insistente bisogno non m'era per anche venuta, mi richiamò tutto ad un tratto
                    alla speranza e alla vita. Non si destò in me la voce dell'affezione e
                    de'rimorsi alla vista di quel cane, che p[artecipava della] nostra miseria e
                    della nostra infermità; a ma fui preso da un impeto di collera e da un ribrezzo
                    di gioia, che si convertì subitamente in furore, come se andassi ad immolare
                    alla mia salute una vittima esecrata. Le mie mani tremanti cercavano
                    frettolosamente il coltello che io aveva lasciato cader tra le foglie; quando il
                    mio compagno, rianimato dalla speranza di saziar la sua fame, mi accusò di
                    lentezza, e fulminò contro di me bestemmie ed ingiurie. Allora il mio furore si
                    convertì contro l'uomo; ed io aveva risoluto ch'egli perisse con me, anzi che
                    sagrificare quell'animale alle furie che lo agitavano. Ma la natura aveva
                    esaurito in quel disgraziato tutte le sue forze; e sdraiandosi, senza più
                    proferire parola, si abbandonò nelle mani della morte. Io ripigliava il coltello
                    e stava esitando; e benchè non avessi lusinga veruna che quel cane potesse
                    nutrirci, io stava già per ucciderlo. Mentr'io cercava un luogo alquanto
                    discosto dal fiume, acciocchò il cane, che io non aveva forza di contenere, non
                    corresse nell'acqua ad evitare la mano fratricida del suo padrone, i miei
                    sguardi, guidati dall'onnipotenza invisibile che presiede agli umani destini, si
                    fissarono sopra un fusto non molto lontano di noci terrestri (<foreign lang="eng" TEIform="foreign">ground-nut</foreign>)<note resp="aut" place="foot" anchored="yes" TEIform="note">Specie di
                        tartufo d'America, ed è più piccolo dell'europeo: ha un piccolo e
                        debolissimo fusto. I porci di que' paesi, come i nostri, lo scavano, e ne
                        sono ghiottissimi.</note>. — Siamo salvi – gridai al mio
                    compagno – siamo salvi! Il suolo sul quale abbiamo passata la notte ha
                    tanto da ridarci la vita: dove cresce una di queste piante ne crescono mille; e
                    noi, ciechi nella disperazione, abbiamo ignorati i benefizi del cielo!
                    — Dio mio! Dio misericordioso! – diss'egli; poi, volgendosi
                    verso di me, aggiunse con voce di moribondo: — Non m'ingannereste voi
                    nuovamente? — Io stava strappando una di quelle radici, e gliela
                    porsi; ma noi eravamo sì indeboliti che, per istrapparne o scavarne tante da
                    calmare i nostri bisogni, ebbimo quasi ad essere morti più dalla fatica che
                    dalla fame. Ci mancava il fuoco e il mezzo di cuocere quelle radici; ma noi
                    andavamo ricovrando più sempre la forza di masticarle e succhiarle. Nè si può
                    esprimere l'effetto prodotto istantaneamente negli animi nostri dalla certezza
                    che avremmo potato procacciarcene a nostro grado e prolungare la vita. Come
                    dipingere quel sentimento tutto nuovo, quell'ineffabile fuoco improvviso che
                    tornò alle nostre membra abbattute, raddolcì i nostri cuori e li richiamò alle
                    celesti consolazioni della speranza? Io credo d'avere descritto il lungo stato
                    del mio dolore come l'ho provato dentro di me; ma nè la immaginazione nè la
                    lingua mi somministrano colori per dipingere le emozioni di piacere, che io
                    nondimeno ho sentite più vivamente. Dalla disperazione e dalle tenebre io era
                    passato alla speranza e alla luce.</p>
            <p TEIform="p">«Senza dubbio nell'origine delle società umane l'antropofagia avrà
                    avuto principio tra gli uomini dopo molti giorni di caccia infruttuosa e delusa.
                    Nè si creda che in que' frangenti ci corra molta distanza dal sagrificio del
                    proprio cane al sagrificio d'un uomo per saziarsi delle sue carni ed evitare la
                    morte. Que' primi selvaggi avranno, come noi, lottato lungamente contro la fame,
                    resistito meno di noi all'orrore del sangue; ed irritati più di noi sino alla
                    frenesia, e mancando di cani, il più forte avrà ucciso e divorato il più debole.
                    Fatale e deplorabile conseguenza d'una organizzazione sommessa all'impero della
                    necessità, che impone perpetuamente ai mortali di cercare ad ogni costo la
                    propria conservazione! In seguito, la guerra avendo fatti nascere tra' selvaggi
                    gli stessi bisogni, il vincitore affamato divorò il vinto; la fame fu esacerbata
                    dalla passione della vendetta; i bisogni e le passioni santificate dalle
                    religioni sanguinose, e perpetuate dal costume, dal fanatismo, dalla
                    superstizione e dall'ignoranza. Così oggidi tra le nazioni nell'interno del
                    continente americano, tra quelle del Brasile e nella maggior parte de' paesi
                    visitati da Cook l'uomo mangia la carne dell'uomo.</p>
            <p TEIform="p">«L'antropofagia cominciò a divenire meno comune, da che si conobbe che
                    l'uomo sotto il proprio tetto poteva domesticare, educare o moltiplicare gli
                    animali ch'ei prima andava cercando con tante miglia e tanti sudori di caccia.
                    Chi sa per altro quanti secoli di primitiva ed assoluta barbarie avranno
                    preceduto questo sì felice e sì semplice ritrovato! E senza il beneficio della
                    natura, che die' all'indole di alcuni animali di potersi accomodare coll'uomo,
                    l'uomo non sarebbe forse tuttora antropofago? Mentr'io considero in questo
                    momento di calma come io stava per sagrificare alla mia fame, e con assai poca
                    speranza di soddisfarla, un cane che per più anni mi era stato fedele compagno e
                    difensore e m'aveva seguitato in tutti i miei pericoli e mi aveva una volta
                    salvata la vita; un compagno tutto amore per me, e soprattutto d'una sagacità e
                    d'una tolleranza ne' mali che m'aveva fatto spesso meravigliare, non posso
                    dissimulare a me stesso che, paragonata la mia educazione a quella de' selvaggi,
                    io era divenuto antropofago. E confesso al lettore (e di ciò egli forse
                    sorriderà) che la mia consolazione di non essere giunto a quella estremità è
                    accresciuta dall'idea che quel povero cane non sappia a qual crudeltà il bisogno
                    mi aveva indotto; e talvolta credo che quand'anche ei potesse saperlo, sarebbe
                    sì generoso da perdonarmi.</p>
            <p TEIform="p">«Frattanto l'alimento, la speranza e la calma procacciarono a noi
                    alcune ore di sonno. Fu questa la quarta notte e la meno infelice del nostro
                    viaggio. Non era ancor chiara l'alba che noi, appena desti, ci siamo inoltrati
                    nel bosco, cercando d'accrescere, se fosse possibile, la nostra provvigione di
                    quelle noci terrestri, quando al sig. Hermann parve di sentire il tintinnio
                    d'uno di que'campanelli che i coloni appendono al collo del toro che guida le
                    loro mandre. Me ne avvertì; ma il suono si dileguò per parecchi minuti; ed io
                    l'aveva già annoverato tra le nostre illusioni, quand'io stesso udii quel
                    medesimo tintinnio, e sì distintamente che mi sentii tutta l'anima risvegliata,
                    ed arrampicai sopra un albero, tendendo l'orecchio verso la parte donde il suono
                    m'era venuto. A questa rapida consolazione successero alcuni eterni minuti
                    d'impazienza, di dubbio e d'angoscia; ed io stava per maledire il nuovo fantasma
                    che ci aveva ingannati. Ma quando il suono tornò a farsi sentire, e si andò
                    avvicinando e ripetendo, i nostri occhi furono inondati di lagrime, i nostri
                    cuori erano gonfi, palpitanti, e con parole tronche l'uno diceva all'altro:
                    — Non periremo in queste orride solitudini.... Queste montagne non ci
                    saranno sepolcro.... Non saremo divorati dalle fiere. — Abbiamo
                    benedetto il vento che ci portava quel suono, e l'abbiamo creduto messaggio del
                    cielo. Eppure, andando noi sempre incontro a quel campanello e sentendolo
                    nuovamente, ci arrestavamo con le orecchie intente e gli occhi fitti verso
                    quella parte, dubitando di esserci ingannati, e tornando a tremare. Ma quanto
                    più diventava vicino e frequente, tanto ci dava forza a camminare, finchè verso
                    le cinque ore della mattina ci fu dato di scoprire a traverso le piante del
                    bosco una mandra che pasceva poco lontano in una prateria naturale (<foreign lang="eng" TEIform="foreign">bog-meadow</foreign>). Ci siamo contemporaneamente inginocchiati
                    appiè di un albero per ringraziare il cielo d'avere provveduto alla salute di
                    due sventurati; ma le parole e le membra ci andavano mancando.</p>
            <p TEIform="p">«In questa mandra noi abbiamo potuto contare quaranta bovi circa; ma
                    non tardammo a scoprire che fra loro vi erano alcune vacche. Finalmente ne
                    abbiamo vedute otto, disperse qua e là. E dopo molta pazienza ci riuscì
                    d'accostarci a tre di esse, e di mungere il latte ne' nostri cappelli: quel
                    latte ci parve nettare di paradiso, e fu il balsamo ristoratore della nostra
                    vita; nè ci siamo dimenticati di darne la sua porzione all'umile e fedele amico
                    che la sera innanzi volevamo sagrificare al delirio ed alla fame.</p>
            <p TEIform="p">«Bisognava attendere che quella mandra tornasse alle stalle, perchè,
                    senza il suo istinto e la sua sagacità, tutto il nostro umano sapere ci avrebbe
                    forse condotti a un nuovo labirinto. E mentre noi aspettavamo con impazienza che
                    terminasse di pascolare, il sig. Hermann, ricordandosi di ciò ch'egli m'aveva
                    detto ne' suoi accessi di disperazione e di rabbia, mi scongiurava ch'io me ne
                    dimenticassi. — Le rampogne e le ingiurie – gli diss'io
                    – provenivano dal nostro deplorabile stato. Noi l'abbiamo sormontato:
                    uscendo da questi boschi, rivedremo la luce del sole; troveremo terre coltivate
                    e abitate dall'uomo; troveremo benefattori ed amici ignoti, che ci aiuteranno e
                    ci ameranno, da che i loro interessi e le loro passioni non potranno lor
                    comandare di lasciarci nell'infortunio. Le terribili circostanze che avevano
                    esacerbati noi due l'un contro l'altro sono passate. Eccoci ritornati alla
                    gioia; e quanto più il pericolo passerà, noi torneremo necessariamente alla
                    fiducia e alla benevolenza, che la sola disperazione ha potuto sopire per brevi
                    momenti. Siate sicuro, mio caro amico, che la memoria di questo avvenimento
                    gioverà a rendere più tenace e più calda la nostra amicizia. —</p>
            <p TEIform="p">«Dopo molte ore il toro condottiero cominciò ad avviarsi, e la mandra
                    si levò dal pascolo, e tenne la via da noi tanto cercata, di nord-est. La
                    seguitammo lentissimamente; e se si fosse affrettata, noi eravamo certamente
                    perduti, perchè il nostro corpo [non] poteva reggersi che a stento. Mancavano
                    poche ore alla notte, ed il mio compagno cominciò a temere che quelle bestie non
                    si smarrissero, o almeno per quella notte non trovassero l'abitazione. E se
                    quella mandra fosse stata avvezza a pascoli murati e chiusi, i suoi timori erano
                    ragionevoli. Ma non v'è animale che, lasciato ne' boschi in propria balìa, non
                    sappia provvedere alla sua salute con tal previdenza e sagacità da umiliare la
                    fastosa ragione dell'uomo. Certo che il solo lume dell'istinto è minore, ma è ad
                    ogni modo invariabile.</p>
            <p TEIform="p">«Gli occhi nostri si volgevano impazienti sempre al lato della foresta
                    verso il quale la mandra progrediva, finchè ci venne fatto di scorgere il primo
                    barlume d'un campo sboscato. Sì fatti campi sono indizio di alcuna abitazione
                    non molto lontana, e si trovano spesso al termine di quelle selve sterminate; ed
                    allora soltanto il viaggiatore smarrito può vedere il sole, che gli veniva prima
                    intercettato dalle piante, e tornare a meno dubbia speranza. E noi fummo colti
                    da un'impressione così violenta, che ci soffocò quasi il cuore e ci costrinse a
                    sedere a' piedi di un albero. Il sudore ci grondava dalla fronte; i nostri cuori
                    battevano come ne' momenti passati del ribrezzo; e ci mancavano tutte le forze
                    in modo da non poter sapere se avremmo potuto ricovrarle. Così la gioia e la
                    felicità sono anch'esse piene di angoscie e di pericoli. Ma non molto dopo la
                    calma tornò e ci fe' accorti del danno, se mai la mandra si dileguasse alla
                    nostra vista. E non potendola raggiugnere, l'abbiamo pur sempre seguitata, ed
                    abbiamo veduto finalmente tutto lo splendore del giorno. Se il trapassare
                    istantaneo dall'oscurità delle selve alla luce riesce di meravigliosa
                    consolazione a chiunque è stato lungamente fra quelle ombre fredde e taciturne,
                    quanto più non doveva eccitare l'entusiasmo e la gratitudine in due uomini che
                    uscivano dalla notte della tomba? Intanto l'orizzonte si dilatava, e ci corsero
                    agli occhi alcune piante di ciliegi e di pomi. Ma non si vedeva abitazione; e
                    già l'impazienza si faceva sentire nelle parole del mio compagno, se non ch'egli
                    s'avvide primo di una colonna di fumo, che s'alzava perpendicolarmente poichè
                    ogni fiato di vento era caduto col sole. La propensione che ogni uomo ha di
                    esaminare sè stesso, segnatamente ne' casi più importanti della vita, e di
                    paragonare le proprie sensazioni alle altrui, m'indusse ad interrogare un
                    Americano che fu travolto da un torrente e che si salvò come per miracolo,
                    alcuni marinai che s'erano già dati per morti nella burrasca, ed altre persone
                    di varie condizioni che dallo stato della disperazione passarono alla gioia e
                    alla vita. Ma mentre tutti trovavano parole per narrarmi la lunga storia de'
                    loro patimenti, le loro espressioni nella rimembranza del piacere erano di tale
                    rapidità e di tal confusione, ch'io non ho potuto dedurre se non se che, mentre
                    tutti gli altri affetti dell'uomo recano molte sensazioni e lasciano alcune
                    idee, la sola gioia, quand'è al colmo, non reca che nude e fortissime sensazioni
                    senza lasciare veruna idea distinta e sicura.</p>
            <p TEIform="p">«Ed era omai tempo che si trovasse da noi un'abitazione; da che, se si
                    dovea camminare per altre due miglia, que' pochi avanzi delle nostre forze si
                    sarebbero prostrati tra via. Stava alla porta della cascina la moglie del
                    colono, che, avvertita dal campanello, attendea la sua mandra. — Voi
                    troverete scemato il vostro latte – le diss'io; – le vostre
                    vacche ci hanno data la vita; le abbiamo munte per avere poi tanto vigore da
                    seguitarle e venire sino alla vostra casa per domandarvi ospitalità. —
                    Ed ella chiamò due sue figlie; con esse ci diede mano ad entrare, rispondendo
                    — che avrebbero dato soccorso anche a' nemici, se gli avessero veduti
                    nel nostro deplorabile stato. —</p>
            <p TEIform="p">«Il primo beneficio di quella generosa madre di famiglia si fu di
                    profumare i letti, a noi destinati, di zucchero di acero (<foreign lang="lat" TEIform="foreign">acer</foreign>: pseudo-acacia). Poi ci recò un piatto di paste di
                        <emph TEIform="emph">mais</emph>, che nel paese si chiamano <emph TEIform="emph">allagriches</emph>
               <note resp="aut" place="foot" anchored="yes" TEIform="note">Fra tutte le preparazioni del <emph TEIform="emph">mais</emph>
                        quella conosciuta sotto il nome di <emph TEIform="emph">allagriches</emph> è la più
                        ristorante. Quando le spighe sono ancor molli, gl'indigeni le fanno seccare,
                        e le immergono in una leggera lisciva per ispogliarle dalla pellicola.
                        Staccati i grani, li pestano in un mortaio, aggiugnendo a quella farina
                        altrettanta quantità di zucchero di acero. Di questa farina fanno poi varie
                        paste, e se le portano nelle selve, perchè, mentre rifocillano lo stomaco,
                        sono nutrienti e di pochissimo peso. Bollite col brodo, sono di squisito
                        sapore. I grani, ove sieno semplicemente franti, somigliano al riso; anzi
                        sotto il nome di riso i primi compagni di Penn ne mandarono in Inghilterra.
                        Dopo l'esperienza ch'io ebbi della loro efficacia, rimango meravigliato come
                        gl'Inglesi non ne facciano maggior uso, benchè alcuni medici mi dicano che
                        sogliono prescriverli nelle convalescenze.</note>. Erano cotte nel brodo; nè
                    ci permise di mangiarne che a poche per volta; e mentre noi osavamo querelarci
                    con impazienza di sì meschine porzioni, la dolcezza della sua voce e la ragione
                    e l'umanità del suo discorso reprimevano la nostra importunità e c'imponeano
                    silenzio. Vegliò al nostro letto con le sue figlie finchè questo trattamento
                    ristorante ci condusse insensibilmente a un profondissimo sonno e al riposo più
                    salutare che la natura, nella pienezza della sua bonta, abbia mai accordato a'
                    miseri scampati dal naufragio. Il sole del dì seguente era già a mezzo il cielo,
                    quando noi, dopo quattordici ore di sonno, abbiamo, con occhi lagrimanti di
                    riconoscenza, riveduta la luce.</p>
         </div1>
      </body>
   </text>
</TEI.2>
