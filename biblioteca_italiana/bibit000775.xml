<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Prolegomeni a una morale distinta dalla metafisica</title>
      <author>Erminio Juvalta</author>
    </titleStmt>
    <extent>107 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000775</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Prolegomeni a una morale distinta dalla metafisica</title>
        <author>Juvalta, Erminio</author>
        <publisher>Stab. Tip. Succ. Bizzoni</publisher>
        <pubPlace>Pavia</pubPlace>
        <date>1901</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language><language id="grc">Greco antico</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-20T00:00:00.000+02:00</date>
      <respStmt>
        <name>Tiziana Mancinelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-25T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Capitolo I</head>
<head>L'ESIGENZA ESECUTIVA</head>
	<p>L'esigenza pratica è il Calvario dei sistemi 
morali. È questa esigenza che i moralisti metafisici 
rimproverano trionfalmente agli avversari di 
dimenticare, e che i più tra i moralisti delle 
scuole positive cercano persuadersi che sia tutt'uno 
colla necessità storica e sociologica, quando non 
preferiscono lasciarla in disparte. È in nome di 
questa esigenza che i kantiani varcano 
deliberatamente l'abisso tra il fenomeno e il 
noumeno; ed è per essa ancora che molte menti 
avvezze alla disciplina critica più rigorosa la 
abbandonano volentieri, come un servitore 
indiscreto, nel vestibolo della morale; è finalmente 
per questa esigenza che la diversità delle soluzioni 
date ai problemi metafisici, o in breve la differenza 
di fede metafisica, continua ad essere, in fondo, il 
criterio di distinzione tra i cultori della morale, 
anche dopochè ha cessato di opporre gli uni agli 
altri i cultori delle altre scienze.</p><p>
	È perciò che proporsi il problema: Se ed entro 
quali limiti sia possibile determinare, 
indipendentemente dalla metafisica, una norma morale, 
equivale a porre quest'altro: Se si possa, 
all'infuori della metafisica, stabilire una norma 
della condotta che soddisfaccia a questa esigenza 
pratica. Il che non vuol dire che le costruzioni 
metafisiche non rispondano altresì a un bisogno 
intellettuale; come non vuol dire che cesserebbe in 
tal caso ogni ragione di essere dei problemi 
metafisici in ordine alla morale; vuol dire soltanto 
che a una tale norma potrebbe essere riconosciuto 
valore etico, all'infuori di questa o quella 
soluzione dommatica data ai problemi di natura 
metafisica. </p><p>
	È dunque questa esigenza pratica che bisogna 
esaminare. In che cosa consiste? </p><p>
	Sotto quest'unico nome di esigenza pratica si 
comprendono in realtà due esigenze diverse che 
debbono essere ben distinte benchè' si 
confondano solitamente in una. Chiamo l'una 
<hi rend="italic">esigenza giustificativa</hi>, l'altra <hi rend="italic">esigenza 
esecutiva</hi>.</p><p>
	L'esigenza giustificativa è soddisfatta quando il 
fine, a cui è ordinata la norma, sia giudicato da 
tutti come il fine superiore per tutti a ogni altro 
fine, cioè tale che ciascuno debba riconoscere 
giusto per sé e per gli altri che sia anteposto a 
ogni altro; e quindi giusto che sia seguita la 
condotta corrispondente. </p><p>
	L'esigenza esecutiva è soddisfatta quando il 
motivo o i motivi, che inducono all'osservanza 
effettiva della norma, sono di tale natura ed 
efficacia da legittimare la presunzione che in 
ciascuno e in qualsivoglia circostanza possano essere 
anteposti a ogni altro ordine di motivi. </p><p>
	È facile avvertire la possibilità che l'una di 
queste esigenze sia soddisfatta senza che perciò sia 
soddisfatta l'altra. Una norma può essere 
riconosciuta giusta e tuttavia non esser voluta 
seguire, così come può essere seguita senza essere 
riconosciuta giusta. Donde anche la possibilità – 
almeno provvisoria – di considerarle a parte e 
distintamente. </p><p>
	Dimostrare, esaminando la natura della esigenza 
esecutiva in genere, e la forma speciale che assume 
nell'etica, la legittimità di distinguere le due 
esigenze e i problemi che rispettivamente le 
riguardano, è lo scopo di questo capitolo. </p><p>
	L'esigenza esecutiva, come si vedrà più 
innanzi, storicamente e sociologicamente precede 
l'altra; e la necessità di soddisfare ad essa si fa 
sentire prima che la necessità di soddisfare alla 
seconda. Ma io suppongo per ora che l'esigenza 
giustificativa sia soddisfatta e fuori di 
discussione, per esaminare da un punto di vista 
logico l'esigenza esecutiva senza preconcetti e 
preoccupazioni estranee. </p><p>
	Suppongo dunque possibile, anzi già data, nel seno 
di una società, la determinazione di un fine umano – 
poniamo la conservazione di un certo ordine sociale – 
tale, che tutti i membri della società debbano 
ragionevolmente riconoscere come il fine superiore 
per tutti a ogni altro fine; e suppongo che sia pure 
determinata la norma universale di condotta richiesta 
da quel fine; la quale sia perciò riconosciuta come 
la norma giusta per tutti. </p><p>
	È subito chiaro che in un caso soltanto questa 
condizione basterà a far riconoscere soddisfatta 
anche l'esigenza esecutiva: nel caso che tutti i 
componenti della società supposta siano uomini 
perfettamente giusti; che è quanto dire nel caso in 
cui il riconoscere la giustizia di un'azione basti 
(non importa per effetto di quali disposizioni 
psicologiche) a farla volere; o, in termini 
equivalenti, che l'aspirazione a quel fine 
costituisca sempre e per tutti il motivo più forte. </p><p>
	Ma è del pari evidente che in questo caso si 
assume come dato di fatto qualchecosa che non è 
necessariamente contenuto nell'ipotesi. Si assume che 
il fine imparzialmente riconosciuto come preferibile 
a ogni altro sia il fine effettivamente preferito da 
ciascuno; ossia che il motivo impersonale della 
giustizia vinca realmente sempre ogni altro motivo. 
Ora la legittimità di questa assunzione, come di 
qualunque altra della stessa natura, non può essere 
dimostrata che dalla osservazione della realtà 
psicologica, alla quale sola spetta confermarla o 
smentirla. Sia che l'osservanza dipenda da un motivo 
proprio e diretto, intrinseco al valore del fine e 
della norma, sia che dipenda da motivi indiretti ed 
estrinseci, o dagli uni e dagli altri insieme, sempre 
rimane incontestato che l'esistenza e l'efficacia di 
un motivo di qualunque natura è questione 
psicologica, non tesi di morale o di diritto. </p><p>
	L'indagine psicologica potrà ricercare quali 
siano, di che natura e forza i motivi diretti e 
indiretti, e potrà determinare di ciascuno, le 
condizioni e i fattori. Potrà anche in tal modo 
offrire i dati onde si valga a un'<hi rend="italic">arte educativa</hi> 
che si proponga di conservare o di formare una 
disposizione psicologica siffatta. Ma questa indagine 
psicologica, quest'opera educativa, posto che 
siano possibili, rimangono al di fuori della norma e 
della sua giustificazione, appunto perché' hanno un 
oggetto diverso e sono ispirate da un'esigenza 
diversa. </p><p>
	La norma dice: Il fine è questo che io pongo; 
l'uomo è giusto quando vuole questo fine, e quindi 
opera così come io vengo dettando. </p><p>
	L'indagine psicologica soggiunge: Perché' un uomo 
voglia ed operi il giusto bisogna che le sue idee, i 
sentimenti, i motivi siano tali e tali. </p><p>
	Ma fare che queste idee e sentimenti e motivi ci 
siano e siano efficaci, farli sorgere dove manchino, 
o fortificarli, è, in quanto sia possibile, oggetto 
di azione educativa, non di dimostrazione teorica; è 
formazione, non informazione; è problema pedagogico 
o politico, non problema di scienza morale. Al modo 
stesso e per la ragione medesima che non è un 
problema di logica far che gli azzeccagarbugli 
rinuncino ai sofismi, o un problema di igiene 
l'abituare alla temperanza, o un problema di enologia 
obbligare a ber vino un astemio. </p><p>
	Posto ciò, se ammettiamo che l'indagine 
psicologica o storica dimostri essere necessario un 
certo sistema di credenze metafisiche a dare o 
mantenere la disposizione psicologica richiesta, 
quale conseguenza si dovrebbe trarre da questa 
constatazione? </p><p>
	Questa: che un tale rapporto sarà un dato 
offerto alla pedagogia morale, la quale dovrà 
accettarlo e tenerne conto per il compito suo. Ossia 
l'arte educativa dovrà, se vuole quella 
disposizione, accettare il sistema di credenze da cui 
essa dipende, collegando con quelle credenze la 
norma. E perciò dal punto di vista pedagogico la 
motivazione della norma dovrà essere ricavata da 
quelle credenze metafisiche; il che viene a dire che 
o la norma direttamente, o quel fine umano che 
nell'ipotesi la giustifica e da cui è realmente 
dedotta, dovrà essere presentato come una 
derivazione, un corollario del contenuto stesso di 
quelle credenze. </p><p>
	In tal caso noi avremmo una costruzione su base 
metafisica la quale obiettivamente e <hi rend="italic">logicamente</hi> 
sussiste al di fuori e al disopra della costruzione 
normativa etica, soggettivamente o 
<hi rend="italic">psicologicamente</hi> la sorregge, innestandola sui 
fattori interni da cui la disposizione volontaria 
dipende; una costruzione, che, riflettendo la reale 
causazione psichica della moralità, appare una 
condizione indispensabile della formazione educativa 
morale. Ma rimangono tuttavia (quali si siano le 
difficoltà che ne possano nascere) veri e fuori di 
contestazione questi punti: </p><p>
	1° Questa costruzione metafisica dell'etica non 
dà essa, nell'ipotesi, la giustificazione della 
norma, ma fornisce al fine e alla norma una certa 
motivazione che è bensì necessaria all'osservanza, 
ma non è necessaria a far riconoscere la 
giustizia di questa osservanza, ed è estranea alla 
motivazione propria e pura della giustizia. Perché 
essa riversa, per così dire, sulla norma etica la 
forza di impulso di certe credenze, sfrutta a 
beneficio del fine umano certi sentimenti, il cui 
oggetto è al di là di questo fine. </p><p>
	2° Questa costruzione metafisica è – 
nell'ipotesi – necessaria, in quanto si riconosce 
necessario a muovere all'osservanza delle norme il 
sistema di credenze assunto da lei; e tale necessità 
è relativa alla esistenza di questa condizione: che 
il motivo proprio e diretto, cioè il desiderio del 
fine non sia per sé efficace. </p><p>
	3° Questa costruzione metafisica non <hi rend="italic">pone</hi> 
essa le credenze, ma le <hi rend="italic">suppone</hi>, e al più le 
interpreta e sistematizza. Il suo valore come 
motivazione dipende dal valore reale che le credenze 
hanno nella coscienza, dalla loro forza motrice. Essa 
ne addita la sorgente, ma non dà, essa, la forza. E 
se mancasse la fede nei dati assunti da lei, una 
costruzione metafisica qualsiasi avrebbe sulla 
condotta una efficacia non diversa n' maggiore di 
qualsivoglia fantasia mitologica. </p><p>
	Se le cose dette sono vere, bisogna riconoscere la 
legittimità della conclusione seguente: </p><p>
	La ricerca e l'analisi psicologica dei 
fattori da cui dipende l'osservanza della norma 
morale, come la dottrina pedagogica dell'educazione 
morale, sono una cosa diversa e distinta dalla 
costruzione normativa morale; come la spiegazione 
psicologica dei motivi da cui può dipendere, 
poniamo, l'osservanza delle pratiche di un culto è 
cosa affatto diversa dalla giustificazione teologica 
e dalla derivazione logica di quelle. Quindi quella 
costruzione metafisica, come qualsivoglia altra 
costruzione teorica – metafisica o no – ispirata 
dalla esigenza esecutiva e dalla preoccupazione 
pedagogica, non toglie nulla alla giustificazione 
della norma né' alla legittimità della sua 
deduzione, dato – come nell'ipotesi – che l'una e 
l'altra siano raggiunte. </p><p>
	Similmente se, uscendo dall'ipotesi, supponiamo che 
il fine e la norma siano ancora da determinare, 
questa ricerca e determinazione teorica non solo 
potrà, ma dovrà essere istituita e compiuta, 
all'infuori di ogni preoccupazione sulla esistenza e 
sulla efficacia dei motivi atti a darne l'osservanza. 
Al modo stesso, poniamo, col quale ammettendo che il 
valore della salute come <hi rend="italic">fine</hi> sia riconosciuto, 
l'igiene determina le norme della condotta fondandosi 
sulle relazioni oggettive trovate o da trovarsi tra 
un ordine di operazioni e un ordine di effetti, senza 
preoccuparsi di cercare se i motivi pei quali gli 
uomini possono essere indotti a cercare la salute 
siano di una o di altra specie, deboli o forti, 
elevati o bassi; né' di indagare quali siano i mezzi 
atti a persuadere o a costringere l'osservanza delle 
sue norme. L'igienista come tale è scienziato, non 
apostolo, né' uomo di stato, né' carabiniere. Egli 
suppone senza più che esista un desiderio specifico 
della salute efficace a farne osservare i precetti. </p><p>
	Tale e non altra deve essere la posizione del 
moralista finché' si tratta di cercare quale possa 
essere il fine che soddisfa a determinate condizioni, 
e di stabilire le norme di condotta da quel fine 
richieste. Egli deve supporre che esista il motivo 
adeguato a indurre l'osservanza in questione; deve 
cioè nel caso suo supporre date le condizioni 
richieste dall'esigenza esecutiva; e può farlo, 
assumendo un postulato che le abbraccia tutte nella 
forma più generale e comprensiva, mentre lascia 
impregiudicato ogni problema che le riguarda; questo: 
che ciò che è riconosciuto come giusto sia voluto 
sopra ogni cosa costantemente e universalmente. </p><p>
	Tanto più legittimamente può farlo in quanto che 
qualsivoglia costruzione teorica – metafisica o non 
metafisica – non può far altro che <hi rend="italic">assumere</hi> ciò 
che l'esigenza esecutiva richiede ad essere 
soddisfatta, o come <hi rend="italic">dato di fatto</hi> o come 
<hi rend="italic">postulato</hi>. Poiché' insomma si tratta di vedere 
se e in quali condizioni sussiste e può esplicarsi 
una certa <hi rend="italic">quantità</hi> – per quanto non 
determinata o non determinabile – di <hi rend="italic">energia 
psichica</hi>. E la costruzione ispirata dalla esigenza 
esecutiva non fa altro appunto che <hi rend="italic">appropriarsi</hi> 
quel tanto di energia psichica, <hi rend="italic">se è data</hi> e 
nella misura in cui è data nelle credenze; ed è una 
vanissima illusione il credere che sia la costruzione 
stessa che dà o che fonda un motivo di qualsiasi 
specie. L'attribuire a una costruzione dottrinale, 
sia metafisica, sia scientifica, il compito di far 
volere un fine, che non sia già, per sé o per 
qualche suo effetto, voluto, o di rendere esecutorio 
un precetto, è qualche cosa di non meno assurdo che 
pretendere dalla meccanica che generi un movimento, o 
rimproverare alla chimica di non essere alchimia. </p><p>
	La legittimità della distinzione affermata è, in 
tesi astratta e generale, così evidente che può 
esser parsa eccessiva l'insistenza nel dimostrarla; 
ma questa insistenza era nel caso nostro necessaria, 
perché' appunto nella morale questa separazione non 
è chiara, e sono confusi insieme due ordini di 
problemi che debbono essere distinti. </p><p>
	Il processo al quale si riferiscono e sul quale si 
fondano le considerazioni fatte fin qui, è il 
processo logico o teorico di una trattazione etica 
iniziata e condotta dal pensiero riflesso come 
<foreign lang="lat">ex novo</foreign> e, come si dice, a caso vergine. 
Assumendo l'ipotesi che fosse giustificata e 
determinata la norma morale all'infuori di ogni 
preoccupazione della sua osservanza, si è 
implicitamente supposto che il procedimento da 
seguire sia questo: 1° Porre il fine; 2° 
Determinare la norma richiesta da questo fine; 3° 
Determinare in base ai dati psicologici quali siano i 
fattori soggettivi richiesti dall'osservanza della 
norma. </p><p>
	Ma se questo è il procedimento logico, il 
procedimento reale storico è l'inverso; e in questo 
procedimento inverso, realmente seguito nella 
posizione e nella tentata soluzione dei problemi 
morali, sta (come si vedrà anche meglio nel capo 
seguente) la ragione della loro insolubilità. </p><p>
	Prima che sorgano dei problemi di morale si trova 
già formata e in atto una certa moralità; prima che 
in una società si inizi una speculazione morale 
qualsiasi, si trova già modellata nel suo seno una 
forma di condotta, che risponde nelle sue linee 
essenziali alle condizioni di esistenza di essa 
società. </p><p>
	Rilevare quella precedenza e questa rispondenza è 
rilevare che l'esigenza la quale deve essere 
soddisfatta prima e che prima si impone è 
quella che abbiamo detto esecutiva. </p><p>
	E perciò, se avviene che l'osservanza di quella 
forma di condotta si fondi sulla coscienza di un 
obbligo, e l'obbligo appaia il solo motivo 
universalmente valido di tale osservanza, la 
necessità che il precetto morale sia sentito 
universalmente come obbligatorio dovrà precedere 
nella realtà e nel giudizio la necessità che sia 
riconosciuto universalmente come giusto. </p><p>
	Ora è un luogo comune dell'etica l'osservazione 
che i precetti così detti negativi (di ciò che si 
deve non fare) sono più antichi dei positivi (di 
ciò che si deve fare) e più specificatamente 
formulati; e la coscienza dell'obbligo che si 
accompagna ai primi è più generale, più sicura e 
più viva della coscienza dell'obbligo che si 
accompagna ai secondi. Questa constatazione è la 
riprova della precedenza affermata. </p><p>
	Il carattere distintivo, col quale primamente si 
presenta alla riflessione il precetto morale e che si 
impone come essenziale, non è quello di universale 
giustizia, ma di universale obbligazione. Morale è 
ciò che è obbligatorio. Sul contenuto materiale 
dell'obbligo non cade di solito discussione; 
tacitamente si accetta nelle linee essenziali ciò 
che vale come tale nel seno della società. Ed è da 
questa accettazione tacita della norma in effetto 
<hi rend="italic">vigente</hi> o <hi rend="italic">richiesta</hi> come norma morale, 
che nasce quella preoccupazione, che è il ‘peccato 
originale ’della speculazione etica in genere. </p><p>
	Ciò che importa è la validità dell'obbligo; la 
quale è data dalla credenza nella validità 
obiettiva dei dati che lo pongono. Così la dottrina 
morale non ha per suo primo e proprio oggetto la 
ricerca del fine, né' la determinazione delle norme 
(le quali sono già date e accettate), ma la 
derivazione delle norme dalle credenze sulle quali la 
coscienza dell'obbligo si fonda; ossia il fondamento 
dell'obbligo. E quando appare un'esigenza della 
moralità non solo che la norma sia osservata, ma che 
sia riconosciuta giusta, l'affacciarsi di questa 
esigenza non fa porre il problema nella forma in cui 
dovrebbe logicamente essere posto, ma nella forma 
suggerita da una preoccupazione dello stesso genere 
di quella che ispira il problema precedente. Allo 
stesso modo che si assume come assolutamente 
obbligatorio ciò che vale come tale nella società a 
cui si guarda, si assume che debba valere come giusto 
ciò che ha già valore obbligatorio. </p><p>
	Di qui derivano due conseguenze di importanza, a 
mio giudizio, capitale: 1° Che il modo di porre il 
problema della giustificazione è l'inverso di quel 
che logicamente dovrebbe essere; in quanto si accetta 
bella e data una norma, e si ricerca quale fine la 
possa far riconoscere giusta. (E di ciò si 
tratterà più innanzi – v. Cap. II). – 2° 
Che si viene a cadere inevitabilmente nella tendenza 
di considerare i due problemi come un problema unico, 
identificando – obiettivamente – il principio della 
giustificazione col fondamento dell'obbligo, – 
soggettivamente – il riconoscimento della giustizia 
colla coscienza della obbligazione. </p><p>
	Questo bisogno di identificare il giusto 
coll'obbligatorio, e il fine che giustifica la norma 
col fondamento dell'obbligo, persiste anche quando 
l'indagine morale si volge a ricercare ciò che debba 
valere razionalmente come giusto, cioè anche quando 
si propone di far astrazione dal contenuto concreto 
della norma che in determinate circostanze di luogo e 
di tempo vale come obbligatoria. E perché persiste? </p><p>
	Il riconoscere giusta una norma, per la relazione 
che lega la giustizia di essa con un fine, e il fine 
con una forma di tendenza, di bisogno, di desiderio, 
non è soltanto, come ognun sa, <hi rend="italic">riconoscere</hi> la 
dipendenza del fine dalla condotta additata nella 
norma, ma è <hi rend="italic">desiderare</hi> (qualunque sia la natura 
e la forza del desiderio) il fine; è un <hi rend="italic">volere</hi>, 
per quanto ciò possa avvenire in forma iniziale e 
debole, quel fine; e quindi, dato che il fine sia 
comune, è un volere l'osservanza universale di 
quella norma. </p><p>
	Posto ciò, dal riconoscimento della 
giustizia deve sorgere, se è data nella realtà una 
certa condizione, l'idea della necessità che 
l'obbligo vi sia, e quindi un desiderio, un conato di 
porre l'obbligo, un volere ciò da cui la forza 
dell'obbligo dipende. E la condizione di cui si parla 
è questa: che apparisca la normale possibilità 
della non osservanza, ossia della violazione. Dove 
non si vede possibilità di trasgressione, non si 
può vedere la necessità dell'obbligo; ma se questa 
condizione c'è, e se la trasgressione appare non 
solo possibile, ma naturale, allora il desiderio che 
l'osservanza sia universale diventa il desiderio che 
ci sia l'obbligo e ci sia il potere obbligante. </p><p>
	Allora dal riconoscimento della giustizia balza 
fuori uno stato di spirito che non è la coscienza 
dell'obbligo, ma l'approvazione dell'obbligo se c'è; 
il riconoscer giusto che l'obbligo ci sia, il 
desiderio di essere obbligati; la <hi rend="italic">volontà</hi> 
dell'obbligo. </p><p>
	In questo volere che ci sia un obbligo 
universalmente valido, sta la caratteristica, 
l'elemento veramente intimo di quella coscienza del 
dovere, che accompagna il riconoscimento del giusto 
anche quando si afferma in aperta antitesi colle 
sanzioni, e colle opinioni e i sentimenti 
dominanti<note resp="aut" place="foot">
È in questa esigenza interiore che si risolve il 
dovere <hi rend="italic">puro</hi>, il dovere spoglio dalle sanzioni 
esterne; ma essa non sorge se non dopo l'esperienza 
della connessione costante esistente in fatto tra 
condotta tenuta giusta e condotta obbligatoria, e tra 
<hi rend="italic">violazione</hi> dell'obbligo e <hi rend="italic">sanzione</hi>. Argomento 
troppo noto e sul quale è superfluo aggiungere altre 
parole</note>. </p><p>
	Ora quella condizione nella quale dalla 
coscienza della giustizia sorge e si impone questa 
esigenza interiore dell'obbligo, è reale e di 
evidenza comune, e data nella esperienza costante 
individuale e collettiva. </p><p>
	Perciò anche quando si tenta di istituire una 
determinazione puramente razionale della norma 
giusta, si fa bensì astrazione dalle varie forme di 
obbligazione e di sanzioni, colle quali si presenta 
nelle diverse formazioni storiche la giustizia (allo 
stesso modo che si fa, fino a certi limiti, 
astrazione dal contenuto mutabile materiale e 
concreto della norma), ma non si fa astrazione n' 
dalla obbligazione n' dalla sanzione in genere, 
perché urge e preoccupa la coscienza la possibilità 
della trasgressione che trascina con sé l'esigenza 
dell'obbligo. Anzi due cause concorrono a rendere 
più grave e più acuta questa preoccupazione. </p><p>
	La prima è dovuta all'antitesi che, non importa 
cercare per quali influssi, si è stabilita nella 
tradizione morale più comune, tra condotta 
naturalmente o spontaneamente seguita, e condotta 
buona; per la quale opposizione si tende a 
considerare come <hi rend="italic">naturale</hi> piuttosto 
l'inosservanza che l'osservanza della giustizia.– La 
seconda causa, pure di ovvia constatazione, che 
coopera al medesimo effetto, è la seguente. Se 
si considera la moralità media di un dato tempo e 
luogo (come anche se si considera la moralità di un 
individuo) è facile distinguere in essa due parti: 
Una, che si potrebbe chiamare <hi rend="italic">moralità formata</hi>, 
comprende quella parte della condotta alla quale 
corrisponde una disposizione psicologica divenuta 
(non importa cercare in che modo) spontanea e 
naturalmente efficace; per la quale quindi il momento 
del contrasto interno tra i motivi e dello sforzo si 
abbrevia e si oscura e tende a sparire dal campo 
della coscienza secondo la notissima legge 
psicologica dell'operare abituale. L'altra, che si 
potrebbe chiamare <hi rend="italic">moralità in formazione</hi>, 
comprende quella parte di condotta che richiede uno 
sforzo, una lotta interiore, e in cui perciò il 
momento della deliberazione volontaria ha nella 
coscienza maggior durata e chiarezza. </p><p>
	Ora è soprattutto questa seconda parte, e se ne 
capisce agevolmente la ragione, quella su cui si 
esercita più frequentemente e comunemente il 
giudizio morale, quella a cui si pensa quando si 
biasima o si deplora il difetto di coscienza 
morale<note resp="aut" place="foot">
È moralmente utile che si misuri il <hi rend="italic">merito</hi> delle 
decisioni e delle azioni dallo sforzo che in esse si 
dispiega; non perché lo sforzo sia caratteristico 
del valore morale della condotta, ma perché è 
caratteristico di ogni nuovo acquisto, cioè di ogni 
nuovo acquisto, cioè di ogni perfezionamento morale. 
La moralità già formata è una <hi rend="italic">conquista fatta</hi> 
e non ha bisogno di stimoli sussidiari; la moralità 
in formazione è una <hi rend="italic">conquista da fare</hi> o che <hi rend="italic">si 
viene facendo</hi></note>. Ma è anche appunto per questa 
parte della condotta che si presenta più vivo 
ed ha un influsso più manifestamente efficace il 
sentimento dell'obbligazione. </p><p>
	E ciò fa nascere l'idea che, mancando l'obbligo, 
l'inosservanza sia non soltanto possibile, ma 
probabile; anzi tende quasi a far sorgere la 
persuasione che senza l'obbligo l'osservanza sia 
impossibile. </p><p>
	Per queste ragioni che rinforzano la prima e più 
generale, la possibilità o piuttosto la 
<hi rend="italic">naturalità</hi> della trasgressione – che, attraverso 
l'evoluzione storica della moralità, perdura nel 
mutare delle forme speciali di sanzione e del 
contenuto materiale dei precetti – è assunta come 
costante e inevitabile, come un portato necessario 
della natura umana, anche nelle costruzioni razionali 
che fanno più o meno compiutamente astrazione 
dall'accidentale e dal mutabile. </p><p>
	E quell'esigenza interiore dell'obbligo è perciò 
considerata come la manifestazione essenziale e 
caratteristica della volontà giusta, ossia del 
consentimento razionale della volontà alla norma 
morale. </p><p>
	Da ciò nasce una conseguenza che si palesa nella 
pratica e si riflette sul metodo della speculazione 
etica. </p><p>
	La conseguenza è questa. </p><p>
	L'esigenza interiore dell'obbligo, che è il 
prodotto di una coscienza morale già matura, trova 
al suo sorgere già date le credenze religiose o 
metafisiche atte ad appagarla, trova già data la 
credenza in una obbligazione assoluta e nei dati 
metafisici che danno a questa obbligazione un 
fondamento oggettivo reale, al di fuori e al di sopra 
dell'uomo e della naturalista umana; la quale 
obbligazione, appunto perché' assoluta, cioè 
incondizionata, soddisfa a quell'esigenza nel modo 
più compiuto, in modo, direi, eminente. E come è 
assoluta, cioè fuori di un ordine fenomenico 
necessario, così vale via via anche per il contenuto 
nuovo che la coscienza più matura venga sostituendo 
all'antico. Dal che si vede che, anche quando alle 
credenze metafisiche venga meno il fondamento 
teoretico, persiste una tendenza invincibile ad 
affermare e porre obiettivamente il contenuto loro, 
posto che l'esigenza interiore dell'obbligo non si 
acquieti che nella obbligazione assoluta. Che cosa 
importi ciò, è facile intendere, quando si pensi 
che le tendenze, i desideri, la volontà, o, come si 
direbbe in termini fisiologici, gli elementi motori, 
sono, come ognun sa, il nocciolo e l'anima di ogni 
credenza. </p><p>
	Questo effetto ha, come ho detto, il suo riflesso 
teorico nel metodo seguito dalla speculazione 
etica anche nei tentativi di costruzione 
razionale. Il fatto di questo conato interiore 
dell'obbligo che si accompagna costantemente col 
riconoscimento del giusto, e per il quale si approva 
l'obbligazione se c'è, e, se manca, si desidera o si 
vorrebbe che ci fosse, induce ad ammettere che il 
motivo morale proprio e specifico, il motivo 
caratteristico della giustizia sia l'obbligazione; e 
quindi ad ammettere che una norma giusta debba essere 
per sua natura obbligatoria. </p><p>
	Ora qui si nasconde, a mio giudizio, un doppio 
equivoco. Il primo consiste nell'ammettere che se non 
l'obbligo in atto, quell'esigenza interiore 
dell'obbligo si accompagni col riconoscimento della 
giustizia <hi rend="italic">incondizionatamente</hi>, tanto che l'uno 
non possa stare senza l'altro; mentre questa 
solidarietà è condizionata. Perché, come s'è 
detto, essa dipende da una constatazione di fatto, 
interpretata come una necessità; dalla constatazione 
di una naturale disposizione all'inosservanza del 
giusto, senza la quale l'esigenza dell'obbligo non 
sorgerebbe. </p><p>
	Il secondo, per un certo rispetto conseguenza del 
primo, sta nell'assumere quell'esigenza interiore 
dell'obbligo, che, data la condizione suesposta, è 
la sintesi delle due esigenze giustificativa ed 
esecutiva, come equivalente ora al puro 
riconoscimento della giustizia, ora al semplice 
riconoscimento dell'obbligo; onde nasce l'illusione 
di poter ricavare o la giustizia dall'obbligo, 
o l'obbligo dalla giustizia, che è caratteristica 
dei sistemi metafisici più coerenti. La chiarezza 
esige una analisi meno sommaria. </p><p>
	L'identificazione del giusto coll'obbligatorio può 
essere razionalmente tentata per due vie: 
<hi rend="italic">oggettiva</hi>, ricavando il principio della 
giustificazione dal fondamento dell'obbligazione, o 
inversamente: <hi rend="italic">soggettiva</hi>, ricavando il 
riconoscimento della giustizia dalla coscienza 
dell'obbligo; o questa da quello. Ma tanto nell'uno 
quanto nell'altro nodo l'identificazione non è 
dimostrata, ma soltanto affermata; perché' si 
risolve, oggettivamente, in una <hi rend="italic">giustapposizione</hi>, 
soggettivamente nell'assunzione aperta o surrettizia 
del termine ricavato nel concetto di quello dal quale 
si pretende ricavarlo; o meglio nella sostituzione a 
questo di un dato, che li comprende tutti e due. </p><p>
	Cominciamo dalla unificazione obiettiva: </p><p>
	Il fondamento dell'obbligazione è, d'accordo, anzi 
per ispirazione della credenza, posto in un Potere 
sommo che impone agli uomini la norma assunta come 
morale. Quello stesso Potere sommo, in quanto 
è concepito come Somma Intelligenza e Somma 
Bontà, è il principio della giustificazione. La 
norma obbliga perché' è voluta da un Potere 
irresistibile; la norma è giusta perché' è 
stabilita da una somma Sapienza che è ad un tempo 
somma Bontà. Da Dio viene l'obbligo, e da Dio viene 
la giustificazione della norma, cioè la bontà del 
fine umano, al quale la norma appare nell'ordine 
fenomenico ispirata. </p><p>
	In questa soluzione, che io ho esposto nella forma 
più semplice, l'esistenza di Dio fornisce ad un 
tempo la giustificazione ultima della norma e il 
fondamento dell'obbligo; ma non è difficile vedere 
che alle due esigenze corrispondono due principi, 
unificati bensì, per la credenza, in un medesimo 
Ente, ma che rimangono tuttavia, malgrado ogni sforzo 
dialettico, distinti, e portano con sé attraverso 
alle elaborazioni più complesse la traccia delle due 
esigenze diverse a cui soddisfano<note resp="aut" place="foot">
Il fatto più importante che, nella storia della 
morale nostra, segna l'affermarsi distinto della 
nuova esigenza accanto alla prima è il passaggio dal 
Vecchio al Nuovo Testamento. Il Dio onnipotente di 
Mosè non cessa di essere terribile nell'ira sua, ma 
diventa anche e soprattutto infinita Bontà; non 
cessa l'imperativo del comando, ma si aggiunge la 
persuasione della giustizia; al timore del castigo si 
accoppia, se non si sostituisce, la speranza del 
premio. E qui è necessaria un'osservazione. 
Comunemente si confonde in un unico concetto, quello 
di sanzione, la <hi rend="italic">pena</hi> e il <hi rend="italic">premio</hi>, per lo 
stesso processo per il quale si identifica il giusto 
coll'obbligatorio. Ma in realtà il premio è 
relativo all'esigenza giustificativa, come il castigo 
è relativo all'esigenza esecutiva.</note>. Non si può 
ricavare dalla Volontà Onnipotente il principio 
della giustificazione senza <hi rend="italic">postulare</hi> che la 
Volontà Onnipotente è nello stesso tempo 
Somma Bontà; n' inversamente ricavare dalla Somma 
Bontà il fondamento dell'obbligo senza <hi rend="italic">postulare</hi> 
che la Somma Bontà è nello stesso tempo Volontà 
Onnipotente. </p><p>
	Basta richiamare la storia della speculazione 
teologico–morale per averne la riprova. La 
discussione se il giusto sia tale perché voluto da 
Dio, o sia voluto da Dio perché è giusto, ossia se 
il fondamento della morale sia riposto in Dio in 
quanto è Bene, o in quanto è Volontà, mostra in 
ultimo che nessuno dei due principi può ricavarsi 
dall'altro, mentre attesta nello stesso tempo lo 
sforzo sempre ricorrente della identificazione. </p><p>
	E veniamo alla unificazione dal punto di vista 
subbiettivo. Anche qui la riduzione può essere 
cercata in due modi, l'uno inverso all'altro. </p><p>
	Il primo ricava la giustizia dall'obbligo: </p><p>
‘Sentirci obbligati vuol dire riconoscere giusto ciò 
a cui ci sentiamo obbligati’.</p><p>
	Ora la giustizia non è data nell'obbligo, ma 
nell'approvazione razionale dell'obbligo; nel fatto 
che troviamo giusto che l'obbligo ci sia, cioè 
vorremmo che ci fosse, anche se mancasse in realtà. 
Quindi ciò da cui si ricava il riconoscimento della 
giustizia non è l'obbligo <hi rend="italic">che c'è</hi>, ma l'obbligo 
<hi rend="italic">che ci deve essere</hi>, l'obbligo che la 
coscienza vuole che ci sia; ossia è l'<hi rend="italic">esigenza 
interna</hi> dell'obbligo. </p><p>
	Ma questa, come s'è detto, non riflette in sé 
soltanto l'esigenza che la norma sia obbligatoria, ma 
altresì l'esigenza che la norma sia giusta, e non 
sussisterebbe nella forma caratteristica che implica 
la giustizia, se non si postulasse già questo per 
l'appunto: che una norma per essere veramente cioè 
internamente obbligatoria deve anche essere giusta. 
Ma ciò vuol dire che si distingue un'obbligazione 
giusta da un'obbligazione che può non essere giusta; 
e quindi che dal dato dell'obbligazione per sé non 
si può ricavare la giustizia. </p><p>
	Rimane la derivazione inversa. Il precetto morale 
è obbligatorio perché è giusto: ‘Riconoscere 
giusta una norma importa sentirsi obbligati ad 
osservarla’.</p><p>
	Ma ciò che quel riconoscimento dà, è, come s'è 
visto, il desiderio che la norma sia osservata, e 
quindi è l'approvazione dell'obbligo <hi rend="italic">se</hi> e 
<hi rend="italic">perché</hi> l'obbligo è concepito come una 
condizione necessaria di quell'osservanza; non è 
l'approvazione dell'obbligo come tale, <hi rend="italic">perché</hi> 
obbligo; e tanto meno è la coscienza stessa 
dell'obbligazione effettiva. È la ragione, direi, 
che approva il tono imperativo della coscienza, 
perché nella voce che comanda sente o crede di 
sentire ciò che ha riconosciuto o viene riconoscendo 
come giusto; e quel tono imperativo è 
attribuito alla giustizia, perché' è la voluta 
osservanza della giustizia che ne fa sorgere 
l'invocazione. Ma in primo luogo questa invocazione 
esprime bensì un bisogno, o un conato, ma non è 
perciò l'oggetto del bisogno, come il desiderio non 
è la creazione o la posizione in atto di ciò che si 
desidera. In secondo luogo vale qui la considerazione 
fatta nel caso precedente, ma nel senso inverso. 
Quella stessa esigenza dell'obbligo non esprime 
soltanto il riconoscimento della giustizia ma esprime 
la volontà dell'osservanza. Onde l'obbligatorietà 
effettiva della norma è in realtà ricavata dalla 
esigenza che la norma sia obbligatoria. Ma con ciò 
si ammette la possibilità di riconoscere come giusta 
una norma anche se non è in effetto obbligatoria, 
ossia si ammette che dal riconoscimento della 
giustizia non si può ricavare l'obbligazione. </p><p>
	Concludendo, sia che muova da dati oggettivi, sia 
che muova da dati soggettivi, il procedimento per il 
quale si cerca di identificare il giusto 
coll'obbligatorio, soddisfacendo in una a due 
esigenze diverse, nel fatto non riesce che ad una 
soluzione puramente verbale. Ciò che fa essere o 
riconoscere una norma giusta rimane, malgrado ogni 
sforzo, qualcosa di diverso da ciò che fa essere o 
riconoscere una norma obbligatoria. </p><p>
	E tuttavia persiste la tendenza invincibile a 
identificare, sia la ‘<foreign lang="lat">ratio essendi</foreign>’ sia la 
‘<foreign lang="lat">ratio cognoscendi</foreign>’ del giusto e dell'obbligo; 
la quale nasce da ciò che il giusto appare alla 
coscienza come qualche cosa che <hi rend="italic">deve essere</hi> 
obbligatorio. </p><p>
	Ed ora bisogna esaminare questa esigenza, in forza 
della quale i due termini pur non potendo esser 
ridotti l'uno all'altro, si affermano inscindibili. </p><p>
	Importa richiamare in breve come sorga, e in che 
modo avvenga che essa sia concepita come 
caratteristica della norma giusta. L'esigenza interna 
che la norma obblighi si lega col carattere 
riconosciuto di giustizia, in forza di una 
condizione: l'esistenza (data nella esperienza 
generale e comune) di motivi che ne impediscono 
limitano o contrastano l'osservanza. E questa 
condizione di fatto, per le ragioni già dette, è 
considerata come naturale e inevitabile, come insita 
necessariamente nella natura umana. Ma quando la 
derivazione di un fatto da un altro dipende da una 
condizione che è data o si pensa sia data 
costantemente e invariabilmente, avviene che questa 
condizione, sempre presente, è taciuta e come 
sottintesa; e la derivazione di quel fatto da un 
altro è presa come costante e necessaria 
incondizionatamente; come dipendente unicamente 
da quest'ultimo, mentre è determinata da questo 
sotto una determinata condizione. </p><p>
	Ciò vale per i fatti soggettivi come per gli 
oggettivi; e così avviene nel caso nostro che 
quell'esigenza dell'obbligo, la quale sorge 
internamente dal riconoscere una norma come giusta, 
se è data una certa condizione (l'esistenza di 
motivi antagonisti), viene ad essere considerata e 
pensata come intrinseca alla giustizia, come connessa 
coll'idea e col sentimento del giusto 
<hi rend="italic">incondizionatamente</hi>.</p><p>
	Adunque quando si assume questa esigenza come un 
dato incoercibile dell'idea stessa di norma giusta, 
si è fatto o si fa un doppio passaggio: 
dall'esistenza di fatto di una condizione si passa 
alla costanza necessaria; ammessa questa costanza 
necessaria, la dipendenza del rapporto da questa 
condizione è dimenticata, e si considera il rapporto 
come intrinsecamente indissolubile. </p><p>
	Ma questo doppio trapasso, se è dal punto di vista 
psicologico naturale, non è dal punto di vista 
logico legittimo. </p><p>
	Quanto al primo, dire che quella condizione è 
necessaria equivale a riconoscere l'impossibilità di 
una condotta giusta, quando manchi l'obbligazione. </p><p>
	Senonchè' per quanto le osservazioni sopra 
esposte sembrino confortare questa conclusione, due 
considerazioni rendono legittimo il dubbio. Anzitutto 
è possibile che la norma riconosciuta come giusta 
contempli e accetti (dico anche nelle costruzioni 
razionali) condizioni contrarie alla giustizia, come 
si vedrà più innanzi; e quindi la condotta 
prescritta da lei sia giusta solo parzialmente 
(parzialità relativa a limitazioni di casta, di 
classe, di razza nell'ordine della vita sociale; a 
limitazioni di specie e gradi di attività nella vita 
individuale). E allora resterebbe da vedere se e fino 
a qual segno, dal punto di vista naturale e umano, lo 
sforzo penoso che essa richiede sia l'indice di 
tendenze inconciliabilmente avverse alla giustizia, e 
fino a quale invece sia dovuto all'esistenza di 
bisogni, di tendenze, di aspirazioni, che non sono 
necessariamente opposti alla giustizia, benché siano 
in tutto o in parte in contrasto colla norma 
accettata per giusta. </p><p>
	In secondo luogo il dualismo tra tendenze 
favorevoli e tendenze avverse alla giustizia non può 
essere ammesso come necessario senza ammettere o la 
radicale immutabilità dell'uomo e della psiche 
umana, o almeno un limite, oltre il quale il dualismo 
non può essere superato. Ma l'esistenza di un tal 
limite non può essere stabilita n' induttivamente n' 
deduttivamente. </p><p>
	Le diverse formazioni psichiche, che la 
storia e la sociologia descrittiva ci danno nei 
diversi tempi e luoghi, presentano, quanto al 
dualismo affermato, differenze così ampie e profonde 
che non è possibile stabilire per induzione, tra le 
due parti, in cui si pretende dividere la natura 
umana, nessun limite costante; il limite presentato 
in un caso non coincide con quello dell'altro; e 
ciascuno alla sua volta non può essere, come ognun 
sa, che una media, cioè una approssimazione spesso 
assai dubbia. </p><p>
	E nemmeno è possibile stabilire un tal limite 
deduttivamente; perché le leggi conosciute della 
biologia, della psicologia e della sociologia, non 
danno se non la necessità generica, per l'esistenza 
dell'individuo e della società, di certe 
correlazioni fondamentali tra le funzioni biologiche 
e psichiche e l'ambiente, inorganico, organico e 
storico; e quindi per il caso nostro, tra le 
formazioni psichiche e le altre condizioni di 
esistenza individuale e sociale. </p><p>
	Ma questo rapporto di interdipendenza non autorizza 
nessuna conclusione intorno alla necessità di quel 
limite. Se qualchecosa se ne può argomentare, è 
piuttosto l'affermazione contraria di una tendenza 
all'attenuarsi progressivo del conflitto tra le 
condizioni di esistenza interne e le esterne, e 
quindi anche tra gli stati psichici opposti. Ma 
questa questione non ha per lo scopo del presente 
capitolo che una importanza secondaria. </p><p>
	Anche se si ammettesse la necessità di 
considerare quel dualismo come inevitabile, non è 
ancora legittimo, ed è ciò su cui importa 
insistere, il secondo passaggio; quello che si fa 
quando si concepisce l'esigenza dell'obbligo come 
connesso colla giustizia incondizionatamente, come 
‘essenziale’ alla giustizia. </p><p>
	L'analisi fatta sopra dei procedimenti seguiti nei 
tentativi di identificazione tra i due termini, mi 
dispensa da un ragionamento che riuscirebbe in 
sostanza una ripetizione. L'esigenza dell'obbligo 
esprime in ultimo il desiderio che la norma giusta 
sia osservata; è la forma che questo desiderio 
assume quando si concepisce l'obbligo come necessario 
all'osservanza. Ora si può bensì, anzi si deve 
ammettere che il riconoscimento della giustizia non 
sia soltanto un giudizio logico, uno stato puramente 
intellettivo, ma anche affettivo e desiderativo, e 
che quindi riconoscere la giustizia implichi 
desiderare (con forza maggiore o minore) l'attuarsi 
di ciò che si riconosce giusto; ma se si fa 
astrazione dalle disposizioni psicologiche di fatto 
contrarie alla condotta giusta, il desiderio del 
giusto non implica più necessariamente l'esigenza 
dell'obbligo. </p><p>
	Ora io penso che questa astrazione non solo 
si può, ma si deve fare, quando si vuol determinare 
razionalmente una norma universalmente giusta; dico 
che non è legittimo porre come carattere necessario 
della norma giusta l'obbligatorietà; perché, giova 
ripeterlo, l'esigenza che la norma sia obbligatoria 
è bensì nell'esperienza comune la caratteristica 
della giustizia, ma è tale in quanto esprime <hi rend="italic">il 
desiderio del giusto</hi>, non in quanto esprime o 
constata <hi rend="italic">l'insufficienza di questo desiderio</hi> a 
dare la conformità richiesta, e l'appello ad un 
motivo incontrastabile che lo sorregga. E però il 
fare astrazione da tale esigenza non è far 
astrazione da quel rapporto necessario tra il fine 
voluto e il soggetto volente, che è implicito nella 
desiderabilità, senza la quale non c'è fine; ma non 
è altro in ultimo che <hi rend="italic">far astrazione dagli 
ostacoli</hi> che si oppongono al tradursi in atto di 
quel desiderio; ossia è supporre che basti, a dare 
l'osservanza della giustizia, il desiderio stesso 
della giustizia. </p><p>
	Questa astrazione assume, come tutte le astrazioni, 
condizioni diverse dalle reali, o meglio suppone una 
realtà diversa; ma non è contraddittoria n' 
teoricamente impossibile. Anzi, una ricerca che si 
proponga la determinazione razionale di una norma 
giusta, deve, per necessità di metodo, eliminare i 
problemi che riguardano l'attuazione pratica di 
quella; e il modo più sicuro di eliminarli è quello 
appunto di far astrazione dalle condizioni di fatto 
per le quali sorgono, come si fa per tutte le 
costruzioni pure. </p><p>
	Così l'esame dell'esigenza esecutiva nella forma 
caratteristica che assume in virtù del processo 
reale di formazione dell'etica conferma la 
conclusione, alla quale nella prima parte siamo 
giunti per via di deduzione fondandoci sulla natura 
diversa delle due esigenze giustificativa ed 
esecutiva considerate in astratto. </p><p>
	Giova riassumere i risultati di questo esame. Per 
la precedenza di una condotta già data sulla 
riflessione etica, il giusto si identifica 
coll'obbligatorio; e, come appare fondata nella 
costituzione stessa della coscienza umana non 
soltanto la possibilità, ma la naturalità della 
trasgressione della norma, al riconoscimento della 
giustizia si accompagna la approvazione interna 
dell'obbligo che garantisce l'osservanza, o 
l'esigenza interna che l'obbligo ci sia; onde quella 
identificazione si insinua e si conserva anche nella 
riflessione astratta e razionale, come connessione 
necessaria tra i due termini; e si manifesta nei 
tentativi vari di derivare l'uno dall'altro; mentre 
in realtà sono ricavati rispettivamente da 
quell'esigenza interiore dell'obbligo, nella 
quale vengono assunti ambedue. Ma questa esigenza si 
accompagna al riconoscimento della giustizia in forza 
di una condizione (conflitto di motivi nella 
coscienza) che esiste in fatto, ma di cui non si può 
dimostrare la necessità insuperabile. Ché se anche 
si ammettesse questa necessità, la connessione 
esprimerebbe una necessità di fatto non una 
necessità logica. Da quella condizione di fatto si 
può dunque far astrazione; e si può e si deve 
legittimamente cercare quando e a quali condizioni 
una norma possa valere come giusta, separatamente e 
prima di proporsi l'altro problema: Quando e a quali 
condizioni una norma possa valere come obbligatoria. </p><p>
	Perché' questo secondo problema, benché 
storicamente preceda, logicamente deve seguire 
all'altro; per la ragione che l'esigenza interna o 
l'approvazione dell'obbligo (senza della quale non 
v'è che la costrizione esterna delle sanzioni) 
suppone e implica il riconoscimento della giustizia. 
Bisogna quindi ammettere che il problema: Quale sia 
la norma giusta, non solo è distinto, ma logicamente 
precede quell'altro: Come si sia o si diventi giusti. </p><p>
	Adunque ogni preoccupazione e questione intorno 
alla obbligazione, e alle credenze su cui si fonda, e 
ai dati obbiettivi postulati da queste credenze, può 
e deve essere lasciata, finché si rimane nel campo 
della prima ricerca, al tutto in disparte.</p></div1>
<div1><head>Capitolo II</head>
<head>L'ESIGENZA GIUSTIFICATIVA</head>
	<p>Colla necessità di una certa condotta rispondente 
alle esigenze della convivenza, si collega la 
necessità che questa condotta sia tenuta da tutti i 
membri della società come la condotta buona; e 
quindi la necessità – quando il lavoro critico della 
riflessione e dell'analisi cerchi di determinare la 
ragione di questo giudizio – di trovare una risposta 
a questa domanda: Perché ciascuno deve riconoscere 
come giusto per sé e per gli altri di 
osservare quella condotta, ossia perché deve 
riconoscere come giusta quella norma? </p><p>
	Sgombriamo subito il terreno da possibili 
confusioni ed equivoci. È risaputo che il contenuto 
concreto di ciò che si distingue, volta a volta, 
come condotta buona o morale muta nello spazio e nel 
tempo, secondo la struttura e il tipo della società, 
col mutare delle esigenze che le condizioni esterne e 
interne vengono via via determinando; ma è del pari 
risaputo che, qualunque sia il tipo sociale, e 
qualunque il tipo concreto di condotta da quello 
richiesto, sempre nel seno di una società è 
necessario che la condotta dei singoli sia distinta 
come buona o cattiva secondo che si conforma o non si 
conforma a certe condizioni; e che tale distinzione 
valga, nel seno di essa società, universalmente. </p><p>
	Questa universalità è poi intesa in un senso 
tanto più largo quanto maggiore è la ampiezza che 
il concetto di società assume, via via che ritiene 
come suoi elementi costitutivi soltanto i caratteri 
che si considerano come necessari e costanti di una 
società civile in genere. Ma, pur mutando questo 
grado di generalità, pur mutando il contenuto 
concreto, quella domanda si presenta sempre 
sostanzialmente nella stessa forma: Qual è la 
ragione per la quale tutti debbono riconoscere come 
giusta quella certa condotta? </p><p>
	La risposta a questa domanda può essere data 
in due modi diversi. Forse l'analisi potrebbe 
mostrare tra i due una parentela d'origine; ma anche 
in tal caso sarebbe qui fuor di luogo, perché non 
necessaria al nostro argomento. </p><p>
	L'uno consiste nell'assegnare di quel carattere di 
giustizia una ragione assoluta, ossia nel riconoscere 
che quella condotta è richiesta da un fine che ha 
valore per sé, all'infuori e al disopra, non solo 
della vita finita dell'uomo e della società umana, 
ma di ogni interesse umano presente o avvenire, di 
ogni aspirazione ,che abbia per suo proprio oggetto 
un appagamento qualsivoglia della coscienza di alcuni 
o di molti o di tutti gli uomini. È superfluo 
osservare (senza discuterne qui la possibilità) che 
una ragione di questo genere deve di necessità 
fondarsi su dati metafisici; solo aggiungiamo, per 
scrupolo di chiarezza, tre avvertenze: 1° Che, se 
si riconosce che una norma morale deve avere valore 
assoluto nel senso proprio cioè metafisica della 
parola, si pone già con ciò fuori di discussione la 
tesi dell'impossibilità di una dottrina morale fuori 
della metafisica. 2° Che il problema metafisico sul 
<hi rend="italic">valore in sé </hi> del fine morale, come altri 
problemi metafisici, rimane, comunque se ne apprezzi 
l'importanza, anche se del valore della norma si 
assegna una ragione diversa. 3° Che anche 
riconoscendo possibile e necessaria questa 
giustificazione assoluta, perché dal fine assoluto 
si possa ricavare una guida per la condotta 
umana, è necessario che esso, sia assunto 
immediatamente o mediatamente come fine che l'uomo 
può o deve proporsi; cioè che gli si riconosca un 
valore anche rispetto alla coscienza umana. E ciò 
viene a dire che non si può fare a meno di 
rispondere a quella domanda anche in un altro modo. </p><p>
	Questo secondo modo consiste nell'assegnare dello 
stesso carattere di giustizia una ragione relativa 
alla coscienza umana o, più chiaramente, a un 
interesse umano; per quanto alto e superiore a ogni 
altro. E in questo caso, perché ciascuno riconosca 
giusta e per sé e per gli altri l'osservanza di una 
norma come suprema, è necessario che nella coscienza 
di ciascuno essa appaia ordinata direttamente o 
indirettamente a un fine, che abbia, per tutti quelli 
che la debbono accettare, valore superiore a ogni 
altro fine. Ora, per il rapporto notissimo che 
stringe l'idea di fine a quella di bisogno, di 
desiderio, di aspirazione, il fine che può valere 
per tutti come superiore a ogni altro deve essere 
concepito come un fine in cui ciascuno riconosca il 
carattere della massima desiderabilità per tutti; 
ossia un fine in cui tutti ripongano o la felicità, 
possibile a raggiungersi da tutti quelli che 
osservano la norma, o la condizione necessaria, e 
possibile per tutti, della felicità. </p><p>
	La giustificazione, così intesa, consiste adunque 
in ultimo nel mostrare che ciascuno 
ragionevolmente deve riconoscere giusta per sé e per 
gli altri la condotta posta come morale, perché' da 
questa condotta dipende direttamente o indirettamente 
la felicità, o dipendono le condizioni nelle quali 
si concepisce come possibile la felicità. </p><p>
	È perciò che nella storia dell'etica ha tanta 
importanza il problema della conciliazione tra 
felicità e virtù; perché questa conciliazione 
(malgrado la diversità del contenuto concreto, che 
si fa corrispondere rispettivamente ai concetti di 
virtù e di felicità) rappresenta in forma tipica la 
seconda maniera di giustificazione della norma 
morale: quella che assegna come ragione un interesse 
umano. Ora noi dobbiamo restringere il problema a 
questa parte; perché' quando si afferma che la 
costruzione metafisica è richiesta dalla esigenza 
giustificativa, si viene a dire che essa è 
necessaria a mostrare perché' ciascuno debba 
ragionevolmente riconoscere quella norma come giusta. 
Perciò si tratta di vedere se e a quali condizioni 
sia possibile una soluzione di questo problema senza 
ricorrere anche in questo caso a dati forniti dalla 
metafisica. </p><p>
	Le soluzioni tentate all'infuori della metafisica 
si possono ricondurre a tre tipi: riduzione della 
felicità a virtù; riduzione della virtù a 
felicità; riduzione della virtù a mezzo o 
condizione della felicità; e sempre nel campo della 
vita presente finita. Ma nessuna delle soluzioni 
riesce esauriente; perché' tutte hanno comune un 
medesimo difetto fondamentale, del quale si vedrà 
più innanzi la ragione; ed è questo: che ciascuna 
richiederebbe, per esser valida, la realtà effettiva 
di condizioni, che non sono poste, ma soltanto 
supposte, e che contrastano più o meno largamente 
colle condizioni reali – oggettive e soggettive – che 
la vita della società e dei singoli presenta. </p><p>
	Ora se si riconosce che questa antitesi tra le 
condizioni reali e le condizioni richieste dalla 
possibilità di una conciliazione, è, nei limiti 
dell'esistenza umana naturale e finita, necessaria e 
inevitabile, si riconosce che, o bisogna rinunziare 
alla conciliazione, o bisogna cercarla al di là di 
quei limiti, accordando in modo soprannaturale i 
termini, che si giudicano in modo naturale 
inconciliabili; ossia bisogna far appello alla 
metafisica. Vediamo in breve la prima tesi. </p><p>
	Qualche lettore avrà probabilmente pensato prima 
ancora di giungere fin qui: ‘Ciò che si dice intorno 
alla esigenza di una conciliazione finale tra virtù 
e felicità, potrà valere finché non si ha chiara 
coscienza della naturalità delle formazioni etiche e 
della loro rispondenza alle esigenze della vita 
sociale, che ne costituiscono la ragione necessaria e 
sufficiente. Ma non ha più ragione di essere quando 
questa coscienza ci sia. Sapere che una condotta è 
richiesta dal tipo di struttura e di attività di un 
gruppo sociale, è sapere che quella deve essere la 
condotta degli individui che ne fanno parte; cioè la 
condotta buona; la giustificazione sta appunto in 
questa relazione. La conservazione della vita sociale 
è il fine; la condotta è buona perché' serve a 
questo fine. Anzi quando si pone come dato, che la 
condotta tenuta come buona in un certo tempo e luogo 
è in sostanza la condotta <hi rend="italic">socialmente</hi> buona per 
quel tempo e luogo, è, a dir poco, superfluo, 
l'andar cercando una giustificazione diversa da 
quella già assunta nel dato. Ciò che rende 
necessaria la condotta è ciò che la giustifica. Il 
resto sono esercizi inutili di dialettica stantia’.</p><p>
	Ora io non nego che nel fatto della convivenza 
sociale bisogni cercare l'origine e la spiegazione 
della formazione etica; così come nella diversità 
delle esigenze concrete di questo o quel tipo sociale 
la spiegazione della diversità delle formazioni 
etiche speciali; nego che questa spiegazione sia una 
giustificazione sufficiente, o possa renderla 
inutile. </p><p>
	Aver coscienza della necessità naturale e storica 
di un determinato ordinamento sociale e della 
correlativa necessità naturale e storica della 
subordinazione dei singoli alle esigenze di esso 
ordinamento, non è aver coscienza della 
bontà, della giustizia, della eccellenza di quello: 
non è né approvare, n' tanto meno desiderare 
quell'ordinamento come un fine direttamente o 
indirettamente preferibile a ogni altro fine; e 
finché' questa preferibilità non è sentita, la 
subordinazione a quelle esigenze non è un 
<hi rend="italic">volere</hi>, ma un <hi rend="italic">subire</hi>.</p><p>
	Si dirà che alla coscienza della necessità 
dell'ordinamento presente si accompagna la coscienza 
che esso è una preparazione necessaria a una 
formazione sociale avvenire che riflette sulla 
presente la sua desiderabilità? Ed ecco che la 
ragione della bontà si trova non nelle condizioni 
che hanno modellata quella condotta, ma nel fine a 
cui serve o è creduta servire; ecco affacciarsi non 
ciò che è causa, ma ciò che è effetto; non il 
fatto, l'avvenuto, ma l'avvenire. E si ripresenta il 
problema: Perché, per quali ragioni, quella 
formazione futura avrà valore di fine? </p><p>
	Io non dico che neppure per questa via una 
soluzione sia possibile; dico che tenendo questa via 
si riconosce che il problema sussiste e richiede una 
soluzione; si riconosce che questa non si può dare 
finchè si guarda alla <hi rend="italic">necessità</hi> di un effetto 
prodotto, e non alla <hi rend="italic">desiderabilità</hi> di un 
effetto da produrre, cioè di un fine; finché' si 
guarda indietro e non avanti. Senza avvenire non vi 
è finalità, e senza finalità non vi è 
giustificazione. </p><p>
	Se della giustificazione non si può fare a 
meno, è naturale che fino a quando essa è giudicata 
impossibile per altra via si riconosca la necessità 
di ricorrere a dati metafisici; i quali, si dice, 
debbono perciò, pur non potendo essere oggetto di 
dimostrazione e di certezza teoretica, essere 
accettati come postulati dell'esigenza pratica. </p><p>
	Non v'ha dubbio che la soluzione metafisica d'un 
<hi rend="italic">al di là</hi>, dove i virtuosi sono felici della loro 
virtù e per la loro virtù, soddisfa questa esigenza 
di una conciliazione finale. Ma pur appagandola urta 
contro altri scogli. O è ammessa <hi rend="italic">soltanto</hi> in 
virtù dell'esigenza a cui soddisfa e allora, per 
tacer d'altro, nessuno sforzo dialettico può 
cancellare dalla coscienza il suo carattere di 
ipotesi arbitraria. O è accettata su altro 
fondamento come un dato della rivelazione, una 
verità di fede connessa con altri dati da cui viene 
il suo carattere di certezza, e allora altre 
difficoltà si presentano. Ciò che alla coscienza 
appare fine ultimo della condotta e ciò che la 
giustifica è un fine la cui relazione colla condotta 
non è naturale, ma soprannaturale; un fine che è al 
di fuori e al di sopra non solo della società, ma 
della vita finita. E che valore può mai avere in tal 
caso il finito in paragone coll'infinito, 
l'umano in confronto col sovrumano? Che valore 
possono avere i fini stessi sociali se non quello che 
viene ad essi dai loro rapporti colla vita infinita? 
Ora ognun sa che relazioni di questo genere non 
possono essere in nessun modo dimostrate, ma soltanto 
affermate. E così si ha nella deduzione logica delle 
norme morali quell'<hi rend="italic">iato</hi>, quella soluzione di 
continuità, la quale spiega come la medesima 
giustificazione metafisica possa valere in tempi 
diversi e talvolta nello stesso tempo per norme 
concrete di condotta non soltanto diverse ma opposte. </p><p>
	Ché se (come accade, perché' la realtà della 
vita urge e costringe ogni teoria ai compromessi più 
strani; sebbene la necessità generi la consuetudine, 
e la consuetudine veli le assurdità), se dai dati 
metafisici si deduce soltanto l'esigenza generica 
della subordinazione sociale, e si assume come 
criterio per la determinazione concreta delle norme 
la realtà via via mutabile delle condizioni storiche 
e delle esigenze corrispondenti, si riesce a questo 
bivio: O si riconosce che vi è una ragione 
intrinseca di superiorità o preferibilità di una 
forma sociale sulle altre; e questa ragione che ne 
legittima la preferibilità dà alla condotta 
correlativa un valore che sussiste indipendentemente 
dal fine soprannaturale. O si riconosce che non vi è 
questa ragione, perché' nessuna ha intrinsecamente, 
all'infuori della relazione ammessa con quel 
fine, valore di sorta, e allora ogni forma sociale è 
per sé indifferente. Ed è superfluo ricordare a 
quali effetti questa persuasione conduca. </p><p>
	Ma, malgrado questa ed altre difficoltà di ordine 
pratico (quelle di ordine teoretico non entrano 
nell'argomento presente), l'appello ai postulati 
metafisici appare una condizione necessaria di ogni 
costruzione etica, finché' si giudica impossibile 
soddisfare per altra via all'esigenza di quella 
conciliazione. </p><p>
	Io penso che il problema sia insolubile perché' mal 
posto; o piuttosto che il problema sorga e continui a 
sussistere per un difetto che vizia dall'origine il 
concetto di condotta buona. </p><p>
	Si assume, per la necessità di cui s'è parlato 
più sopra, come condotta buona la condotta che deve 
essere seguita <hi rend="italic">date le esigenze</hi> di una certa vita 
sociale. Ma poi si vuole che sia giudicata buona da 
tutti i membri della società indipendentemente da 
quelle esigenze; e si trova che non può esser tale, 
se non è o appare ordinata rispetto ad un fine, nel 
quale tutti debbono ragionevolmente riconoscere il 
carattere di <hi rend="italic">bene</hi> superiore <hi rend="italic">per tutti</hi> a ogni 
altro bene. E la speculazione morale si volge a 
cercare il fine che valga a giustificare quella norma 
che si è posta come buona. Trovato il quale, le 
difficoltà spariscono come per incanto; e si procede 
alla costruzione logica delle norme cercando di 
dedurre da questo, che è posto nel quadro logico 
come ultimo e vero fine, quel tipo di condotta che si 
è già assunto come morale, e che è in realtà il 
postulato primo, la molla segreta di tutta la 
costruzione. </p><p>
	Così il processo logico si sovrappone, male 
nascondendone il vizio d'origine, al processo 
psicologico e storico reale; e così si ha in fondo 
alle costruzioni etiche questa capitale incongruenza. </p><p>
	Quello che è veramente il fine, in realtà, 
benché' <hi rend="italic">tacitamente</hi> assunto, rispetto al quale 
le norme sono stabilite, e che fornisce il criterio 
effettivo della condotta buona, è la rispondenza 
alle esigenze della struttura e della vita della 
società; quello che è <hi rend="italic">palesemente</hi> assunto nella 
deduzione logica è un fine diverso. In breve: il 
fine che giustifica le norme non è quello da cui 
sono dedotte; la ragione per la quale le norme sono 
poste come buone non è la ragione per la quale si 
pretende che debbano valere come buone. Donde nasce 
questa incongruenza? Nasce da ciò: che il fine 
realmente assunto <hi rend="italic">dovrebbe avere, ma non ha</hi> il 
carattere di fine universalmente buono, che pur si 
pretende nel fine morale; o, per esser più chiari, 
che tra le condizioni necessarie alla vita 
umana sociale ci sono o si assumono delle esigenze le 
quali sono in tutto o in parte incompatibili colle 
esigenze della vita umana individuale. </p><p>
	Vediamolo in breve. </p><p>
	È bensì vero che, per impulso di quell'allargarsi 
e universalizzarsi del concetto morale della 
giustizia, che trovò la sua condizione esterna nella 
unificazione romana del mondo, e la sua affermazione 
ideale nel Cristianesimo, la speculazione etica viene 
via via allentando la relazione che stringeva 
originariamente la moralità alle esigenze concrete e 
determinate di questa o quest'altra forma di società 
storicamente definita; ed è vero che si propone poi 
di determinare il fine morale con un processo in 
apparenza puramente razionale, cercando di far 
astrazione da ciò che in quelle esigenze vi poteva 
essere di accidentale e di mutabile, e tenendo fermo 
soltanto ciò che è o appare universale e costante. </p><p>
	Ma questo processo di astrazione, appunto, come io 
credo, perché' non completo, perché' monco e 
parziale, non riesce a togliere quell'incongruenza. </p><p>
	Anche nelle costruzioni razionali si assumono come 
universali e costanti, come ‘essenziali’ alla 
natura della società umana e dell'uomo, alla 
<hi rend="italic">possibilità</hi> stessa astratta della convivenza, 
esigenze, che, per essere apparse costanti nelle 
forme di società storicamente più note del passato, 
e per essere reali e manifeste nelle società civili 
presenti, sono pensate come esigenze impreteribili di 
ogni società, e come tali assunte tacitamente, se 
non apertamente, nella determinazione della condotta 
che deve subordinarsi ad esse. </p><p>
	Ora, e nel passato e nel presente le condizioni di 
esistenza e di organizzazione sociale richiesero e 
richiedono in effetto non solo quella limitazione 
ideale dei fini e delle attività dei singoli che è 
riassunta nel postulato del liberalismo di una uguale 
libertà per tutti, e che risponde all'esigenza 
razionale dell'universalità; ma una limitazione 
diversa; ingenita, per dir così, nella struttura 
stessa di esse società; ed è, come ognuno sa, la 
limitazione che all'esercizio delle attività e allo 
sviluppo della personalità umana viene non già dai 
termini segnati da quel postulato, ma dalla divisione 
economica delle classi e dall'antagonismo tra 
società e società. Questa limitazione, che riesce 
per necessità disuguale, preclude a una parte più o 
meno estesa dei componenti la società, una sfera di 
fini che è aperta a un'altra parte, e rende 
inevitabile una inferiorità sistematica di una o 
alcune classi sociali rispetto alle altre. Onde a chi 
consideri imparzialmente gli effetti di questa 
limitazione specialmente rispetto alle classi su cui 
grava tale inferiorità, appare non solo più 
profondo, ma insanabile il conflitto tra i bisogni e 
le aspirazioni individuali e le esigenze dell'assetto 
sociale; per le quali esso costa sacrifizi e rinunzie 
maggiori a chi riceve benefizi minori, e il dovere è 
tanto più grave quanto chi lo osserva ha nella 
realtà meno diritti da esercitare, e, per dare alla 
cosa un'espressione estrema, il dovere appare più 
che la salvaguardia dei diritti di tutti, una 
negazione dei diritti dei più. </p><p>
	Ma finché' nel concetto di esistenza sociale è 
implicita l'idea di una subordinazione siffatta, il 
fine rispetto al quale sono determinate realmente le 
norme, non può essere stimato ragionevolmente come 
un fine universalmente buono; né la norma che gli 
corrisponde come preferibile universalmente. Ed è 
perciò che appare come un'esigenza della giustizia 
che il fine, al quale nell'ordine sociale, o, come si 
dice con una identificazione abusiva, nell'ordine 
naturale delle cose, è ordinata la norma, non sia il 
vero, l'ultimo fine; ma un fine, che ha ragione di 
mezzo o di condizione rispetto a un altro che è 
veramente il fine, quello che dà carattere di giusta 
alla norma, e dà carattere di buona alla condotta 
che la osserva. Il Cristo degli Evangeli addita il 
regno celeste come l'ultima e vera meta appunto 
agli uomini ‘assetati di giustizia’<note resp="aut" place="foot">Non è senza interesse notare che appunto dove si fa 
strada più chiaramente la persuasione di una 
‘radicale ingiustizia’ insita nella ‘essenza stessa’ 
della vita sociale, si fa più vivo per un verso 
l'appello alla religione; o per un verso opposto si 
abbandona come ‘non scientifico’ il carattere di 
universalità della norma morale, e si fa la 
giustificazione relativa alle esigenze di fatto della 
società stessa; cioè si rinuncia, come si notò, 
alla giustificazione nel senso comune della parola; 
quando non si giunga ad affermare che il vero fine è 
appunto quella superiorità di vita dei pochi, di cui 
è condizione necessaria l'inferiorità dei molti. La 
quale affermazione è la conseguenza estrema, ma 
logica, del riconoscere, che si fa, non solo come 
necessaria, ma come giusta, come conforme ai fini 
della natura quella che appare agli ‘schiavi’ una 
radicale ingiustizia. Sotto questo aspetto la teoria 
del Nietzsche acquista il valore di una teoria 
tipica, che aiuta, con altre circostanze favorevoli, 
a spiegarne la fortuna. Essa soddisfa, per quelli che 
già pensano ed operano <hi rend="italic">come</hi> se l'accettassero 
quale norma della loro condotta, al bisogno della 
sincerità; mentre la convinzione di rappresentare in 
sé, checché si faccia o si tenti, ai ‘fini della 
natura’ purga da ogni carattere di egoismo e assolve 
da ogni scrupolo di volgare responsabilità la 
coscienza di quelli che sono o si credono ‘i forti’.
	Dove è anche degna di nota questa circostanza: Che 
si ha qui, in fondo, un tentativo di conciliazione 
tra virtù e felicità, inversa quella 
dell'utilitarismo: la felicità (dei forti) posta 
come condizione della virtù.</note>.
	La inconciliabilità, che nell'ordine della vita 
finita viene così ad affermarsi tra la condotta 
quale appare richiesta dalle esigenze della vita 
sociale, e quale apparirebbe richiesta dall'esigenza 
di una tale giustizia, si aggrava per la assunzione 
correlativa nel concetto di virtù di un elemento che 
naturalmente vi entra finché la virtù è concepita 
in relazione con quelle condizioni di esistenza; e 
che è pensato come essenziale finché non si fa 
astrazione da quelle. È insomma un difetto di 
astrazione nel campo soggettivo dei concetti, 
corrispondente al difetto di astrazione nel campo 
oggettivo della realtà, e che suggella, per 
così dire, nella coscienza l'antitesi. Si considera 
come essenziale alla virtù non tanto la 
impersonalità o universalità del motivo, quanto il 
sacrifizio o la negazione di sé; onde l'assurdo che 
si tenda a considerare come buona un'azione se è 
fatta per altri, e meno buona, o moralmente 
indifferente se è fatta, nelle stesse condizioni e 
per lo stesso motivo, per sé. Così per 
correlazione, il bene individuale si identifica 
coll'egoismo, anche se consiste nella ricerca e nel 
conseguimento di un fine giusto; e non basta; ma il 
dar rilievo al sacrifizio nel concetto di azione 
buona rispetto alla società, porta a far spiccare 
l'idea del godimento esclusivo, egoistico nel 
concetto di azione buona nel rispetto individuale; 
raccogliendo tutti i beni dell'individuo come tale in 
un bene senza limiti di cui si fa il fine individuale 
per eccellenza. Come se i desideri e i sentimenti 
dell'individuo, ai quali è relativo il bene suo, 
fossero di necessità tutti e soltanto egoistici; e 
come se anche i fini egoistici non possano avere 
valore morale se sono apprezzati come mezzo a un fine 
ulteriore non egoistico. Oltre di che lo sforzo senza 
tregua doloroso, concepito come caratteristico della 
moralità, fa nascere l'idea illusoria e in 
contraddizione non solo colla realtà presente, ma 
colle leggi più elementari della vita, di una 
<hi rend="italic">felicità</hi> che consista in una <hi rend="italic">quiete</hi>, in uno 
<hi rend="italic">stato</hi> durevole di godimento completo e 
definitivo, che la virtù dia quasi il diritto di 
raggiungere; e raggiunto, non lasci più nulla da 
desiderare e da operare. Il che è – del resto – 
naturale. L'esagerazione chiama l'esagerazione; non 
altrimenti un lavoro costantemente eccessivo e penoso 
fa pensare come ideale l'inerzia, non l'attività 
misurata e adeguata. </p><p>
	Ma comunque e per qualunque ragione, oltre le 
dette, si formino quei concetti, certo è che 
l'opposizione, anzi direi, la incompatibilità 
radicale che rispetto all'esistenza finita si 
stabilisce tra essi, può essere attenuata ma non 
tolta, finché' sono assunte come essenziali e 
inevitabili quelle esigenze della vita sociale. </p><p>
	Così, adunque, anche le costruzioni che si 
presentano come puramente razionali, cadono nel 
medesimo vizio radicale di una duplicità di fini; e 
vi cadono perché' nel determinare la condotta buona 
sono in modo esclusivo o prevalente dominate dalla 
preoccupazione, che sta all'origine della 
speculazione morale: la preoccupazione di ciò che 
richiede la vita sociale, e non di ciò che richiede 
la vita degli individui. E così invece di cercare, 
come è <hi rend="italic">in apparenza</hi> l'assunto, quale fine possa 
valere come buono universalmente, per determinare in 
relazione con esso la condotta, si pone <hi rend="italic">in 
realtà</hi> un fine che non è tale, e poi si pretende 
che la condotta ordinata a questo fine valga come 
buona universalmente. Ora se questo processo è dal 
punto di vista storico e psicologico spiegabile e 
naturale, non è, dal punto di vista teorico o 
logico, legittimo. Che si direbbe di un igienista, il 
quale assumesse come tenor di vita modello quello 
rispondente alle condizioni di esistenza di un 
Esquimese, ed elevando a ideale dello stato di salute 
perfetto la sanità sotto quelle condizioni, 
pretendesse che le norme relative valessero come 
norme generali dell'igiene? </p><p>
	È perciò che si è affermato più su esservi in 
fondo alle costruzioni razionali un difetto di 
astrazione, che non è, quando si vuol determinare 
idealmente la norma retta, in nessun modo 
giustificabile. </p><p>
	Perché' si dovrà, nel determinare il tipo della 
condotta universalmente buona, astrarre da tutto ciò 
che nella condotta e nella volontà degli individui 
vi è di incompatibile con questa universalità e non 
astrarre anche da tutto ciò che con questa 
universalità vi è di incompatibile nella condotta 
della società? E se è legittimo che questa 
universalità valga come criterio della bontà, 
perché nell'ideale della condotta buona non dovrà 
essere rispecchiata l'osservanza di questa esigenza 
anche da parte della società? Non è non deve essere 
anche la condotta di questa, il suo modo di 
agire e di reagire, tutto il complesso delle 
influenze che essa esercita e all'interno e 
all'esterno, oggetto di giudizio e di valutazione 
morale? E se sì, come si potrà considerare quale 
norma universale della condotta buona quella che 
esprima la subordinazione a una società la cui 
condotta non sia buona? cioè insomma assumere come 
criterio del giusto le esigenze d'una società non 
giusta? </p><p>
	Ciò viene a dire che, per avere il tipo della 
condotta buona, non si può determinare la condotta 
dell'individuo separatamente da quella della 
società, o l'inverso; ma bisogna supporre che la 
stessa massima valga realmente e simultaneamente e 
per l'individuo rispetto alla società, e per 
ciascuna società rispetto agli individui e alle 
altre società. Soltanto a queste condizioni una 
massima può essere veramente universale e può avere 
valore universale il fine a cui quella massima appare 
ordinata. </p><p>
	Ma in tal caso che ne segue? Dato che valga la 
stessa massima per la condotta dei singoli e per 
quella della società e delle società, la direzione 
che ne risulta alla condotta dell'individuo (qui 
preme per ora considerare specialmente questa) è in 
tutto o in parte diversa da quella che sarebbe 
richiesta, se le esigenze della vita sociale non 
fossero contenute entro i confini segnati da quella 
medesima norma; cioè la condotta richiesta nel 
secondo caso è diversa da quella richiesta nel 
primo. Ne segue ancora, che se la condotta giusta è 
quella che è richiesta quando si supponga valere 
universalmente la stessa massima, ogni condotta 
diversa da questa non è la condotta giusta; e quindi 
la condotta che comunemente si pone come buona, 
determinandola in relazione a condizioni diverse da 
quelle che l'universalità della massima richiede, 
non è la condotta veramente buona e giusta. </p><p>
	Che significa tutto ciò se si traduce in termini 
più chiari? Significa che se non è legittimo da 
questo punto di vista ideale che l'individuo 
consideri sé come fine e la società come mezzo, non 
è pure legittimo che la società, per il fatto solo 
che è società, ponga sé come fine, e l'individuo, 
o molti, o alcuni individui come mezzo; significa che 
se la vita dell'individuo deve essere un elemento 
nella vita del tutto, la vita del tutto deve 
costituire un ambiente favorevole allo svolgimento 
più ampio della vita dei singoli; significa che se 
l'attività dei singoli deve essere ispirata da un 
motivo non egoistico, né altruistico, ma oggettivo e 
impersonale, cioè valido universalmente, o morale, 
deve apparire ispirata allo stesso motivo la condotta 
o l'azione della società. E importa chiarire il 
significato di questa espressione. </p><p>
	Per condotta o azione della società io non 
intendo qui quella soltanto, che è la parte 
più superficiale e appariscente, e in cui si fa 
consistere comunemente l'opera dello stato quando si 
disputa intorno al suo ufficio negativo o positivo. 
Ma intendo anche e soprattutto le condizioni reali 
della società, il complesso delle influenze che essa 
esercita in quanto ha una determinata struttura e 
determinati ordinamenti economici, familiari, 
politici, religiosi, pedagogici; in quanto questa 
costituzione organica esercita, per il fatto stesso 
della sua esistenza, sull'individuo, fin dalla 
nascita, anzi fin sulla nascita, una azione negativa 
e positiva continua, e pone le condizioni nelle quali 
la sua personalità si deve sviluppare. Perciò 
assumendo come postulato ideale che la massima debba 
valere anche per la condotta della società, non si 
può e non si deve intendere che a questo postulato 
si soddisfaccia ammettendo che essa debba regolare 
l'azione della società, <hi rend="italic">data una certa 
struttura</hi>; ma che essa deve valere 
<foreign lang="lat">radicitus</foreign>, per determinare quali siano le 
condizioni preliminari alle quali deve soddisfare la 
struttura stessa della società, perché la totalità 
dell'azione che essa esercita, cioè la sua condotta, 
possa essere conforme alla massima<note resp="aut" place="foot">
A torto dunque, almeno da questo punto di vista, si 
considera, come un movimento anti–individualistico, 
il movimento presente, per il quale lo stato è 
invocato a regolare e disciplinare i rapporti 
economici di distribuzione e redistribuzione, e a 
fornire alle classi inferiori la possibilità di un 
certo sviluppo intellettuale e morale. In realtà non 
è tale se non dal punto di vista ristretto e 
relativamente egoistico di una o di alcune classi 
sociali. Perché esso movimento mira in sostanza a 
garantire a tutti gli individui, 
all'<hi rend="italic">universalità</hi> dei singoli, la possibilità di 
certi fini che nelle condizioni di fatto esiste 
soltanto per alcuni. In fondo è la società la quale 
cerca di reagire nei suoi ordinamenti costituiti 
modificandoli in modo da diminuire la pressione e la 
limitazione che esercitano sugli individui; ossia 
viene a riconoscere a ciascuno in quanto è membro 
della società, certi diritti; e riconoscere dei 
diritti ai singoli, non è aumentare quelli della 
società come corpo organizzato, ma piuttosto il 
contrario. – Se poi si riesca o no nello scopo, e se 
la via tenuta sia buona, è tutt'altra questione –.</note>. </p><p>
Nel non aver visto la necessità di questa 
esigenza e nel non averne tenuto conto nelle 
sue deduzioni, sta, a mio giudizio, la ragione dello 
scarso frutto che lo Spencer ha ricavato dalla sua 
distinzione, che io ritengo, in tesi generale, 
legittima e feconda, fra Etica assoluta ed Etica 
relativa; e sta forse anche la ragione per cui di 
tale distinzione non fu generalmente apprezzato il 
valore. Egli vide chiaramente la necessità di 
considerare come tipo non l'uomo ideale di una 
società qualsiasi, bensì l'uomo ideale in una 
società ideale; ma, come fu notato, assunse poi in 
sostanza (tanta è la suggestione della realtà e 
delle tendenze) nella sua società ideale la 
struttura economica e politica della società 
industriale del suo tempo. E il tipo formulato non 
poteva essere il tipo cercato. Per questo rispetto è 
vizio della sua Etica, non un eccesso, come giudica 
il Vanni, ma piuttosto un difetto di astrazione. </p><p>
	Bisogna dunque idealmente far astrazione anche da 
ogni forma reale – già data – di struttura, e 
costruire secondo le esigenze ideali la norma, non 
dell'uomo giusto, ma della società umana giusta. </p><p>
	Insomma: il concetto, che io difendo, nella sua 
forma estrema si può formulare così: o bisogna 
rinunciare al valore universale della massima come 
carattere della giustizia, o bisogna riconoscere la 
necessità che questa esigenza penetri dappertutto; 
domini e ispiri tutti i rapporti dai più 
superficiali ai più profondi e fondamentali; agli 
ipogei, direbbe il Loria, della costituzione sociale. </p><p>
	Bisogna dunque che la medesima norma governi in 
tutte le sue esplicazioni tutta l'azione della 
società come tutta l'azione dei singoli; e che 
questa norma sia ordinata a un fine che ciascuno 
riconosca desiderabile per tutti prima e sopra ogni 
altro fine. Ma perché' un fine sia tale, occorre che 
in esso consista o la felicità di tutti, o la 
condizione necessaria e indispensabile della 
felicità di tutti. Il primo caso non è possibile 
senza che si ammetta la uniformità costante e 
universale dei desideri e del valore soggettivo dei 
desideri; ipotesi inammissibile. </p><p>
	Resta dunque il secondo. E allora bisogna che le 
condizioni richieste dalla convivenza e dalla 
cooperazione sociale siano nel medesimo tempo 
le condizioni nelle quali solamente ciascuno 
riconosca possibile a sé e agli altri il 
raggiungimento del massimo bene; cioè siano tali, 
che, se mutassero in qualsivoglia modo, diminuirebbe 
per ciascuno il bene o aumenterebbe la pena. Quindi 
la conciliazione perfetta tra i due ordini di 
esigenze si ha quando le condizioni della esistenza 
sociale siano ad un tempo le condizioni di una vita 
per tutti e totalmente, cioè sotto ogni rispetto, 
desiderabile. E allora il problema si presenta in 
questa forma: Quali sieno le condizioni oggettive e 
soggettive, date le quali si ha questa conciliazione. 
La condotta che corrisponde a queste condizioni è la 
condotta idealmente giusta. </p><p>
	Ciò viene a dire che si deve far astrazione – nel 
rispetto oggettivo – da ogni causa di contrasto tra 
vita sociale e vita individuale, e – nel rispetto 
soggettivo – da ogni conflitto nella coscienza tra 
fini comuni e generali, e fini propri e particolari; 
ossia che bisogna supporre una società ideale di 
uomini giusti, per i quali il fine prossimamente 
supremo, il fine desiderabile prima e a preferenza di 
ogni altro, sia il mantenimento delle condizioni di 
esistenza individuale e collettiva attuate in tale 
società. </p><p>
	Nell'osservanza della norma che risponde a quel 
fine l'<foreign lang="lat">homo iustus</foreign> trova la condizione 
ugualmente necessaria di ogni bene comune e di 
ogni bene particolare proprio e altrui. In questo 
rapporto sta la ragione del valore che le riconosce 
di norma prima e fondamentale della condotta, ossia 
sta la <hi rend="italic">giustificazione</hi> della norma. Per tal modo 
questa norma toglie l'antitesi tra la virtù e la 
felicità, non riducendo la prima alla seconda, o 
inversamente; n' facendo dell'una il mezzo 
dell'altra, ma conciliandole nella <hi rend="italic">giustizia</hi>; 
cioè nell'osservanza delle condizioni per le quali 
soltanto è possibile che la <hi rend="italic">pratica della virtù</hi> 
e la <hi rend="italic">ricerca della felicità</hi> si identifichino 
nella medesima condotta. Perché' soltanto supposta 
una società ideale siffatta, sparisce ciò che vi è 
altrimenti di irreducibilmente incompatibile tra 
virtù e felicità; e svanisce dai due concetti quel 
che essi contengono di negativo e di esclusivo; quel 
che vi è di <hi rend="italic">antindividuale</hi> nel primo, e quel che 
vi è di <hi rend="italic">antisociale</hi> nel secondo. </p><p>
	Così, date le condizioni ideali, oggettive e 
soggettive, corrispondenti a questo tipo ideale 
dell'uomo e della società, il problema della 
giustificazione nel senso fin qui considerato non 
trova più luogo; è, implicitamente, per dato stesso 
dell'ipotesi, risolto. </p><p>
	Ed ora lasciando di mostrare come in questa forma 
di conciliazione si acquietino, insieme 
coll'antitesi fondamentale, le antitesi 
secondarie che ne derivano (che sarebbe attraente e 
non difficile, ma non è necessario) bisogna 
soggiungere un'avvertenza indispensabile. </p><p>
	La norma che per tal modo si determina riguarda 
soltanto le condizioni primarie, alle quali soddisfa 
preliminarmente l'azione della società giusta e 
dell'individuo giusto in ogni sua forma e a qualunque 
scopo speciale sia rivolta; non contempla le 
condizioni secondarie, direi derivate, che si 
richiedono perché si attui una equità ulteriore; 
l'equità della virtù, che si esplica al di là 
della giustizia; ossia l'equità della simpatia, 
quando si intenda la simpatia in un senso parimenti 
universale e impersonale: la simpatia razionale 
dell'uomo per l'uomo (e subordinatamente per gli 
altri esseri) indipendentemente da motivi particolari 
e personali. Con ciò si apre il campo a una ricerca 
ulteriore dell'Etica (l'Etica della simpatia); per la 
quale, in forza di ragioni dello stesso genere, sarà 
necessario supporre una società di uomini 
perfettamente virtuosi; cioè una società, nella 
quale, osservate le condizioni preliminari della 
giustizia, il desiderio di ciascuno di cooperare alla 
felicità altrui non ha altro limite che il rispetto 
del medesimo desiderio in tutti gli altri. L'<hi rend="italic">Etica 
della simpatia</hi> avrà dunque per oggetto di 
determinare la norma che regge la condotta in una 
società nella quale sulle basi della giustizia è 
attuata la massima solidarietà. </p><p>
	Questo cenno era necessario perché' non 
sembrasse esclusa dal campo dell'Etica una parte che 
è il complemento dell'<hi rend="italic">Etica della giustizia</hi>; e 
che dovrebbe trovar luogo accanto a questa, in una 
trattazione speciale. Ma poiché le ipotesi 
rispettivamente assunte nei due casi sono dello 
stesso genere e hanno un medesimo ufficio, non 
occorre qui per ciascuna delle due una considerazione 
distinta.</p></div1><div1>
<head>Capitolo III</head>
<head>IL VALORE NORMATIVO DI UN'ETICA PURA</head>
	<p>Se, come si è concluso, per determinare 
razionalmente una norma che possa essere riconosciuta 
universalmente come giusta, bisogna supporre 
condizioni di esistenza della società umana e dei 
singoli diverse, se non del tutto opposte, dalle 
condizioni storiche reali, si presentano due domande: 
1. L'ipotesi richiesta si può legittimamente 
assumere? 2. Ammesso che si possa, a che può 
servire? Se la condotta determinata nell'ipotesi è 
la condotta dell'<foreign lang="lat">homo iustus</foreign> in una 
<foreign lang="lat">societas iusta</foreign>, la legge che ne formula le 
regole che valore normativo può avere per condizioni 
di esistenza diverse dalle supposte? Cominciamo da 
questa seconda. </p><p>
	Ho accennato, poco più su, alla distinzione dello 
Spencer tra <hi rend="italic">Etica assoluta</hi> ed <hi rend="italic">Etica relativa</hi>, 
approvandone se non l'applicazione, il 
concetto. Una distinzione di questo genere è già, 
chi bene osservi, per la forza stessa delle cose, in 
parte almeno, riconosciuta e praticata comunemente 
nei giudizi sulla condotta morale; benché' con 
criteri empirici parziali e incerti, facilmente 
falsati ad opportunismo, e perciò come per tacita 
convenzione dissimulati. Colla necessità ammessa in 
realtà, se non a parole, di una tale distinzione tra 
un'<hi rend="italic">Etica pura</hi> e un'<hi rend="italic">Etica applicata</hi> si 
connette il valore normativo dell'ipotesi abbozzata, 
che ne rende possibile, giustificandola, una 
determinazione razionale. </p><p>
	In conformità a quanto si è precedentemente 
detto, soltanto la norma che risponde alle condizioni 
ideali dell'ipotesi può essere giusta del tutto e 
per ogni rispetto; ossia puramente o idealmente 
giusta. Ne segue che qualsivoglia norma diversa da 
questa, anzi essa medesima applicata in condizioni 
diverse dalle supposte e che ne rendano impossibile 
l'universalità, non può essere che più o meno 
ingiusta. E poiché' le condizioni reali sono infatti 
diverse, cioè necessitano una condotta o da parte 
della società o da parte dei singoli diversa da 
quella pienamente giusta, si domanda: Quale sarà in 
tali condizioni la condotta meno ingiusta, ossia 
giusta relativamente? </p><p>
	Se si esclude la risposta scettica della 
impossibilità di una determinazione razionale anche 
approssimativa (la quale riesce in ultimo alla 
giustificazione dell'opinione via via prevalente), le 
risposte possibili sono tre: O le condizioni reali 
presenti forniscono esse il criterio necessario e 
sufficiente per determinare in relazione con esse la 
condotta; ossia si identifica la condotta giusta 
colla condotta che ha per fine la conservazione dello 
stato presente e di fatto; e allora o si rinuncia 
alla giustificazione, come s'è osservato già, o 
bisogna assumere in forma esplicita o implicita che 
quello stato è o immutabile o che è per tutti e 
sotto ogni rispetto il più desiderabile. </p><p>
	Oppure il criterio è fornito da una idealità, da 
una aspirazione che oltrepassa il presente e si 
appunta in una forma di esistenza più desiderabile; 
e allora si aprono altre due vie: La condotta dettata 
da questa idealità, ossia la condotta conforme a 
quelle condizioni di esistenza – desiderabili sì, ma 
ideali non reali; future non presenti – è distinta e 
designata come buona sempre, come la condotta da 
seguire indipendentemente dalle condizioni in cui 
deve esplicarsi, dalla realtà presente e premente, e 
si ha un ideale di condotta utopistica, che si 
acquieta presso la generalità in un assenso 
puramente nominale; per il quale tra la dottrina 
professata a parole e la norma ritenuta realmente e 
seguita come giusta, non v'è nessuna coerenza. </p><p>
	O finalmente si riconosce che la condotta deve 
guardare all'avvenire, ma dispiegarsi nel presente; 
che l'idealità deve additare il fine, ma la realtà 
fornire i mezzi, e che l'azione rivolta a quel fine 
deve adeguarsi a questi mezzi; e allora si ammette 
che per stabilire quale è in certe condizioni reali 
della società e dell'individuo la condotta 
relativamente giusta, è necessario determinare come 
e quanto la realtà discordi dalle condizioni ideali. 
Il che richiede manifestamente la determinazione e di 
quella realtà e di queste condizioni ideali. </p><p>
	Data questa doppia determinazione, il problema si 
riduce a questa forma: fino a qual punto deve la 
condotta soddisfare alle esigenze della realtà, e 
fino a quale alle esigenze ideali? E assumendo come 
dati di induzione legittima che le condizioni reali 
sociali e individuali, oggettive e soggettive – sono 
soggette a trasformazione, e che questa 
trasformazione dipende, almeno in parte (e in 
proporzione via via maggiore) dalla condotta della 
società come un tutto e dei singoli, il problema 
capitale dell'Etica applicata diventa il seguente: </p><p>
	Quale sia in un dato momento storico la 
condotta (sociale e individuale) che, nei limiti 
delle esigenze necessariamente imposte dalle 
condizioni reali, è più adatta a favorire la 
trasformazione di queste nella direzione segnata da 
quelle esigenze ideali, ossia tende ad attuarle. </p><p>
	Adunque il criterio dell'Etica applicata è il 
massimo avvicinamento possibile a quelle condizioni 
ideali; ossia è la <hi rend="italic">corrispondenza della condotta 
alla possibilità che le condizioni reali presentano 
di soddisfare alle esigenze dell'Etica pura</hi>.</p><p>
	Determinare in relazione con questo criterio questo 
grado di corrispondenza per tutte le sfere di azione 
in cui si dispiega la condotta, è un problema senza 
dubbio complicatissimo e tale da non ammettere, si 
può dirlo a priori con certezza, che una soluzione 
approssimativa. Perché' essa richiede dati 
molteplici e diversi mutuati da un gran numero di 
scienze particolari, segnatamente dalla psicologia e 
dalle scienze sociali e politiche, e deve tener conto 
delle combinazioni e ripercussioni ed elisioni di una 
quantità grande di fattori, e delle loro mutue 
azioni e reazioni. </p><p>
	Ma queste difficoltà, per quanto gravi, non 
toccano la legittimità del criterio, ma soltanto le 
forme dell'applicazione. </p><p>
	La quale comprenderà due campi distinti 
corrispondenti a quelli in cui si distingue l'Etica 
pura della giustizia. </p><p>
	Infatti le condizioni ideali assunte 
nell'ipotesi corrispondono alle esigenze della 
condotta giusta considerata nei due aspetti sotto cui 
si presenta: cioè le esigenze oggettive e le 
esigenze soggettive. Quindi il criterio generale 
enunciato si sdoppierà in due criteri concernenti 
rispettivamente, l'uno l'attività considerata in 
relazione cogli effetti, ossia col fine obbiettivo al 
quale è mezzo o condizione; l'altro l'attività 
considerata in relazione colle disposizioni psichiche 
dell'operante, ossia coi motivi dai quali è 
alimentata. </p><p>
	Sarà criterio della prima il massimo possibile 
avvicinamento alle condizioni ideali di esistenza 
della società giusta; cioè sarà relativamente 
giusta la condotta sociale e individuale che tende a 
conservare gli ordini della vita sociale e 
individuale in quanto corrispondono, e a modificarli 
in quanto non corrispondono (nel senso e nei limiti 
indicati) alle esigenze ideali. Questo criterio 
dovrebbe dunque guidare in tutte le forme in cui si 
esercita l'azione della società come un tutto 
(morale politica) e l'azione delle parti e dei 
singoli (morale privata). </p><p>
	In modo analogo sarà criterio della seconda 
l'avvicinamento alla forma ideale di coscienza, 
l'<foreign lang="lat">homo iustus</foreign>. Quella disposizione della 
coscienza, che, date le condizioni psicologiche reali 
della collettività e dell'individuo, è meglio 
adatta ad assicurare l'universale e costante 
efficacia del motivo imparziale e impersonale 
della giustizia, e quindi a preparare la possibilità 
di una coscienza individuale e sociale totalmente 
retta, è la disposizione relativamente giusta, cioè 
giusta rispetto alle condizioni soggettive reali 
della collettività e dei singoli. E dovrebbe quindi 
valere anche come criterio per guidare in tutti i 
campi in cui si manifesta l'azione educativa 
formatrice e correttrice delle coscienze<note resp="aut" place="foot">
Per ragioni dello stesso genere e con criteri 
analoghi si avrà un'<hi rend="italic">Etica pura</hi> della simpatia e 
un'<hi rend="italic">Etica applicata</hi> della simpatia distinte del 
pari ciascuna in due parti, riguardanti 
rispettivamente le esigenze obiettive e le esigenze 
subbiettive della <hi rend="italic">solidarietà</hi>, prima nelle 
condizioni ideali, poi in determinate condizioni 
reali. Ma l'Etica applicata della simpatia incontra 
difficoltà ancora maggiori di quelle accennate per 
l'Etica applicata della giustizia. Perché in 
condizioni di esistenza parzialmente ingiuste, 
l'applicazione di certe norme, che in condizioni 
ideali sarebbero una esplicazione della simpatia, 
esprime piuttosto un'esigenza della giustizia; 
perché corrisponde al bisogno di rimediare almeno 
parzialmente agli effetti di condizioni ingiuste.</note>. E 
qui, sia lecito richiamarlo di sfuggita, riappare in 
conformità a quanto fu detto nel I Capitolo, il 
carattere essenzialmente formativo ed educativo 
(cioè pedagogico nel senso più largo) del problema 
dell'obbligazione, e di conseguenza l'ufficio delle 
credenze metafisiche e religiose, su cui 
l'obbligazione si fonda, nella formazione storica e 
nell'educazione della coscienza morale. </p><p>
	Ed ora si noti che quel riferimento alle condizioni 
ideali contemplate nell'ipotesi, il quale fornisce il 
<hi rend="italic">criterio</hi> della condotta relativamente 
giusta, ne fornisce ad un tempo la 
<hi rend="italic">giustificazione</hi>.</p><p>
	Se si riconosce che la forma di vita possibile in 
quelle condizioni ideali è preferibile ad ogni 
altra, bisogna ragionevolmente riconoscere la 
preferibilità su ogni altra della condotta che tende 
all'attuazione di quelle. </p><p>
	E perciò è levata quella duplicità di fini, di 
cui si è parlato nel Capitolo precedente. 
Nell'ipotesi, il fine rispetto al quale sono 
determinate le norme, è, come in ogni altra scienza 
normativa, o il medesimo fine, o una condizione 
necessaria di quel medesimo fine che dà valore alla 
norma. Ciò che vale come criterio o principio di 
deduzione è ad un tempo ciò che vale come principio 
di giustificazione. </p><p>
	Ma ammettendo che la norma di condotta così 
determinata debba ragionevolmente essere riconosciuta 
da tutti come preferibile per tutti a ogni altra 
norma, si assume, in modo esplicito o implicito, un 
<hi rend="italic">postulato</hi>; questo: Che una vita universalmente e 
per tutti i rispetti desiderabile sia da preferire a 
una vita desiderabile solo per qualche rispetto e non 
universalmente; onde il corollario che le condizioni 
in cui è possibile la prima sono da preferire alle 
condizioni in cui è possibile soltanto la seconda. </p><p>
	La condotta che col criterio indicato si 
stabilisce e si giustifica come relativamente giusta 
è la condotta che un uomo ragionevole <hi rend="italic">deve</hi> 
giudicar tale, <hi rend="italic">se accetta</hi>, e ammesso che accetti, 
quel postulato. La giustificazione razionale dal 
punto di vista umano si arresta qui. Ogni questione 
<hi rend="italic">al di là</hi> oltrepassa i limiti di una trattazione 
scientifica. Se una vita universalmente desiderabile 
sia il fine relativo, dietro al quale si nasconde o 
si rivela un Fine assoluto, che sia la ragione ultima 
di ogni bene; se e come la coscienza possa 
apprenderlo o intuirlo, e come possa volerlo per sé, 
sono questioni metafisiche che rimangono, ma la cui 
soluzione non pregiudica la validità delle 
determinazioni fondate su quel postulato, quando esso 
sia praticamente accettato. In tal caso esse hanno 
valore e autorità di norme buone rispetto alla vita 
umana finita, qualunque sia la soluzione che si dà a 
quei problemi metafisici. In un modo analogo a quello 
col quale le conclusioni scientificamente provate 
hanno valore di cognizioni <hi rend="italic">vere</hi> qualunque sia la 
soluzione che si dà ai problemi sulla natura ultima 
dell'oggetto pensato, sulla natura ultima del 
soggetto pensante e sulla natura ultima della 
conoscenza. E il parallelismo tra i due ordini di 
problemi è tutt'altro che casuale. </p><p>
	Ed ora è anche facile vedere come con questi 
problemi metafisici che si riferiscono all'esigenza 
giustificativa, si colleghino, richiamandoli, quelli 
che si riferiscono all'esigenza esecutiva. </p><p>
	Se la norma riconosciuta come giusta obblighi 
assolutamente; in che modo si faccia valere nella 
coscienza come obbligo, e in che modo sia possibile 
l'osservanza incondizionata di quest'obbligo 
assoluto, sono questioni che si intrecciano con 
quelle, e che la credenza risolve identificando il 
Sommo Bene col Potere obbligante, il riconoscimento 
del Bene coll'obbligo assoluto, la facoltà di 
obbedire a quest'obbligo colla libertà di volere o 
non volere quel Bene<note resp="aut" place="foot">
Non occorre far menzione distintamente della credenza 
in un'altra vita, perché essa è un corollario delle 
credenze nella Onnipotenza e Bontà di Dio, e nella 
sostanzialità dello Spirito–Noumeno come principio 
che è fuori della causazione naturale fenomenica.</note>. </p><p>
	Ma di una credenza metafisica non si può dare in 
ultimo nessuna giustificazione, che non sia dal punto 
di vista razionale inadeguata, e dal punto di vista 
religioso irriverente. Perché' ogni giustificazione 
si riduce ad una <hi rend="italic">valutazione</hi> della credenza 
rispetto a un fine umano, sia pur questo fine il 
massimo; cioè si riduce necessariamente a dare 
all'assoluto un valore relativo. E allora le credenze 
metafisiche sono ricondotte nell'ambito di una 
relazione condizionale coi fatti umani, e 
considerati come fattori nella produzione di certi 
effetti. </p><p>
	Da questo punto di vista (che è, in fondo, se non 
si ha paura delle parole, <hi rend="italic">utilitario</hi>, benché 
comunemente questa parola sia presa in un senso assai 
diverso e più limitato), ciò che in un dato momento 
di sviluppo della coscienza morale importa 
soprattutto determinare, non è <hi rend="italic">se esistano</hi> 
obiettivamente i dati delle credenze metafisiche, ma 
<hi rend="italic">come</hi> siano e quali attributi abbiano; non è 
l'<hi rend="italic">esistenza</hi>, ma è la <hi rend="italic">natura</hi> degli oggetti. 
Ed è perciò che nel rispetto morale i problemi 
metafisica riguardano più che l'esistenza di Dio o 
dell'Assoluto, gli attributi della Divinità e la 
coesistenza di questi attributi. </p><p>
	Quanto alla validità di queste credenze per sé, 
mi torna al pensiero come ammonimento ciò che diceva 
Cartesio a proposito delle verità rivelate: ‘<foreign lang="fre">Je 
pensais que pour entreprendre de les examiner et y 
réussir, il était besoin d'avoir quelque 
extraordinaire assistance du ciel, et <hi rend="italic">d'être plus 
qu'homme</hi>’ (<hi rend="italic">Disc. de la Meth.</hi></foreign> I).
Ma sotto qualunque rispetto si considerino 
questi problemi e gli altri molti che germogliano 
accanto ad essi, certo è che quel postulato non è 
incompatibile con nessuna delle soluzioni, 
positive o negative, che di tali problemi la 
metafisica proponga od accolga. </p><p>
	Così dal campo della metafisica morale resta 
distinto e indipendente quello, come può chiamarsi 
qui per antitesi, della fisica morale. Per tal guisa 
si rende possibile un criterio ideale della 
giustizia, che, appunto perché non trascende i 
limiti della vita umana finita, o almeno di ciò che 
entro questi limiti si considera come possibile, può 
esser valido universalmente, all'infuori della 
diversità delle soluzioni che le credenze i 
sentimenti e le tendenze, in una parola i 
temperamenti dei singoli, danno ai problemi 
metafisici; all'infuori, direi, di ogni diversità di 
fede metafisica. </p><p>
	E così si suggella anche nella derivazione e nella 
giustificazione teorica delle norme morali quella 
indipendenza dalle vedute metafisiche, che già s'è 
venuta disegnando nella pratica quotidiana della vita 
e nella valutazione del valor morale delle persone. 
Come la diversità delle credenze religiose si 
acquietò, in tempo non remoto, nell'accordo su certi 
postulati metafisici indipendenti dalle religioni 
positive, così per un ulteriore processo di 
differenziazione, la diversità delle credenze 
metafisiche si acquieterebbe nel riconoscimento di un 
postulato conforme alla coscienza morale universale, 
e indipendente dalle metafisiche diverse. </p><p>
	La distinzione tra mondo morale umano e mondo 
morale sovrumano compirebbe la distinzione, per il 
pensiero scientifico legittima insieme e feconda, tra 
mondo fenomenico e mondo noumenico. </p><p>
	Tali applicazioni dell'ipotesi sono possibili, 
ammesso che l'ipotesi possa essere legittimamente 
assunta. Può essere? </p><p>
	La legittimità richiede in questo caso due 
condizioni: Che l'ipotesi abbia valore normativo dal 
punto di vista etico, e che sia legittima dal punto 
di vista scientifico. Che soddisfaccia alla prima, 
risulta, se le cose dette sono vere, da tutta 
l'esposizione precedente; poiché' all'ipotesi si 
giunge appunto partendo dall'esame delle condizioni 
necessarie perché' una norma abbia valore morale. Ma 
se e come si possano determinare e assumere le 
condizioni richieste, senza contravvenire alle 
esigenze di una ipotesi scientifica, questo è quel 
che resterebbe da vedere. </p><p>
	La risposta a questa domanda dovrebbe, per riuscire 
efficace, consistere in un trattato d'Etica pura in 
cui venissero spiegati per esteso i dati assunti 
dall'ipotesi, ne fosse legittimata la derivazione, e 
ne fossero ricavati i corollari. Ma poiché l'idea 
fondamentale della necessità di un'Etica pura fu 
avanzata, benché' da un altro punto di vista e 
con procedimento diverso, dallo Spencer, il quale ne 
ha anche fatta, come ognun sa, l'applicazione alle 
varie parti della condotta, le ragioni della 
convenienza e quelle del metodo concordano nel 
richiedere che chi viene dopo di lui non pretenda di 
considerare l'opera sua, qualunque ne siano i difetti 
e qualsivoglia giudizio se ne porti, come non 
avvenuta. </p><p>
	E perciò mi sono proposto un esame critico del 
procedimento tenuto e dei risultati a cui giunge, il 
quale si fondi su un'esposizione completa, senza 
alterazioni e sottintesi, di quello che è il genuino 
pensiero del filosofo inglese. Perché' mi par di 
intendere che si sia venuto formando, almeno rispetto 
all'Etica, uno Spencer convenzionale, che differisce 
dallo Spencer com'è, nel modo stesso, fatte le 
debite proporzioni, che l'Aristotele tradizionale 
differiva dal vero Aristotele. Questo esame critico 
dimostrerà, spero, che le obiezioni mosse alla sua 
distinzione tra Etica assoluta ed Etica relativa 
toccano <hi rend="italic">quella certa applicazione</hi> che del 
principio egli ha creduto di fare, ma non infirmano 
il principio, ossia la legittimità di una 
<hi rend="italic">distinzione</hi></p><p>
	E potrà contribuire per qualche piccola parte a 
preparare una trattazione dell'Etica che soddisfaccia 
ad un tempo all'esigenza giustificativa ed 
all'esigenza scientifica. </p></div1></body></text></TEI.2>
