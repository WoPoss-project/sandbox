<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Delle cause della grandezza e magnificienza delle città</title>
      <author>Giovanni Botero</author>
    </titleStmt>
    <extent>122 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000780</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Della ragione di Stato, libri dieci. Con tre libri delle Cause della grandezza delle citta. Del sig. Giouanni Botero benese. Di nuouo in questa impressione, mutati alcuni luoghi dall'istesso autore, e accresciuti di diuersi discorsi...</title>
        <author>Botero, Giovanni</author>
        <publisher>appresso i Gioliti</publisher>
        <pubPlace>In Venetia</pubPlace>
        <date>1598</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Torino</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Torino</name>
      </respStmt>
      <item>Correzione linguistica</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-10-09T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="trattato">
<head>DELLE CAUSE DELLA GRANDEZZA E MAGNIFICENZA DELLE 
CITTÁ DI GIOVANNI  BOTERO BENESE  
</head>
<div2 type="parte">
<head><emph>LIBRO PRIMO</emph></head>
<div3 type="capitolo">
<head>I,1 Che cosa sia città grande </head>
<p>Città s'addimanda una ragunanza d'uomini ridotti insieme per vivere felicemente, e 
grandezza di  città si chiama non lo spatio del sito o il giro delle mura, ma la 
moltitudine degli abitanti e la  possanza loro. Or gl'uomini si riducono insieme mossi 
o dall'autorità, o dalla forza, o dal piacere,  o dall'utilità che ne procede.</p> 
</div3>
<div3 type="capitolo">
<head>I,2 Dell'autorità</head>
<p>Cain fu il primo autore delle città, ma i poeti, seguiti in ciò da Cicerone, 
favoleggiano che ne'  secoli antichi gli uomini, sparsi qua e là per lo monte e per lo 
piano, menassero una vita poco  differente dalle bestie, senza legge, senza 
conformità di costumi e maniera di civile  conversatione. Si trovarono poi alcuni 
personaggi, i quali, avendosi con la saviezza e con  l'eloquenza acquistato autorità e 
reputatione maravigliosa tra gli altri, dimostrarono alla roza  moltitudine quante e 
quanto grandi utilità fossero per godere, se, conducendosi in un luogo,  s'unissero in 
un corpo, per la scambievole communicatione di ogni cosa che ne procederebbe: e  
per questa via fondarono prima ville e villaggi, e poi terre e città, onde i medesimi 
poeti finsero  Orfeo et Anfione aversi tirato dietro le bestie, le selve et i sassi, 
volendo sotto questo invoglio  significar la grossezza degl'ingegni e l'asprezza de' 
costumi di quelle genti. Ma, fuor delle favole,  si legge di Teseo che, preso ch'egli 
ebbe il governo degli Ateniesi, si pose in cuore d'unire in una  città tutto il popolo, 
che, in più ville disperso, per quelle contrade abitava; il che egli, col  dimostrare il 
gran bene che ne seguirebbe, condusse agevolmente ad effetto. Una simil cosa si  
pratica oggi continuamente nel Brasil: abitano quei popoli sparsi qua e là in 
spelonche o in  capanne, anzi che case, composte di rami e di foglie di palme; e 
perché questa maniera di viver  così sparsamente fa che quelle genti restino in quella 
loro salvatichezza d'animi et asprezza di  costumi, e porta seco difficoltà grandi alla 
predicatione dell'Evangelio, alla conversione  degl'infedeli et all'istruttione di quei 
che di mano in mano si van convertendo, et al governo  civile, i Portoghesi et i padri 
della Compagnia di Gesù usano estrema diligenza in ridurli insieme  in certi luoghi 
più opportuni, dove, vivendo civilmente, siano con più agevolezza addottrinati  della 
fede da quei padri e governati dagli ufficiali del re. Si possono a questo capo ridurre 
quelle  città che sono state edificate dalla potenza et abitate per l'autorità di gran 
prencipi o di famose  republiche, perché i Greci et i Fenici furono autori d'infinite 
città et Alessandro Magno et altri re  di moltissime, di che fanno fede le Alessandrie, 
le Tolemaidi, le Antiochie, le Lisimachie, le  Filippopoli, le Demetriadi, Cesaree, 
Auguste, Sebastie, Agrippine, Manfredonie, et a' tempi nostri  Cosmopoli e la Città 
del Sole. Ma nessuno è degno di più lode in questa materia (dopo  Alessandro 
Magno che n'edificò più di settanta) del re Seleuco, che, oltre l'altre molte, edificò 
tre  città dette Apamie, ad onor di sua moglie, e cinque Laodicee in memoria di sua 
madre et ad onor  suo proprio cinque Seleucie et in tutto più di trenta.</p>
</div3>
<div3 type="capitolo">
<head>I,3 Della forza</head>
<p>Per forza e necessità si ragunano gli uomini in un luogo, quando qualche pericolo 
imminente,  massime di guerra o d'esterminio e vastità irreparabile, ve li conduce, 
per metter in sicuro la vita  o le facoltà loro; e tal sicurezza si ritrova in luoghi 
montuosi et aspri o paludosi o isolati o d'altra  sorte tale che non sia facile 
l'accostarvisi. Dopo il diluvio gli uomini, temendo che di nuovo non  avvenisse una 
simile rovina, vollero assicurarsene, altri col fabricar le loro abitanze sulle cime de'  
monti, altri con alzar torri d'incredibile grandezza sino al cielo; e senza dubbio che 
per questo  rispetto le città di montagna sono per antichità nobilissime, e le torri 
sono delle più antiche forme  di fabriche che siano mai state in uso. Ma dopo che la 
paura di un nuovo diluvio passò via, gli  uomini cominciarono a discender al basso 
et a fabricar le loro abitationi nelle pianure, sinché il  terrore dell'armi e l'inondatione 
e spavento di genti fiere e crudeli gli sforzarono di nuovo a  salvarsi nell'erte de' 
monti o nell'isole del mare o nelle paludi e luoghi simili. Quando i Mori  assaltarono 
e ridussero in miseria servitù la Spagna, quei che avanzarono alla strage, che ne fu  
fatta, si ritirarono sull'altissime montagne di Biscaglia e d'Aragona, et una parte, 
imbarcatasi, si  salvò nell'isola delle Sette Città, così detta perché vi si fermarono 
sette vescovi co' popoli loro. La  rovina, che menava seco il grande Tamberlane, 
fece che i popoli della Persia e de' paesi  circonvicini, abbandonando l'antiche loro 
patrie, quasi uccelli smarriti, si salvarono fuggendo,  altri sul monte Tauro, altri su 
l'Antitauro, altri nell'isolette del mar Caspio. E sì come nella  venuta degli Schiavi i 
popoli d'Istria si ritirarono dell'isola Capraria e vi edificarono Giustinopoli,  così i 
popoli della Gallia Traspadana, nell'entrata de' Lombardi in Italia, si salvarono entro 
le  paludi, ove edificarono Crema. Ma perché con la fortezza de' sudetti luoghi non 
era per lo più  congiunta grande opportunità di territori o di traffico, non di 
allettamento o di trattenimento  importante, non vi si è visto mai città molto famosa. 
Ma, se i luoghi dove gli uomini sono ridotti  dalla necessità hanno, oltre la sicurezza, 
qualche importante emolumento, sarà cosa facile che  crescano e di popolo e di 
ricchezze e d'abitanze. Così molte città di levante e di Barbaria sono  diventate 
grandi con la moltitudine de' Giudei cacciati da Ferdinando re di Spagna e da  
Emanuelle re di Portogallo, et in particolare Salonichi e Rodi. A' tempi nostri molte 
città  d'Inghilterra sono cresciute, e di gente e di traffico, con la fuga de' ribelli del re 
Cattolico da'  Paesi Bassi, e massime Londra, dove si sono ritirate molte migliaia di 
famiglie. Intorno agli anni  del Signore 900, mentre che i Saraceni mettevano a 
sacco et a fuoco Genova e 'l Genovesato,  crebbe incredibilmente Pisa, perché alla 
fortezza del luogo era congiunta fertilità di contado e  commodità di traffico. Nella 
venuta d'Attila in Italia, le genti di Lombardia, spaventate per  l'orribile rovina 
ch'egli menava, si salvarono nell'isolette del mare Adriatico e vi fabricarono  diverse 
terricciuole e communità: e poi, nella guerra che li mosse Pipino, abbandonando i 
siti  men sicuri, come era Equilio, Eraclea, Palestina, Malamocco, si ritirarono 
vicino a Rialto in un  corpo: così s'aggrandì Venetia.</p> 
</div3>
<div3 type="capitolo">
<head>I,4 Del rovinare le terre vicine</head>
<p>I Romani per aggrandire in ogni maniera la patria loro si servirono giudiciosamente 
della forza,  con ciò sia cosa che, affinché i popoli vicini avessero necessità di 
trasferirsi e di fermarsi in  Roma, rovinarono da' fondamenti le patrie loro. Così 
Tullio Ostilio gittò a terra Alba,  potentissima città, Tarquinio Prisco spianò 
Cornicolo, terra di grandi ricchezze, Servio Tullio  desertò Pometia; e, nel tempo 
della libertà, esterminarono Veio, città di tanta grandezza e  potenza, che a gran 
pena, dopo l'assedio di dieci anni, fu per arte più che per forza espugnata.</p> 
<p>Ora, non avendo questi et altri popoli dove ridursi ad abitare et a menarne la loro 
vita  sicuramente, erano sforzati a cambiare le loro patrie con Roma, che a questo 
modo mirabilmente  s'aggrandì e di gente e di ricchezze.</p> 
</div3>
<div3 type="capitolo">
<head>I,5 Del condurre i popoli dalle loro patrie alla nostra...</head>
<p>Del condurre i popoli dalle loro patrie alla nostra città  
Modo simile al sudetto, ma più piacevole alquanto, usarono i Romani per 
appopolare et  ingrandire la loro città: e questo fu il recar i popoli domi con l'arme, 
tutti o in gran parte, a Roma.</p> 
<p>Così Romulo vi recò i Cenenensi, gli Antennati, i Crustumini; ma nessuna gente 
amplificò più la  città che i Sabini, perciò che, venuto egli con esso loro alle mani, 
fece dopo un lungo e duro  contrasto pace, e la conditione fu che Tatio, re di essi 
Sabini, ne venisse col suo popolo ad abitar a  Roma, il che egli fece, e si elesse per 
sua stanza il Campidoglio e 'l monte Quirinale. La  medesima via tenne Anco 
Martio, che diede il monte Aventino a' Latini, trasportati là da  Politorio e Tellena e 
da Ficana. Il gran Tamberlane ancor egli ampliò la gran Samarcanda col  condurvi le 
più facoltose persone delle città da lui prese. E gli Ottomani, per aggrandire e per  
arricchire Constantinopoli, vi hanno condotto molte migliaia di famiglie, massime 
d'artefici,  dalle città soggiogate, come Maumetto II da Trebisonda, Selim primo dal 
Cairo e Solimano da  Tauris.</p> 
</div3>
<div3 type="capitolo">
<head>I,6 Del piacere</head>
<p>Si congregano anco insieme gli uomini per lo diletto che lor porge il sito o l'arte. Il 
sito, per la  freschezza dell'aere, per l'amenità delle valli, per l'opacità delle selve, 
per la commodità delle  caccie, per l'abbondanza delle acque, de' quali beni è dotata 
Antiochia di Soria, e non meno  Damasco e Bursia in Bittinia, Cordova e Siviglia in 
Ispagna, et altre altrove. A l'arte  appartengono le strade delle città dritte, gli edificii 
e per arte e per materia magnifici, i teatri,  anfiteatri, portici, cerchi, ippodromi, 
fonti, statue, pitture e simili altre cose eccellenti e  maravigliose. La città di Tespie 
era frequentata per l'eccellenza d'un simulacro di Cupidine, Samo  per la grandezza 
maravigliosa di un tempio, Alessandria per lo faro, Menfi per le piramidi, Rodi  per 
lo colosso; e quanti crediamo, che n'andassero a Babilone per veder la maraviglia 
delle sue  mura? I Romani andavano volontieri a passare il tempo a Siracusa, a 
Mitilene, a Smirna, a Rodi,  a Pergamo, allettati dalla dolcezza dell'aere e dalla 
bellezza delle città. Tutto ciò finalmente che  pasce l'occhio e che diletta il senso e 
che dà trattenimento alla curiosità, tutto ciò che ha del  nuovo, dell'insolito, dello 
straordinario e del mirabile, del grande o dell'artificioso, appartiene a  questo capo. 
E, tra tutte le città d'Europa, frequentatissime sono per lo piacere che a' riguardanti  
porgono Roma e Venetia: quella per le reliquie stupende dell'antica sua grandezza, 
questa per lo  splendore della sua presente magnificenza; quella empie gli animi di 
stupore e di diletto per la  grandezza degli acquedotti, delle terme, de' colossi e per 
l'artificio dell'opere ammirande, e di  marmo e di bronzo, d'artefici eccellenti, per 
l'altezza e grossezza degli obelischi, per la  moltitudine e varietà delle colonne, per 
la diversità e finezza de' marmi peregrini, de' broccatelli,  degli africani, de' porfidi, 
degli alabastri, de' marmi bianchi, neri, gentili, gialli, mischi, de'  serpentini, delle 
breccie, delle porte sante e di tante altre sorti, che il contarle sarebbe impresa  
difficile e 'l distinguerle impossibile. Che dirò degli archi trionfali, de' settezoni, de' 
tempii? Che  di tante altre maraviglie? E qual crediamo che fosse ella quando fioriva 
e trionfava, se, or che  giace e non è quasi altro che una sepoltura di se stessa, ci 
aggira ancora e ci pasce insatiabilmente  delle sue rovine? All'incontro Venetia, con 
la maraviglia del suo sito incomparabile, che par fatto  dalla natura per dar legge a 
l'acque e per metter freno al mare, ci reca maraviglia non minore; la  grandezza poi 
del suo inestimabile arsenale, la moltitudine de' vascelli, e da guerra e da traffico e  
da passaggio, il numero incredibile delle machine, degli ordegni, delle munitioni e 
d'ogni  apparecchio navale, l'altezza delle torri, la ricchezza delle chiese, la 
magnificenza de' palagi, la  bellezza delle piazze, la varietà dell'arti, l'ordine del 
governo, la bellezza dell'uno e dell'altro  sesso abbarbaglia gli occhi de' riguardanti.</p> 
</div3>
<div3 type="capitolo">
<head>I,7 Dell'utilità</head>
<p>E di tanto potere questa causa per unir gli uomini in un luogo, che l'altre cagioni, 
senza  intervento di questa, non sono bastanti a far nessuna città grande: non 
l'autorità, perché, se nel  luogo, dove gl'uomini per l'altrui autorità si ragunano, non 
si trova commodità, essi non vi si  fermaranno; non la necessità, perché le ragunanze 
degli uomini crescono e moltiplicano in  molt'anni, e la necessità ha del violento, e 
la violenza non può produrre effetto durabile. Onde  avviene che, non solamente le 
città non crescono, ma né anco gli Stati et i dominii acquistati con  pura forza e 
violenza si sono lungamente mantenuti; sono simili a' torrenti, che non hanno  
origine, come i fiumi, che somministri loro perpetuamente l'acqua, ma casualmente 
et in un  momento, ora crescono, ora calano, sì che, essendo nel lor gonfiamento 
formidabili a' corsieri,  mancano poi di tal maniera che si passano a piè secco. Tali 
furono gli acquisti de' Tartari, che  tante volte hanno saccomesso l'Asia, 
d'Alessandro Magno, d'Attila, del gran Tamberlane, di  Carlo VIII e di Lodovico 
XII, re di Francia: e la ragione si è, perché la natura nostra è tanto  amica e 
desiderosa delle sue commodità, che non è possibile che si acqueti e si contenti di 
quel  che non è se non necessario; e sì come le piante, se ben sono fisse fermamente 
in terra, non  possono però durare e lungamente conservarsi senza favor del cielo e 
senza beneficio della  pioggia, così le communanze degli uomini, cominciate con la 
mera necessità, non si mantengono  lungo tempo, se non vi si aggiunge commodità. 
Molto meno poi vale il piacere et il diletto,  perché l'uomo è nato per operare, e la 
più parte degli uomini attende a' negotii, e gli otiosi sono  pochi e da poco, e l'otio 
loro si fonda su l'opera e su l'industria de' negotiosi, e 'l piacer non può  stare senza 
la commodità, della quale egli è quasi frutto. Or, supposto che l'utilità sia quella 
onde,  come da causa principale, procede la grandezza delle città, perché essa utilità 
non è semplice e  d'una sorte, ma di varie forme e maniere, resta ora che veggiamo 
qual sorte di commodo o d'utile  sia più a proposito per lo fine del quale ragioniamo. 
Diciamo dunque che per far grande una città  giova assai la commodità del sito, e la 
fecondità del terreno, e la facilità della condotta.</p> 
</div3>
<div3 type="capitolo">
<head>I,8 Della commodità del sito</head>
<p>Sito commodo chiamo quello ch'è in parte tale, che molti popoli n'hanno bisogno per 
lo traffico e  per mandar fuora i beni che loro avanzano, o ricever quelli de' quali 
sono penuriosi; onde,  essendo questo sito tra gl'uni e gl'altri, partecipa come mezo e 
s'arricchisce con gli estremi. Ho  detto partecipa degli estremi, perché altramente 
non può cagionar grandezza di città, con ciò sia  che, o resterà deserto, o non servirà 
se non d'un semplice passo. Derbente, terra posta nelle porte  Caspie è in un sito 
necessarissimo per andare di Persia in Tartaria o di Tartaria in Persia; con  tutto ciò 
non è stata mai città grande, et a' tempi nostri è di pochissima consideratione, e la  
ragione si è perché non partecipa degli estremi, ma serve solamente di passo e riceve 
quelli che  vanno su e giù, non come mercatanti o genti di negotii, ma come 
passaggieri e viandanti: è  finalmente in sito necessario, ma non utile. Per l'istesso 
rispetto, nelle strettezze dell'Alpi, che in  buona parte circondano l'Italia, se ben per 
esse passano continuamente i Francesi, gli Svizzeri, i  Tedeschi e gl'Italiani, non 
però si trova terra mediocre, nonché città grande. Il medesimo si può  dire di molti 
altri siti: perché il Sues è necessario a chi viene dall'Indie, per lo mar Rosso, al  
Cairo; l'isola di San Iacomo e la Palma e la Terzera sono necessarie a' Portoghesi et 
agli  Spagnuoli per la navigatione e dell'Indie e del Brasil e del Mondo Nuovo, e 
nondimeno non è, né  mai sarà ne' sudetti luoghi città importante, come né anco 
nell'isole poste tra Danemarca e Svetia  e tra l'oceano Germanico e 'l mar Baltico; e 
Vulisinga, benché sia posta in un passo d'incredibile  necesità per lo commertio tra' 
Fiamenghi et Inglesi et altre genti, nondimeno non è se non  picciola terricciola; 
all'incontro Genova è gran città e similmente Venetia, perché participano  
degl'estremi e servono non solamente di passo, ma molto più di magazino e di 
fondaco, e così  Lisbona et Anversa et altre. Non basta dunque che il sito, che ha da 
far grande una città, sia  necessario: bisogna che sia, oltre a ciò, utile alle vicine 
genti.</p> 
</div3>
<div3 type="capitolo">
<head>I,9 Della fecondità del terreno</head>
<p>La seconda cagione della grandezza d'una città è la fertilità del paese, perché, 
constando la vita  dell'uomo di vitto e di vestito, e cavandosi l'uno e l'altro dalle cose 
che la terra produce, non può  se non giovare più che mediocremente la fertilità del 
suo contado. E se questa sarà tanto grande,  che non solamente supplisca al 
mantenimento degli abitanti, ma ancora al soccorso de' popoli  vicini, sarà tanto più 
a proposito. E perché non ogni terreno ogni cosa produce, tanto un territorio  sarà 
più sofficiente e più idoneo a far una gran città, quanto sarà dovitioso e producevole 
di più  cose, perché tanto meno bisogno avrà dell'altrui (il che sforza le genti ad uscir 
fuor di casa) e da  dare più agli altri (il che trae i vicini ne' paesi nostri). Ma non è 
bastante per costituir grandezza  di città la fecondità della terra, perché veggiamo 
provincie abbondantissime non aver nessuna  grossa città, come per essempio è il 
Piemonte, del quale non è paese in Italia dove sia maggior  abbondantia di formenti, 
di carne e di vini e di frutti eccellenti di ogni sorte, il che vi ha  mantenuto tanti anni 
gli esserciti e le forze di Spagna e di Francia; et in Inghilterra  (eccettuandone 
Londra) benché il paese sia copiosissimo, non vi è città degna d'esser chiamata  
grande, come né anco nella Francia, cavatone Parigi, che però non è nel più grosso 
paese di  quell'amplissimo regno, perché cede nell'amenità alla Turena, 
nell'abbondanza alla Santongia et  a' Pittavi, nella varietà de' frutti alla Linguadoca, 
nella commodità del mare alla Normandia,  nella copia de' vini alla Borgogna, nella 
dovitia de' formenti alla Ciampagna, nell'uno e nell'altro  al contado di Orliens, nelle 
carni alla Bertagna et al territorio di Burges. Non basta dunque che il  territorio sia 
fertile per fare una città grande: e la ragione si è perché, dove il paese è abbondante  
e copioso, gli abitanti, trovandosi a casa tutto ciò che è necessario et utile, non si 
curano né han  cagione d'andare altrove, ma lo godono senza fatica dove nasce, con 
ciò sia che ogn'uno ama la  commodità col minor disagio ch'egli può. Or, trovandola 
a casa facilmente, a che fine travagliarsi  per averla altrove ? E questa ragione tanto 
più vale, quanto i popoli sono meno dediti alle delitie. 
Non basta dunque per metter insieme molte genti l'abbondanza della robba: vi 
bisogna, oltre di  ciò, qualche forma d'unirla in un luogo e questa si è l'agevolezza e 
la commodità della condotta.</p> 
</div3>
<div3 type="capitolo">
<head>I,10 Della commodità della condotta</head>
<p>Questa commodità ci vien prestata parte dalla terra, parte dall'acqua: dalla terra, 
s'ella è piana,  perché così vi si conduce facilmente la mercatantia e la robba d'ogni 
regione su carri, cavalli,  muli et altre bestie da somma <add resp="ed">sic</add>; e gli uomini fanno i lor 
viaggi commodamente a piedi, a  cavallo, in carozza et in altra maniera; et i 
Portoghesi scrivono che in alcune pianure  spiegatissime della China si usano cocchi 
a vela, il che alcuno ha tentato non sono molti anni in  Ispagna. Ci vien prestata 
dall'acqua, s'ella è navigabile, e vale senza comparatione più la  commodità che ci 
porge l'acqua, che quella che ci dà la terra, e per la facilità e la prestezza, con  ciò sia 
che in manco tempo senza proportione e con minor dispendio e fatica si conducono 
da  lontanissimi paesi carichi maggiori per acqua, che per terra. Or l'acqua 
navigabile, o è di mare o  di fiume o di lago, che sono mezi naturali, o di canali o 
anche stagni, come fu il Mireo in Egitto,  che girava quattrocento cinquanta miglia, 
fatti con artificio e con fatica umana; et invero pare che  Dio abbia creato l'acqua 
non solamente come elemento necessario alla perfettione della natura,  ma di più 
come mezo opportunissimo alla condotta delle robbe d'un paese in un altro, imperò 
che,  volendo sua Divina Maestà che gli uomini s'abbracciassero scambievolmente 
insieme come  membra d'un medesimo corpo, divise in tal maniera i suoi beni, che a 
nessun paese diede ogni  cosa, affinché, avendo questi bisogno de' beni di quelli ed 
all'incontro quelli di questi, ne nascesse  communicatione, e dalla communicatione 
amore, e dall'amore unione. E per facilitare la  communicatione produsse l'acqua di 
natura e sostantia tale, che per la grossezza è atta a sostenere  grandissime some e 
per la liquidezza, aiutata da' venti o da' remi, a condurle ovunque si vuole, sì  che per 
mezo tale si congiunge il levante col ponente e 'l mezodì col settentrione; e si può 
dire,  che quel che nasce in un luogo, per la facilità d'averne, nasca per tutto. Or, 
senza dubbio, il mare,  per la sua grandezza quasi immensa e per la grossezza 
dell'acqua, è di maggiore utilità che i  laghi o i fiumi, ma il mare poco giova, se tu 
non hai porto capace e sicuro: capace dico, e per  grandezza, e per profondità 
nell'entrata e nel mezo e negli estremi; sicuro dico o da tutti o da  molti venti o 
almeno da' più tempestosi. Si tiene che fra tutti Borea sia il più tollerabile e che 'l  
mare commosso da Greco s'acqueti tosto che'l vento cessa; ma gli Australi il turbano 
e 'l  conquassano di tal maniera, come ne fa indubitata fede il golfo di Venetia, che, 
anco dopo che il  vento è cessato, ondeggia et imperversa lungo tempo. Or sicuro 
sarà il porto, o per natura, come è  quel di Messina e di Marsilia, o per arte imitatrice 
della natura, come quel di Genova e di  Palermo. I laghi sono quasi piccioli mari, 
onde ancor essi, a proportione della loro grandezza e  dell'altre commodità, sono di 
gran giovamento per la popolatione de' luoghi, come si vede nella  Nuova Spagna, 
dove è il lago del Messico, di novanta miglia di giro, adorno di cinquanta grosse  
terre, tra le quali vi è il gran Temistian, metropoli di quell'amplissimo Regno. I fiumi 
importano  ancor essi assai, e più quelli che per ispatio maggiore e per paese più 
ricco e più mercantile  corrono, quale è il Po in Italia, la Scalda in Fiandra, il Ligeri 
e la Senna in Francia, il Danubio e  'l Reno in Alemagna. E sì come i laghi sono 
certe picciole somiglianze de' seni, de' golfi del mare  formati dalla natura, così i 
canali, ne' quali si corriva l'acqua de' laghi o de' fiumi, sono certe  imitationi e quasi 
adombramenti d'essi fiumi fatti dall'uomo. Gli antichi re dell'Egitto fecero una  
fossa, che dal Nilo arrivava insino alla città degli Eroi, e tentarono di tirar un canale 
dal mar  Rosso al Mediterraneo, per unire il mar nostro con l'oceano Indico, e così 
facilitare la condotta  delle robbe, e per questa via arricchire il lor regno; et è cosa 
nota quante volte si sia tentato di  romper l'istmo per unire il mare Ionio con l'Egeo. 
Un Soldano del Cairo tirò un canale  dall'Eufrate alla città d'Aleppo; in Fiandra si 
veggono a Gant et a Bruges et in altri luoghi molti  canali, fatti con arte e con ispesa 
inestimabile, ma d'utilità molto maggiore per l'agevolezza  ch'essi porgono alla 
mercatantia et al traffico delle genti; et in Lombardia molte città si hanno  
saviamente procurato questa agevolezza. Ma nessuna più di Milano, che con un 
canale degno  della grandezza romana tira a sé l'acque del Tesino e del lago 
Maggiore, e per cotal mezo  s'arricchisce d'infinite mercatantie, e con un altro si 
prevale del fiume Adda per condurre a casa i  frutti et i beni del suo copiosissimo 
territorio; e s'accomodarebbe anco molto di più, se si  nettassero i canali di Pavia e 
d'Ivrea.</p> 
<p>Or ne' canali e ne' fiumi, per la facilità della condotta e del traffico, vagliono assai, 
oltre la  lunghezza del corso che si è detta, la profondità, la piacevolezza, la sodezza 
dell'acqua e la  larghezza. La profondità, perché l'acque profonde sostengono pesi 
maggiori e la navigatione si fa  senza pericolo; la piacevolezza, perché agevola la 
navigatione su e giù e per ogni verso, nel che  pare ad alcuni che abbiano mancato 
quelli che hanno disegnato il canale, che dal Tesino viene a  Milano, con ciò sia che, 
con la gran caduta e gran vantaggio dato all'acqua, egli è sì corrente e sì  rappido, 
che con infinita malagevolezza e perdita di tempo si naviga all'insù. Ma, quanto a' 
fiumi,  molto benigna si è mostra la natura con la Gallia Celtica e Belgica, con ciò 
sia che nella Celtica i  fiumi per lo più sono quietissimi e tranquillissimi e perciò si 
navigano su e giù con incredibile  facilità, con ciò sia che nascono molti d'essi quasi 
in luoghi piani, onde il corso non è precipitoso:</p> 
<p>e corrono non tra' monti, né per breve spatio, ma per molte centinaia di miglia per 
apertissime  pianure, dove, quasi per passatempo loro, ora stendono, ora piegano il 
corso, ora coll'andare  innanti, ora col ritornare indietro, favoriscono diverse città e 
paesi dell'acqua e del servitio loro.</p> 
<p>Ma non è paese in Europa meglio accomodato di fiumi di quella parte della Belgica, 
che si  chiama volgarmente Fiandra: quivi la Scalda, la Mosa, la Mosella, la Tenera, 
la Rura e 'l Reno,  diviso in tre grossissimi rami, corrono piacevolmente al dritto et 
al traverso della provincia e  l'arricchiscono, per la commodità della navigatione e 
del traffico, d'immensi tesori; il che  certamente manca all'Italia, perché, essendo 
essa lunga e stretta e partita per lo mezo  dall'Appennino, i suoi fiumi, per la brevità 
del corso, non possono né molto crescere, né rallentar  l'impeto loro. I fiumi di 
Lombardia nascono tutti quasi, o dall'Alpi, come il Tesino, l'Adda, il  Lambro, il 
Serio, l'Adige, o dall'Appennino, come il Tarro, la Lenza, il Panaro, il Reno: et in  
breve spatio, nel quale meritano più presto nome di torrenti che di fiumi, trovano il 
Po, che fa il  suo viaggio tra l'Appennino e l'Alpi; così egli solo resta navigabile, 
perché, traversando questa  provincia per tutta la sua lunghezza, ha tempo 
d'ingrossarsi e d'arricchirsi con l'aiuto di molti  fiumi e di moderare la sua naturale 
rapidità per lo lungo camino che egli fa; e con tutto ciò,  perché i suddetti fiumi per 
la brevità del corso loro v'entrano dentro con impeto grandissimo,  l'ingrossano alle 
volte e precipitano in tal maniera, che lo rendono formidabile alle città, benché  
fortissime, nonché ai contadi. Ma i fiumi di Romagna e dell'altre parti d'Italia, 
cascando a guisa  d'impetuosi torrenti parte di qua, parte di là dall'Appennino, 
trovano subito il mare Adriatico o il  Tirreno o il Ionio, onde la più parte non ha 
spatio di temperar l'impeto e nissuno ha tempo  d'ingrossare quanto sarebbe 
necessario alla navigatione, perché quel poco che si naviga l'Arno o  il Tevere si può 
dir quasi niente.</p> 
<p>Giova anco la sodezza dell'acqua, perché non si può negare che l'acqua d'un fiume 
non regga  meglio ai carichi, che quella d'un altro; e in particolare, quando l'obelisco 
(che drizzato sotto gli  auspici di Sisto V) si vede oggi nella piazza di San Pietro, fu 
condotto a Roma, si conobbe per  sperienza che l'acqua del Tevere era di più forza e 
più fermezza dell'acqua del Nilo. E la Senna,  fiume mediocre, in Francia porta 
navigli tanto grossi e sostien carichi tanto grandi, che chi non lo  vede non lo 
crederà; e non è fiume al mondo, che a proportione regga a pesi uguali, sì che,  
quantunque non ecceda la mediocrità, supplisce però mirabilmente alle necessità et 
a' bisogni di  Parigi, città che di popolo e di abbondanza d'ogni cosa avanza di gran 
lunga tutte l'altre della  Cristianità.   Qui mi potrebbe alcuno domandare onde sia, 
che un'acqua porta più d'un'altra. Alcuni vogliono  che ciò proceda dalla terrestreità, 
che ingrossa l'acqua e la rende spessa e per consequenza, ferma  e soda; questa 
ragione non ha altra oppositione, che del Nilo, il quale ha l'acqua tanto terrestre e  
fangosa, che la Scrittura l'addimanda perciò fiume torbido, e non si può bere, se non 
purgata  benissimo nelle cisterne, e non solamente irrigga e mollifica con la sua 
liquidezza l'Egitto, ma di  più il feconda e quasi letama con la sua grassezza, eppure 
non è delle più gagliarde a sostenere i  navigli et i carichi. Onde io penserei, che per 
cotale effetto non tanto si ricerchi la terrestre  grossezza dell'acqua, quanto una certa 
quasi viscosità, per la quale ella è meglio unita e  condensata insieme e perciò più 
disposta e più atta a reggere et a sostenere i pesi. Ma onde  procede cotal qualità? Da 
due cose: prima dal nascer e dal passar per paesi morbidi e grassi,  perché i fiumi, 
participando della natura de' terreni che fanno loro letto e sponda, ne divengono  
ancor essi grassi e di qualità simile all'olio. Appresso, dalla lentezza e brevità del 
corso, con ciò  sia che la lunghezza del viaggio e la rapidità de' fiumi attenua ed 
assottiglia la sostanza, rompe e  spezza la viscosità dell'acqua: il che avviene al Nilo, 
imperò che, correndo egli quasi duemila  miglia per linea dritta, che per linea 
obliqua saranno molto più, e cadendo da luoghi oltra modo  scoscesi e precipitosi, 
(dove, per la veemenza e per l'impeto del corso e per la rapidità  inestimabile della 
caduta, si risolve tutto in una quasi minutissima pioggia) assottiglia talmente e  
stanca le sue acque, che ne perdono ogni viscosa proprietà; la qual resta tutta a' fiumi 
di  Alemagna e di Francia, perché nascono e caminano per paesi amenissimi e 
grassissimi e non  sono ordinariamente rapidi né impetuosi. Or, che questa sia la 
vera ragione ne fa fede l'acqua  della Senna, con la quale se ti lavi le mani, s'attacca 
a guisa di sapone e ti netta mirabilmente  d'ogni macchia. Ma passiamo alla 
larghezza: questa è necessaria ne' fiumi e ne' canali (de' quali  parliamo) acciò che i 
navigli si possino commodamente maneggiare e volgere di qua e là e darsi  luogo 
l'uno a l'altro; ma la larghezza de' fiumi senza la profondità non fa per lo nostro 
proposito,  perché dissipa l'acqua e la disperge, sì che resta inutile alla navigatione, il 
che avviene al fiume  della Platta, che, per soverchia larghezza, è per lo più basso e 
di letto disuguale e pieno di scogli e  d'isolette; e per l'istessa cagione i fiumi della 
Spagna sono poco navigabili, perché hanno l'alveo  largo sì, ma dissipato, ineguale 
et incerto: e tanto basti aver detto de' fiumi.   Ora, essendo tante e tanto grandi 
l'utilità che l'acqua apporta per la grandezza delle città, quelle  città sono 
commodissime che si godono di più sorti d'acque navigabili, quali sono quelle che 
han  porto di mare commodo a diverse navigationi, e fiume, e lago.</p> 
<p>Può parere ad alcuno, che con l'agevolezza della condotta si sia trovato il 
fondamento, anzi il  compimento della grandezza d'una città: ma non è così. Vi 
bisogna oltre di ciò qualche cosa, la  qual tiri la gente e la faccia concorrer in un 
luogo più che in un altro. Dove non è commodità di  condotta non può esser gran 
popolo, il che ci insegnano le montagne, su le quali veggiamo bene  molte castelle e 
terricciuole, ma nessuna popolatione che si possa dir da noi grande; e la ragione  si è 
perché, per l'asprezza de' siti, non vi si possono condurre senza grandissima fatica e 
travagli  le cose necessarie et utili alla vita civile. Né per altra cagione si è desertata 
Fiesole e frequentata  Fiorenza, se non perché quella è in sito troppo erto e questa è 
invece in piano; et in Roma noi  veggiamo il popolo aver abbandonato l'Aventino e 
gli altri colli e ridottosi tutto al piano e ne'  luoghi più vicini al Tevere, per la 
commodità che la pianura e l'acqua reca alla condotta delle  robbe et al traffico. Ma 
dove la condotta è facile, non si vede però incontamente notabile città,  perché senza 
dubio che 'l porto di Messina è di gran lunga migliore di quel di Napoli, e  
nondimeno Napoli, se tu guardi il popolo, fa più di due Messine. Il porto di 
Cartagena avanza di  ogni qualità quel di Genova et a rincontro Genova eccede, e di 
gente e di ricchezze e d'ogn'altra  cosa, Cartagena. Che porto è più bello o più sicuro 
o più spatioso, che il canale di Cataro? E pure  non vi è mai stata città memorabile. 
Che diremo de' fiumi? Nel Perù vi è il Maragnone, che si  dice correre (cosa 
maravigliosa) seimila miglia et ha nella sua foce miglia sessanta e più di  larghezza; 
evvi il fiume della Plata, che, se ben non corre tanto, mena però molto maggior 
copia  d'acque e si dice avere nella sua bocca cento cinquanta miglia di larghezza. 
Nella Nuova Francia  si trova il fiume di Canada, largo nella sua foce miglia 
trentacinque, profondo braccia duecento.</p> 
<p>Nell'Africa vi sono fiumi grossissimi: la Senega, la Gambea, la Coanza, fiume 
scoverto  ultimamente nel gran regno d'Angola, che si stima largo nella sua foce 
trentacinque miglia, senza  notabile popolatione; anzi, nelle rive della Coanza quei 
barbari vivono nelle grotte e ne' cavi degli  alberi in compagnia de' gambari, che con 
mirabile sicurezza s'addomesticano con esso loro.</p> 
<p>Nell'Asia, se bene il Menan, che in lingua di quei popoli vuol dire Madre dell'acque, 
e 'l Meicon,  navigabile per più di duemila miglia, e l'Indo, e gli altri fiumi reali sono 
assai abitati, nondimeno  l'Obio, che è il maggior che vi sia (perché sbocca 
nell'oceano Scitico largo ottanta miglia; il che  fa pensare ad alcuni, che il mar 
Caspio si scarichi per quella via nell'Oceano), non ha nessuna  famosa città. 
Appresso, se la commodità della condotta compisce la grandezza della città, perché  
su la riva d'un medesimo fiume, dove la condotta è ugualmente facile, una città è 
maggior  dell'altra? Senza dubbio, che non basta la facilità di condur la robba: vi 
bisogna oltre di ciò  qualche virtù attrattiva, che la volga e la tiri più in un luogo che 
in un altro.</p> 
<p>Il fine del primo libro.</p> 
</div3>
</div2>
<div2 type="parte">
<head><emph>LIBRO SECONDO</emph></head>  
<p>Sin ora abbiamo trovato opportunità di sito, fecondità di terreno e facilità di condotta 
per la  nostra città: cerchiamo ora quelle cose, per le quali il popolo, di natura sua 
indifferente a star qua  o là, s'incamini e la robba si conduca più presto in un luogo 
che in un altro, e diciamo prima i  modi proprii dei Romani e poi i communi a loro et 
ad altri.</p> 

<div3 type="capitolo">

<head>II,1 Modi proprii de' Romani</head>
<p>Il primo fu l'aprir l'asilo e dar franchezza, il che fece Romolo, affinché, essendo 
allora le terre  vicine mal trattate da' tiranni e perciò il paese pieno di banditi, Roma 
s'appopolasse per lo  beneficio della sicurezza che vi si manteneva; né s'ingannò 
punto, perché vi concorse numero  grande d'uomini, che si trovavano o fuor di casa 
o mal sicuri nelle patrie loro. Mancando poi loro  le donne necessarie per la 
propagatione, Romolo, avendo bandito certe feste molto alla grande, vi  rubbò la più 
parte delle donzelle che vi concorsero, onde non è maraviglia, se di gente così fiera  
ne nacquero uomini quasi ferrigni. Con un simil modo, ma molto più licentioso e del 
tutto  detestabile è cresciuta a' dì nostri Genevra, perché, essendosi ribellata dal suo 
legitimo Signore e  smembrata dalla Chiesa cattolica e da Cristo istesso, si è fatta un 
ricettacolo et un rifugio  d'apostati e di gente che, non volendo viver quietamente 
nella patria loro, si ricovera e s'annida in  quello asilo; e non ha molto che Casimiro, 
un de' conti palatini del Reno, anch'egli con ricettar  ogni sorte di gente e di eresia ha 
cominciato una terra assai grossa, dove è una raccolta d'ogni  apostasia et un diluvio 
d'ogni empietà: et è perciò ragunanza indegna (al pari di Genevra) d'esser  da noi 
commemorata tra le città. Cosmo, gran duca di Toscana, per far popolare Porto 
Feraio vi  assicurava banditi e vi confinava gente assai, che per qualche misfatto 
meritava l'essilio; il che il  gran duca Francesco, suo figliuolo, imitò poi per far 
popolar Pisa e Livorno. Ma, come abbiamo  detto di sopra, la forza e la necessità 
non è buona per frequentare e per aggrandire una città,  perché la gente sforzata a 
star in un luogo è quasi seme sparso nella sabbia, dove non mai getta  radice. Ma 
ritorniamo all'asilo: non si può negare ch'una moderata libertà e legitima franchezza  
non giovi grandemente alla popolatione d'un luogo, e perciò le città libere sono per 
l'ordinario  (data la parità dell'altre cose) più celebri e più frequenti che le città 
soggette a prencipi et a  monarchia.</p> 
<p>Il secondo modo, col quale Roma crebbe, fu il far partecipi della cittadinanza e de' 
magistrati suoi  le terre benemerite, dette da loro municipii, perché quest'onore 
d'esser cittadini di Roma e di  goder gli amplissimi privilegii annessi alla 
cittadinanza, conduceva nella città tutti quelli che per  aderenze, per favori o per 
servigii fatti alla republica potevano aver qualche speranza agli ufficii o  a' 
magistrati; e chi non mirava tant'alto, vi concorreva almeno per servire della sua 
ballotta il  parente, o l'amico, o il padrone che vi mirava: così Roma si frequentava e 
s'arricchiva col  concorso d'infinita gente nobile e facoltosa, che, in particolare o in 
commune, era onorata della  cittadinanza romana.</p> 
<p>Il terzo modo fu il pasto continuo che i Romani davano alla curiosità, e questo si era 
la gran  moltitudine delle cose mirabili ch'essi facevano in Roma: i trionfi de' 
capitani vittoriosi, le  fabriche maravigliose, le naumachie, i combattimenti de' 
gladiatori, le caccie d'animali strani, i  pasti publici, i giuochi Apollinari, i secolari e 
gli altri, che si facevano con indicibile apparato e  pompa, e le altre cose tali, che 
conducevano a Roma gente curiosa; e perché questi allettamenti  erano quasi 
perpetui, era anche Roma quasi perpetuamente piena d'uomini forastieri.</p> 
</div3>
<div3 type="capitolo">

<head>II,2 Delle colonie</head>
<p>Che diremo delle colonie? Giovavano ancor esse alla grandezza di Roma, o no? Che 
giovassero  all'augumento della potenza non si può dubitare, ma che moltiplicassero 
anche il numero degli  abitanti è cosa assai dubitabile: pure io stimarei che fossero di 
gran giovamento, perché, se bene  parerà ad alcuno, che, per la cavata della gente 
che si mandava alle colonie, la città venisse più  presto a scemare che a crescere, 
nondimeno forse che il contrario n'avviene; con ciò sia che, sì  come le piante non 
possono crescer così bene, né moltiplicare in un vivaio ove siano state  seminate, 
come in un luogo aperto ove siano traspiantate, così gli uomini non si propagano 
così  felicemente rinchiusi entro 'l giro d'una città ove sono nati, come in diverse 
parti ove siano  mandati, perché ora la peste o altro male contagioso li consuma, ora 
la carestia e la fame gli  sforza a mutare stanza, ora le guerre straniere tolgono del 
mondo i più animosi, ora le civili  cacciano di casa i più quieti, a molti la povertà e 
la miseria toglie l'animo e 'l modo d'ammogliarsi  e di procrear figliuoli. Or questi, 
che in Roma sarebbono morti per le cause suddette, o si  sarebbono partiti, o non 
avrebbono fatto casa, né lasciato posterità, condotti altrove, scampavano i  sudetti 
pericoli et accomodati nelle colonie e di casa e di terreni, s'assicuravano di prender 
moglie  e di far figliuoli: così crescevano infinitamente e di dieci diventarono cento. 
Ma che (dirà alcuno)  importa questo? Supponiano, che quei, che si mandano nelle 
colonie, non debbano, restando a  casa, far maggior la lor patria: come la faranno 
uscendone fuora? Prima, perché le colonie con la  madre loro fanno quasi un corpo; 
appresso, perché l'amore della patria originaria e la dependenza  (la qual si può in 
più maniere aiutare) e 'l desiderio, e la speranza di andare innanzi nelle  ricchezze e 
gl'onori, vi tirerà sempre i più generosi et i più commodi, onde essa ne diverrà e più  
popolosa e più opulenta. Chi negherà che le trenta colonie uscite, quasi d'un ceppo, 
d'Alba Longa  e le tante, che mandò fuor di sé Roma, non recassero magnificenza e 
grandezza a l'una et a  l'altra? E che i Portoghesi, usciti di Lisbona per coltivare et 
abitare l'isole degli Astori e di Capo  Verde e la Madera e le altre non abbiano 
aggrandito Lisbona molto più, che se non si fossero  mossi? Egli è vero che, se le 
colonie debbono augumentare la loro matrice, bisogna che siano  vicine: altramente, 
per la lontananza, si rafredda l'amore e si tronca la communicatione. Onde i  Romani 
per lo spatio di seicento anni non mandarono colonia nissuna fuor d'Italia, e le prime  
furono Cartagine e Narbona, come s'è detto anco a pieno nel libro sesto di 
<emph>Ragion di Stato</emph>  al capo delle colonie. E questi sono i modi co' quali i 
Romani, o singolarmente, o per eccellenza,  tirarono le genti alla lor città. Diciamo 
ora de' modi communi anche a l'altre genti, nel che non  sarà fuor di proposito che 
cominciamo dalla religione, come da quella che deve esser capo d'ogni  nostra 
operatione.</p> 
</div3>
<div3 type="capitolo">
<head>II,3 Della religione</head>
<p>La religione et il colto di Dio è cosa tanto necessaria e di tanta importanza, che tira 
seco  infallibilmente buona parte e degli uomini e de' negotii; e le città, che in questo 
genere hanno  autorità o riputatione sopra l'altre, sono anco vantaggiose nella 
grandezza. Gierusalemme fu delle  prime città (come scrive Plinio) d'Oriente, 
principalmente per la religione, della quale era capo  non men che del regno. Ivi 
facevano residenza i sommi pontefici, i sacerdoti et i leviti, ivi  s'immolavano le 
vittime e si celebravano i sacrificii e si rendevano i voti a Dio, ivi compariva tre  
volte l'anno quasi tutto il popolo, sì che Giuseppe fa conto che, al tempo che Tito 
Vespasiano la  cinse d'assedio, si trovassero nella città due millioni e mezo d'uomini: 
cosa veramente  maravigliosa, per non dire incredibile, massime che la città girava 
poco più di quattro miglia; ma  è scritta da personaggio che lo poteva sapere e non 
aveva cagione di mentire. Geroboam, poiché  fu eletto re d'Israel, considerando che i 
sudditi suoi non potevano vivere senza essercitio di  religione et uso di sacrificii e 
che, se andavano a sacrificare in Gierusalemme, sarebbe cosa facile  che si 
riunissero con la tribù di Giuda e con la casa di David, cacciandone la religione,  
v'introdusse l'idolatria: fece fare due vitelli d'oro, che mise nell'estremità del suo 
regno, e disse al  popolo: <foreign lang="lat"><emph>Nolite ultra ascendere in Hierusalem; ecce Dii tui, 
Israel, qui te eduxerunt de  terra Aegypti</emph>.</foreign>E di tanta forza la religione per 
accrescer le città e per ampliare i dominii e  di virtù tanto attrattiva, che Geroboam, 
per non cedere al suo concorrente in questa parte  d'allettamento e trattenimento 
delle brigate, introdusse empiamente l'idolatria in luogo della  pietà; e questo fu il 
primo, che, per regnare, conculcò alla scoperta la legge e 'l rispetto debito a  Dio, e 
ne diede essempio agli altri, cosa veramente non meno sciocca che empia. Si 
pensano,  costoro, che fanno professione di prudenza e di ragion di Stato, come essi 
dicono, che tener i  sudditi nell'obedienza de' prencipi più possa la ragione umana 
che la divina, e l'inventioni di non  so che vermicelli che'l favore di sua Maestà. 
Sono costoro rovine de' regi, peste de' regni, scandali  della cristianità, nimici giurati 
della Chiesa, anzi di Dio, contro il quale, ad imitatione degli  antichi giganti, 
fabricano una novella torre di Babel, che partorirà loro finalmente confusione e  
rovina: <foreign lang="lat"><emph>qui habitat in coelis irridebit eos et Dominus subsannabit eos</emph>. 
</foreign>Udite,  prencipi, quel che dice Isaia de' consiglieri di Faraone: 
<foreign lang="lat"><emph>Sapientes consiliarii Pharaonis  dederunt consilium insipiens: deceperunt 
Aegyptum angulum populorum eius. Dominus miscuit  in medio eius spiritum 
vertiginis, et errare fecerunt Aegyptum in omni opere suo, sicut errat  ebrius et 
vomens</emph>.</foreign>Se questo luogo il comportasse, io mostrerei facilmente che la più 
parte  delle perdite degli Stati e delle rovine de' prencipi cristiani sono procedute da 
questa  maledittione, per la qual noi ci siamo disarmati e privati della prottetione e 
del favor di Dio et  abiamo messo in mano a' Turchi et a' Calviniani l'arme et i 
flagelli della divina giustitia contro di  noi; ma basta per ora avvisar i prencipi, che 
van dietro a questa ragion di Stato conculcatrice  della legge di Dio, che imparino 
dal loro maestro Geroboam e temino l'essito di colui, i cui fatti  imitano, perché, in 
vendetta dell'impietà di costui, Dio sollevò contra Nadab, suo figliuolo, il re  Baassa, 
il quale ammazzò lui e tutta la sua stirpe: <foreign lang="lat"><emph>non dimissit ne unam quidem 
animam  de semine eius, donec deleret eam</emph>.</foreign>Ma ritorniamo a noi. Quanto 
vaglia per la popolatione  d'un luogo la religione e l'aver qualche famosa reliquia o 
notabile argomento della divina  assistenza, o qualche autorità nell'amministratione e 
nel governo delle cose ecclesiastiche, il  dimostrano Loreto in Italia, San Michele in 
Francia, Guadalupe, Monserrato e Compostella in  Ispagna e tanti altri luoghi, 
benché solinghi e deserti, benché aspri e scoscesi, dove non altro che  per divotione 
e per pietà (mal grado del demonio e degli Ugonotti suoi partegiani) concorre  
cotidianamente da lontanissimi paesi popolo infinito. E non è maraviglia, perché non 
è cosa di  più efficacia per allettare e per tirare a sé i cuori degli uomini, che Dio, 
sommo bene; egli è  bramato e cercato continuamente come ultimo fine da tutte le 
cose animate et inanimate: le cose  leggieri il cercano in alto, le grevi nel centro, i 
cieli il cercano volgendosi intorno, le erbe  fiorendo, gli arbori fruttificando, gli 
animali generando, l'uomo procacciandosi contentezza  d'animo e felicità. Ma perché 
Dio è di natura tanto nascosta, che 'l senso non v'arriva, tanto  luminosa, che 
l'intelletto non la può soffrire, ognuno si volge là dove egli, o lascia qualche  
vestigio della sua possanza, o dimostra qualche segno della sua assistenza, che per 
l'ordinario si  sono visti e si veggono nelle montagne o ne' deserti. Roma poi non è 
ella debitrice della sua  grandezza al sangue de' martiri, alle reliquie de' santi, alla 
santità de' luoghi et alla suprema sua  autorità nelle materie beneficiali e sacre? Non 
sarebbe ella un deserto, una solitudine, se la santità  de' luoghi non vi tirasse gente 
innumerabile sin dall'ultime parti della terra, se 'l seggio apostolico  e la podestà 
delle chiavi non vi facesse concorrere moltitudine inestimabile d'uomini che n'hanno  
bisogno? Milano, città tanto importante, attesterà sempre mai quanto splendore e 
quanto  incremento ella ricevesse dalla pietà e religione del gran cardinal Borromeo: 
i prencipi venivano  sin dagli ultimi termini di Settentrione a visitarlo, i vescovi 
concorrevano da ogni parte per  consultare con esso lui le cose loro, i chierici et i 
religiosi d'ogni natione tenevano Milano per  patria e la casa di quel Santo per porto, 
la sua liberalità per sostegno, la sua vita per chiarissimo  specchio della disciplina 
ecclesiastica. Sarebbe cosa lunga a dire con quanto splendore egli  celebrasse ogni 
anno i sinodi diocesani e con quanta magnificenza i provinciali ogni terzo anno,  
quante chiese egli, o nuove fabricasse, o vecchie rimodernasse, quante ne adornasse 
et abbellisse,  quante congregationi di uomini e di donne egli introducesse, quanto 
bene ordinati collegii di  giovani, quanti seminarii di chierici istituisse, quante forme 
d'academie egli ritrovasse et a  beneficio inestimabile de' popoli fondasse, quante 
maniere di trattenimenti egli desse a l'arti et  agli artefici: e non finirei mai, se io 
volessi raccontare i modi co' quali egli, amplificando il colto  divino e la religione, 
aggrandiva anco la città e raddoppiava la frequenza di Milano.</p> 
</div3>
<div3 type="capitolo">
<head>II,4 Degli studi</head>
<p>Non è di poca efficacia per tirar la gente, e massime i giovani, alla città (della cui 
grandezza noi  ragioniamo) la commodità degli studii, perché, essendo due modi co' 
quali le persone d'ingegno e  di valore saliscono a qualche grado d'onore e di 
riputatione: l'una dell'armi e l'altra de' libri,  quella si cerca in campo con la lancia e 
con la spada, questa nell'academia co' libri e con la  penna. E perché gli uomini si 
muovono grandemente, o per onore o per utile, e delle scientie altre  recano all'uomo 
certissime ricchezze, altre amplissime dignità, è di non picciola importanza che  
nella nostra città vi sia academia o studio tale, che i giovani desiderosi d'apprender 
la virtù e la  dottrina abbiano occasione d'andar più presto là che altrove; e l'avranno 
se, oltre la commodità  delle scuole et de' maestri, goderanno dell'immunità e de' 
privilegi convenienti, co' quali si  conceda loro non impunità e licenza di traboccare 
in ogni vitio, ma onesta libertà per poter più  commodamente et allegramente 
attender agli studii loro; perché invero (essendo che gli studii  sono di gran fatica e 
travaglio dell'animo e del corpo, onde gli antichi chiamarono la Dea delle  scienze 
Minerva, perché la fatica della speculatione diminuisce le forze et i nervi, et un 
corpo  afflitto affligge anco l'animo, onde ne nasce malinconia e tristezza) è cosa 
ragionevole che si  conceda agli scolari ogni condecente libertà, che li mantenga 
contenti e lieti, ma non disolutione,  della quale sono piene l'academie d'Italia. Ivi le 
penne sono cambiate in pugnali et i calamari in  fiasche d'archibusci, le dispute in 
sanguinose risse, le scuole in isteccati e gli scolari in  spadaccini. Ivi l'onestà è 
schernita e la vergogna tenuta a disonore, sì che un giovane, che voglia  far bene, 
non fa poco se non si perde. Ma lasciamo le querele. Non può fiorire academia, onde  
non siano bandite l'armi e 'l giuoco. Francesco primo, re di Francia, acciò che gli 
scolari  dell'Università di Parigi, ch'erano al suo tempo quasi infiniti, avessero 
commodità di pigliar aria  e di ricrearsi onestamente, assegnò loro un gran prato 
vicino alla città et al fiume, dove senza  disturbo potessero a lor modo di portarsi: ivi 
fanno alla lotta, ivi giuocano alla barriera, alla palla,  al pallone, al maglio, al salto, 
al corso, con tanta allegrezza, che diletta non meno i riguardanti  che lor medesimi; 
et intanto cessa lo strepito dell'armi e 'l giuoco delle carte e de' dadi. Per le  suddette 
ragioni importa assai che la città dove tu vuoi fondar studio sia d'aria salubre e di 
sito  allegro e vago, dove siano e fiumi e fonti e boschi, perché queste cose da sé 
sono atte ad invaghire  senz'altro gli studenti: tali erano anticamente Atene e Rodi, 
dove fiorirono per eccellenza le  scienze. Galeazzo Visconte fu il primo che, oltre 
quest'inviti, desiderando sommamente  d'illustrare e di popolar Pavia, vietò sotto 
gravi pene ai sudditi suoi l'andare altrove a studio, il  che hanno poi imitato alcuni 
prencipi d'Italia; ma questi sono mezi pieni di diffidenza. Onorati  modi e 
magnanimi di trattenere i suoi vassalli nel paese e di tirarvi anco gli stranieri sono il 
dar  loro commodità d'onesti passatempi, e 'l mantenerli in abbondanza di 
vettovaglie e 'l conservar  loro i privilegi, e 'l dar loro occasione di farsi onore negli 
essercitii letterarii, e 'l tener conto de'  belli ingegni, e 'l costituir loro premii, e sopra 
tutto il condurre dottori di gran fama e riputatione,  alle cui scuole non si sdegnò 
d'andare il gran Pompeio, come già andò, dopo ch'egli ebbe vinto  tutto oriente, alle 
scuole di Rodi. Per più alta cagione Sigismondo, re di Polonia, vietò che  nessuno 
de' suoi vassalli potesse andare a studio fuor del regno, e 'l medesimo ha fatto alcuni 
anni  sono il re Cattolico: cioè, affinché non s'infettassero delle eresie, che 
cominciavano al tempo del  re Sigismondo e sono in colmo a' tempi nostri per tutte 
le provincie settentrionali.</p> 
</div3>
<div3 type="capitolo">
<head>II,5 Dei tribunali di giustitia</head>
<p>La vita, l'onore e le facoltà nostre sono nelle mani de' giudici, perché, mancando per 
tutto  l'amorevolezza e la carità, cresce tuttavia la violenza e la cupidità degli uomini 
malvagi, da' quali  se non ci difendono i giudici, male passeranno le bisogne nostre. 
Per questa cagione le città, ove  sono audienze reali, senati, parlamenti o altra sorte 
di tribunali supremi, sono necessariamente  frequentate, sì per lo concorso della 
gente, che si conosce bisognosa di giustitia, come per lo  maneggio stesso della 
ragione, che non si può amministrare senza molta gente: presidenti,  senatori, 
avvocati, procuratori, sollecitatori, notai e simili altri; e quel che più importa, la 
giustitia  non si fa oggi senza intervento di danari contanti. Or non è cosa più 
efficace per far correre le  genti, che 'l corso del danaro; non è di tanta forza la 
calamita per tirare a sé il ferro, come l'oro  per volger qua e là gli occhi e gli animi 
degli uomini, e la ragion si è, perché contiene  virtualmente ogni grandezza, ogni 
commodità, ogni bene terreno, e chi ha danari si può dire  ch'egli abbia tutto ciò che 
si può avere da questo mondo. Or, per la copia de' danari che  l'amministratione 
della giustitia porta seco, le città metropolitane, se non possono avere la totale  
amministratione delle cause civili e criminali, si riservano almeno le cause più gravi 
e  l'appellationi. Si fa ben questo per ragione di Stato (di cui membro principalissimo 
è l'autorità  giudiciale, per lo cui mezo siamo patroni della vita e dell'aver de' 
sudditi) ma si ha riguardo  ancora a l'utilità che noi abbiamo accennata. Questo vale 
per tutto, ma molto più dove nelle  materie giudiciarie si procede secondo l'uso 
commune delle leggi romane, perché questa forma è  più lunga et ha bisogno di più 
ministri che d'altre. In Inghilterra, in Scotia e, più che altrove, in  Turchia, dove si fa 
ragione sommaria e quasi stando sopra un piede, poco monta per aggrandire  una 
città che vi si tenga ragione, con ciò sia che in un dopo desinare a viva forza di 
testimonii si  decideranno liti e si ultimeranno cause grandissime; non hanno ivi 
luogo tanti termini e  prorogationi, non istromenti e processi, non officiali e mezani; 
si viene in pochi colpi a meza  lama, sì che il tempo e la spesa e 'l numero delle 
persone è di gran lunga minore di quel che le  leggi romane richiegono. Non voglio 
però dire, che perciò si prolonghino le sententie e si faccino  eterne le liti: purtroppo 
lunghe sono senz'altro, e, nel fare giustitia, la dilatatione, che non è  scusata da 
sollecitudine e cura di non commettere errore, non è senza ingiustitia. Dunque nella  
nostra città sarà di grande importanza che vi si tenga ragione e vi sia tribunale 
supremo.</p> 
</div3>
<div3 type="capitolo">
<head>II,6 Dell'industria</head>
<p>Perché dell'industria abbiamo trattato abbastanza dove si ragiona della propagatione 
degli Stati,  nel libro ottavo della <emph>Ragion di Stato</emph>, però a quel capo tutto 
rimettiamo il lettore.</p> 
</div3>
<div3 type="capitolo">
<head>II,7 Dell'immunità</head>
<p>I popoli sono in questo nostro secolo tanto gravati da' prencipi, indotti a ciò parte da 
cupidigia,  parte da necessità, che, dovunque si scuopre loro una minima speranza 
d'immunità o di  franchezza, vi si avviano avidissimamente, del che ci fanno fede le 
fiere, frequentate con  grandissimo concorso da' mercatanti e da' popoli, non per 
altro rispetto, se non perché sono libere  e franche di gabelle e di gravezze. A' tempi 
nostri la real città di Napoli, per l'esentioni e  franchigie concedute agli abitanti, è 
notabilissimamente cresciuta e di fabriche e di gente: e  sarebbe anco cresciuta molto 
più, se, per le doglienze e risentimenti de' baroni, le cui terre si  sfornivano di gente, 
o per altra ragione, il re Cattolico non avesse severamente vietato il  fabricarvi di 
vantaggio. Le città di Fiandra sono state le più mercantili e le più frequentate città  
d'Europa; se tu ne ricercherai la cagione, trovarai essere stata, tra l'altre, la 
franchezza delle  gabelle, perché la mercantia che vi entrava e n'uscita (e ve 
n'entrava e n'usciva infinita) non  pagava quasi nulla. Tutti quelli poi, che hanno 
edificato città nuove, necessariamente per farvi  concorrer le genti hanno conceduto 
amplissime immunità e privilegi, almeno a' primi abitatori, e  'l medesimo hanno 
fatto quei che hanno ristorato le desolate da peste, o consumate da guerra, o  afflitte 
da altro flagello di Dio. La peste, che travagliò tanto l'Italia presso a tre anni, 
mentovata  dal Boccaccio, fu così cruda, che da marzo a luglio tolse dal mondo 
presso a centomila anime  dentro Fiorenza; ne uccise anco tanti in Venetia, che ne 
restò quasi deserta, onde quei Signori,  acciò che si riabitasse, fecero andar bando, 
per lo quale davano la cittadinanza a tutti quei che,  venendovi con le loro famiglie, 
vi si fermassero per due anni di lungo; et i medesimi Signori  Venetiani si sono più 
d'una volta liberati da estrema necessità di vettovaglie col prometter  franchezza a 
chi ve ne portasse.</p> 
</div3>
<div3 type="capitolo">
<head>II,8 Dell'aver in sua possanza qualche mercatantia...  </head>
<p>Dell'aver in sua possanza qualche mercatantia di momento</p>  
<p>Gioverà anco assai, per tirar la gente nella nostra città, ch'essa abbia qualche grossa 
mercatantia  nelle mani: il che può essere, o per beneficio della terra dove nasce 
tutta, o in gran parte, o in  eccellenza: tutta, come i garofani nelle Molucche, 
l'incenso nella Sabea, il balsamo nella  Palestina o dove si sia; in gran parte, come il 
pepe in Calicut, la canella in Zeilan; per eccellenza,  come il sale in Cipro, il zuccaro 
alla Madera, le lane in alcune città di Spagna e d'Inghilterra. Vi  è anche eccellenza 
d'artificio, che per qualità d'acque, o per sottigliezze d'abitanti, o per occolto  secreto 
de' medesimi, o per altra simile cagione, riesce più in un luogo che in un altro, come  
l'arme in Damasco et in Sciras, le tapezzarie in Arazzo, le rascie in Fiorenza, i velluti 
in Genova,  i broccati in Milano, li scarlati in Venetia.   Al qual proposito non voglio 
lassar di dire, che nella China le arti quasi tutte sono in tutta  eccellenza per molte 
ragioni, ma, tra l'altre, perché i figliuoli sono obligati a fare il mestiere che  fa il 
padre, onde, perché nascono quasi con l'animo determinato a l'arte paterna ed il 
padre non  cela loro cosa alcuna et insegna con ogni affetto, assiduità, diligenza, 
sollicitudine, gli artificii si  riducono a quel supremo grado di bellezza e di 
compimento che si può desiderare, come si può  vedere in quelle poche opere che si 
portano dalla China alle Filippine, dalle Filippine al Messico  e dal Messico a 
Siviglia. Ma ritorniamo al nostro proposito. Alcune altre città sono padrone di  
qualche traffico, non perché la robba nasca loro nel contado o si lavori da' loro 
abitanti, ma  perché hanno il dominio o del paese o del mare vicino: per lo dominio 
del paese, come Siviglia,  dove fanno capo l'infinite ricchezze della Nuova Spagna e 
del Perù; per lo dominio del mare,  come Lisbona, che per questa via tira a sé e 'l 
pepe di Cocin, e la canella di Zeilan, e l'altre  ricchezze dell'India, che non possono 
esser navigate se non da loro o con salvacondotto loro.</p> 
<p>Quasi al medesimo modo Venetia novanta anni sono era quasi signora delle 
spetierie, perché,  essendo queste condotte (prima che i Portoghesi occupassero 
l'India) per lo mar Rosso al Suez, e  quindi su la schiena de' cameli al Cairo, e poi 
per lo Nilo nella grande Alessandria, ivi erano  comperate da' Venetiani, che vi 
mandavano le loro galee grosse e con incredibile emolumento le  compartivano 
quasi a tutta Europa. Or quasi tutto questo traffico si è voltato a Lisbona, dove per  
una nuova strada le spetierie, tolte di mano a' Mori ed a' Turchi, sono ogni anno 
condotte da'  Portoghesi e poi vendute a' Spagnuoli, a' Francesi, ad Inglesi et a tutto 
settentrione. E di tanta  importanza questo traffico dell'Indie, ch'esso solo basta per 
arricchir Portogallo e per renderlo  dovitioso d'ogni cosa.</p> 
<p>Alcune altre città sono quasi signore delle mercatantie e de' traffici per lo sito 
commodo a molte  nationi, alle quali esse servono di fondaco e di magazino, come 
in Oriente è Malacca et Ormuz, e  nel mar Mediterraneo Alessandria e 
Constantinopoli, Messina e Genova, e nell'Oceano  settentrionale Anversa, 
Ansterdam, Dantisco, Nerva, et in Alemagna Francfordia e Nurimberga,  nelle quali 
città molti e grandi mercatanti collocano i loro fondachi, dove vanno poi a 
provedersi  di ciò che lor bisogna le vicine genti, invitate dalla commodità della 
condotta. E questa consiste  nella capacità e sicurezza de' porti, nell'opportunità de' 
golfi e de' seni di mare, ne' fiumi  navigabili, che entrano dentro le città o corrono 
loro appresso, ne' laghi e ne' canali, o vogliamo  dire navigli, nelle strade e piane e 
sicure: et a proposito di strade non è da lasciare, che i re di  Cusco (chiamati nella 
lor lingua Inghe) fecero in processo di gran tempo due strade, lunghe  duemila 
miglia e così amene e commode, così piane e dritte, che non cedono punto alla  
grandezza romana. Quivi si veggiono ertissime montagne spianate, profondissime 
valli  riempiute, orribili sassi tagliati: gl'alberi poi di qua e di là, piantati a filo, 
porgono e con l'ombra  ristoro e col garrito degli uccelli, che non mancano mai, 
diletto inenarrabile a' viandanti; né vi si  desiderano alloggiamenti copiosi d'ogni 
cosa necessaria, né palagi, che in quei luoghi eminenti  fanno, quasi a concorrenza, 
gioconda mostra delle loro eccellenze, non dilettevoli ville, non  amene contrade, 
non mille altre vaghezze da pascere e l'occhio con la varietà e l'animo con la  
meraviglia d'infiniti effetti, parte della natura, parte dell'industria umana.</p> 
<p>Ma, ritornando al proposito nostro, gioverà assai che'l prencipe conosca la 
commodità naturale  del sito e l'augumenti giudiciosamente con l'arte, come, per 
essempio, assicurando con moli il  porto, facilitando il caricare e 'l discaricare della 
mercatantia, tenendo il mar sicuro da' corsali,  rendendo navigabili i fiumi, 
fabricando magazini opportuni e capaci d'ogni gran quantità di  robbe, drizzando et 
accomodando, così nella pianura come ne' luoghi montuosi, le strade: nel che  
meritano ogni lode i re della China, perché con ispesa incredibile hanno selicato 
tutte le strade di  quel famosissimo regno, fatto ponti di pietra sopra fiumi immensi, 
tagliato monti d'altezza e  d'asprezza inestimabile, lastricano con pietre vive le 
pianure, sì che, non meno d'inverno che  d'estate, vi si camina agevolmente a piedi et 
a cavallo e vi si conducono facilmente le mercatantie  e su carri e su bestie da soma. 
Et in questo senza dubbio mancano grandemente alcuni prencipi  italiani, per li cui 
paesi l'inverno s'affogano i cavalli e si affondano i carri nel fango, sì che la  condotta 
delle robbe ne diviene malagevolissima e 'l viaggio, che si farebbe in un giorno, a 
gran  pena si fa alle volte in tre e più; e non meno impedite strade sono in molte parti 
di Francia, come  nel paese de' Pontieri, nella Santongia, nella Beossa, nella 
Borgogna: ma questo non è luogo da  censurare provincie così famose; passiamo 
oltre.</p> 
</div3>
<div3 type="capitolo">
<head>II,9 Del dominio</head>
<p>Cosa importantissima per recare grandezza ad un luogo è il dominio, con ciò sia che 
questo porta  seco dipendenza, e la dipendenza concorso, e 'l concorso grandezza. 
Nelle città, che hanno  signoria e principato sopra l'altre, si riducono con diverse arti 
le ricchezze publiche e le facoltà  private: quivi concorrono gli ambasciadori de' 
prencipi e gli agenti de' communi, quivi si agitano  le cause di più importanza e 
criminali e civili, e le appellationi qui si devolgono, quivi si trattano  da uomini di 
qualità le facende et i negotii delle communità o de' personaggi, l'entrate dello Stato  
vi si raccolgono e vi si spendono, i principali e più facoltosi cittadini dell'altre terre 
cercano  d'allignarvi e di fermarvi il piede. Da tutte queste cause ne segue 
l'abbondanza del danaro, esca  efficacissima per tirare e far correre da lontanissimi 
paesi i mercatanti e gli artefici e la gente di  travaglio e di servitio d'ogni sorte. Così 
la città cresce a mano a mano, e di magnificenza d'edifici,  e di moltitudine d'uomini, 
e di dovitia d'ogni cosa: e cresce a proportione del dominio, il che  dimostrano tutte 
quelle città, che hanno avuto o che hanno qualche notabile giuridittione: Pisa,  Siena, 
Genova, Lucca, Fiorenza, Brescia, il cui contado si stende cento miglia per lungo e  
quaranta per largo e contiene, oltre il fertilissimo piano, molte valli d'importanza, 
molte terre e  castella, che passano mille fuochi, e fa in tutto presso a trecento 
quarantamila persone; tali sono  in Alemagna molte città franche et imperiali: 
Nurimberga, Lubecco, Augusta; tale era in Fiandra  Gant, che, spiegando il gran 
gonfalone, metteva insieme centomila combattenti. Non parlo qui di  Sparta, 
Cartagine, Atene, Roma, Venetia, la cui grandezza tanto è andata crescendo quanto 
il lor  dominio, sino a tanto che, per lasciar l'altre, Cartagine nel suo colmo girava 
ventiquattro miglia e  Roma cinquanta, oltre i borghi, ch'erano quasi immensi, 
perché da un canto si stendevano sino a  Ostia e da l'altro quasi sino ad Ottricoli, e 
per ogni verso occupavano grandissimi tratti di paese.</p> 
<p>Ma passiamo oltre, perché a questo capo spetta anche tutto ciò che si dirà più basso 
della  residenza del prencipe.</p> 
</div3>
<div3 type="capitolo">
<head>II,10 Della residenza della nobiltà</head>
<p>Fra l'altre cagioni, per le quali le città d'Italia sono per l'ordinario maggiori, che le 
città di  Francia o d'altra parte d'Europa, non è di picciola importanza questa: che in 
Italia i gentiluomini  abitano nelle città et in Francia ne' lor castelli, che son palazzi 
cinti per lo più di fosse piene  d'acqua, con muraglie e con torrioni sufficienti a 
sostenere un improviso assalto; e benché i  signori italiani abitino ancor essi 
magnificamente nelle ville, come si può veder ne' contadi di  Fiorenza, di Venetia e 
di Genova, pieni di fabriche e per nobiltà di materia e per eccellenza  d'artificio atte 
a far onore ad un regno, nonché ad una città, nondimeno queste fabriche sono  
universalmente e più signorili e più frequenti nella Francia, che nell'Italia, perché 
l'Italiano  divide la spesa e lo studio suo, parte nella città, parte nel contado, e 
maggior parte ne fa a quella  che a questo, ma il Francese impiega ogni suo potere 
nel contado, della città poco o nulla si cura,  e gli basta in ogni caso l'osteria. Or la 
stanza de' nobili nelle città le rende più illustri e più  popolose, non solamente perché 
vi si aggiungono le persone e le famiglie loro, ma di più perché  un barone spende 
molto più largamente, per la concorrenza e per l'emulatione degl'altri, nella  città, 
dove vede et è visto continuamente da persone onorate, che nella campagna, dove 
vive tra le  fiere o conversa co' villani e va vestito di panno lazzo e di tela; crescono 
poi necessariamente le  fabriche e si moltiplicano le arti. Per questa cagione l'Inga 
del Perù, volendo annobilir e far  grande la sua città regia del Cusco, non solamente 
volle che i Cacichi et i suoi baroni vi  abitassero, ma di più commandò che ogn'un di 
loro vi fabricasse il suo palazzo: il che avendo essi  fatto l'uno a gara dell'altro, 
quella città crebbe in poco tempo grandemente. Una tal cosa hanno  tentato di fare a' 
tempi nostri alcuni duchi di Lombardia. Tigrane, re d'Armenia, quando edificò  la 
gran Tigranocerta, sforzò un gran numero di gentiluomini e di persone onorate e 
facultose a  trasferirsi là con tutti i lor beni, facendo andare anche bando, che tutte 
quelle facoltà, che non vi  si conducessero, fossero, ritrovandosi altrove, confiscate. 
E questa è la cagione perché Venetia  crebbe notabilmente nel suo principio in poco 
tempo, perché quelli, che da' paesi vicini  rifuggirono nell'isolette dove ella è quasi 
miracolosamente situata, erano persone nobili e ricche,  e vi portarono seco tutte le 
lor facoltà, con le quali dandosi per l'opportunità di quel golfo alla  navigatione et a' 
traffichi, divennero in breve padroni delle città e dell'isole vicine, e con le  ricchezze 
loro annobilirono facilmente la patria di magnifici edificii e di tesori inestimabili, e  
l'hanno finalmente condotta a quella grandezza e potenza, nella quale la veggiamo e  
l'ammiriamo.</p> 
</div3>
<div3 type="capitolo">
<head>II,11 Della residenza del prencipe</head>
<p>Per le medesime cagioni, le quali addotto poco innanzi nel capo del dominio, vale 
infinitamente  per magnificare e ringrandire le città la residenza del prencipe, 
conforme alla cui grandezza  d'imperio ella cresce, con ciò sia che dove il prencipe 
risiede risiedono anco i parlamenti, o senati  che gli vogliamo dire, i tribunali 
supremi della giustitia, i consigli secreti e di Stato: là  concorrono tutti i negotii 
d'importanza, tutti i prencipi, tutti i personaggi di conto, gli  ambasciatori delle 
republiche e de' re e gli agenti delle città soggette: là corrono a gara tutti quei  
ch'aspirano agli ufficii et agli onori, ivi si portano l'entrate dello Stato, ivi si 
dispensano, il che si  può facilmente comprendere con gli essempi di quasi tutte le 
città d'importanza e di grido. Regno  antichissimo fu quel d'Egitto, i cui prencipi 
tennero il lor seggio parte in Tebe parte in Menfi:</p> 
<p>così queste due città arrivarono a notabile grandezza e bellezza, con ciò sia che Tebe 
(che Omero  chiama poeticamente città di cento porte) girava (come scrive Diodoro) 
insino diciassette miglia,  et era adorna di superbissime fabriche e publiche e private, 
e piena di gente; e poco minore fu poi  Menfi. Ne' secoli seguenti i Tolomei 
fermarono il lor seggio in Alessandria, che perciò crebbe  d'edificii, di popolo, di 
riputatione e di ricchezze inestimabili, e l'altre due città, che per la rovina  di quel 
regno, caduto prima sotto i Caldei e poi sotto i Persiani, erano assai diminuite, si  
desertarono quasi affatto. I Soldani poi, abbandonando Alissandria, si ridussero al 
Cairo, il quale  per questa causa divenne in pochi secoli città tanto popolosa, che si 
ha con ragione acquistato il  sopranome di grande. I Soldani, perché per 
l'innumerabile moltitudine non si stimavano sicuri, se  per sorte tanta gente si fosse 
loro sollevata incontro, la divisero con larghe e spesse fosse d'acqua,  sì che non 
pareva una sola città, ma molte terricciuole adunate insieme; si dice che vi sono  
sedicimila o (come scrive l'Ariosto) diciottomila gran contrade, che di notte tempo si 
serrano con  porte di ferro; può girare da otto miglia, nel quale spatio, perché quelle 
genti non abitano così alla  larga, né così commodamente come noi, ma per lo più in 
terra e quasi stivati e calcati insieme, vi  sta moltitudine infinita. La peste non 
l'abbandona quasi mai, ma ogni settimo anno si fa  notabilmente sentire e se non se 
ne spaccia via più di trecentomila è un giuoco. Al tempo de'  Soldani, allora quella 
città era stimata sana, quando non vi morivano più di mille persone al dì: e  tanto 
basti aver detto del Cairo, che è di tanta fama oggi al mondo. Ma passiamo oltre. 
Nell'Assiria i re fecero residenza a Ninive: così ella aveva quattrocento ottanta stadi 
di giro, che  sono miglia sessanta, e di lunghezza stadi cento cinquanta: così scrive 
Diodoro. Vi dovevano  oltre di ciò esser borghi grandissimi, per li quali la Scrittura 
afferma che Ninive era grande tre  giornate di camino. La residenza de' re Caldei fu 
in Babilonia: girava questa città quattrocento  ottanta stadi di giro, che son miglia 
sessanta e di lunghezza stadi cento cinquanta, così scrive  Erodoto. Le sue mura 
erano larghe cinquanta cubiti, alte ducento e più; Aristotele la fa anche più  grande, 
perché scrive che si diceva che, essendo stata presa Babilonia, una parte d'essa stette 
tre  dì a risaperlo; aveva cento porte, tutte di bronzo; aveva una cittadella, overo 
fortezza, il cui giro  era di venti stadi; il suo popolo era tanto numeroso, che ebbe 
ardire di commetter fatto di arme  con Ciro, potentissimo re di Persia; la fabricò 
Semiramide, ma l'aggrandì maravigliosamente  Nabucodonosor; essendo poi stata 
rovinata nell'inondatione de' Sciti e d'altre genti in quei paesi,  fu riedificata da un 
Bugiafar, calife de' Saraceni, che vi spese diciotto milioni di scudi; il Giovio  scrive, 
che ancor oggi ella è maggior di Roma, se tu guardi il giro delle mura antiche, ma vi 
sono  e boschi da caccia e campi da lavoro, nonché orti e giardini spatiosi. I re di 
Media dimoravano in  Ecbatana, quelli di Persia in Persepoli, della cui grandezza 
non si ha altro argomento, che la  congiettura; ai tempi nostri li re di Persia hanno 
fatto residenza in Tauris, e sì come l'imperio loro  non è così grande come prima, 
così neanche la lor città capitale. Gira con tutto ciò intorno a  sedici miglia, benché 
alcuni dicono di più, è lunga assai et ha molti giardini et è senza mura: cosa  
commune quasi a tutte le città di Persia. Nella Tartaria e nell'Asia orientale, per la 
possanza di  quei grandissimi prencipi, sono città maggiori, che nel resto 
dell'universo. I Tartari hanno ora  due grandi imperii: l'uno è de' Tartari Mogori, 
l'altro de' Cataini. I Mogori hanno a' tempi nostri  disteso incredibilmente il lor 
dominio, perché Mahamud, lor prencipe, non contento degli antichi  confini, occupò 
pochi anni sono quasi tutto ciò che giace tra il Gange e l'Indo. La città regia de'  
Mogor è Sarmercanda, che fu arricchita incredibilmente dal gran Tamberlane con le 
spoglie di  tutta l'Asia, dove egli, a guisa d'una orribile tempesta o d'una rovinosa 
piena, atterrò le più  antiche e degne città e ne portò via le ricchezze e, per non 
parlare dell'altre, cavò solamente di  Damasco ottomila cameli carichi di preda e di 
mobili eletti. E stata questa città di tanta  grandezza e potenza, che in alcune antiche 
relationi si legge ch'ella faceva sessantamila cavalli;  ora non è di tanta grandezza e 
magnificenza per la diminutione dell'imperio, che, sì come dopo la  morte del gran 
Tamberlane fu subito diviso in più parti da' suoi figliuoli, così ai tempi nostri è  stato 
parimente diviso da' figliuoli di Mahamud, che ha ultimamente soggiogato Cambaia. 
Ma  perché ho fatto mentione di Cambaia, sono in quel regno due città memorabili: 
l'una è Cambaia e  l'altra Citor. Cambaia è di tanta grandezza, che ha dato il nome 
alla provincia; alcuni scrivono,  che fa centocinquantamila fuochi, che, dando come 
si suole cinque persone a ogni fuoco, farebbe  poco meno di ottocentomila abitanti. 
Altri la fanno assai minore, ma in ogni modo è città  illustrissima, capo di un 
ricchissimo regno e sedia di un potentissimo re, che menò all'impresa  contra 
Mahamud, re de' Mogori, cinquecentomila fanti e cento e cinquantamila cavalli, de' 
quali  trentamila erano armati alla guisa de' nostri uomini d'arme. Citor gira dodici 
miglia et è città  tanto magnifica di edificii, tanto vaga di contrade, tanto piena di 
delitie, che poche altre  l'agguagliano, et è perciò chiamata da quei popoli, ombrella 
del cielo. Fu, a' tempi nostri, città di  residenza della reina Crementina, che, 
essendosi ribellata dal sudetto re di Cambaia, ne fu a viva  forza spogliata nel 
1536. L'imperator de' Tartari Cataini (detto volgarmente il Gran Can del  Cataio) 
tira la sua origine dal gran Chingi, il quale fu il primo che, uscendo fuor della Scitia  
asiatica, con grandezza d'imprese e con valor d'arme illustrò (sono già intorno a 
trecento anni) il  nome de' Tartari, perché soggiogò la China, si fe' tributaria gran 
parte dell'India, conquassò la  Persia, fece tremar l'Asia. I successori di questo gran 
prencipe fanno residenza nella città di  Ciambalù, città non meno magnifica che 
grande, con ciò sia che si dice girare ventotto miglia  oltre i borghi, et è di tanto 
traffico, che, oltre l'altre mercatantie, v'entrano ciascun'anno presso a  mille carra di 
seta, che vi si conducono nella China, onde si può comprendere e la grandezza de'  
negotii, e la ricchezza della mercantia, e la varietà degli artefici, e la moltitudine e 
pompa e  magnificenza e delicatezza degli abitanti. Entriamo ora nella China. Non è 
mai stato regno (parlo  de' regni uniti e per dir così d'un pezzo) né più grande, né più 
popolato, né più ricco e dovitioso  d'ogni bene, della China; né che si sia per più 
secoli mantenuto; quindi nasce che le città, nelle  quali i suoi re han fatto residenza, 
sono delle maggiori che siano mai state al mondo, e queste  sono tre: Suntien, 
Anchin, e Panchin. Suntien, per quanto io posso comprendere, è la più antica e  capo 
d'una provincia, che si chiama Quinsai, col cui nome volgarmente chiamano essa 
città. Ella  è situata quasi nell'estremo Oriente, in un grandissimo lago causato da 
quattro fiumi reali, che vi  sboccano dentro, de' quali il più celebre è chiamato 
Polisango; il lago è pieno d'isolette, per  amenità di sito e per freschezza d'aere e per 
prospettiva di fabriche e per vaghezza di giardini,  dilettevole oltre modo, ha le rive 
tapezzate di verdura e vestite d'alberi, inaffiate da limpidi  ruscelli e da spesse 
fontane, et adorne di magnifici palagi; la sua foce è larga nella sua maggior  
ampiezza da quattro leghe, ma in alcuni luoghi non passa due leghe. La città è 
lontana dalle foci  de' fiumi ventotto miglia in circa, gira da cento miglia, con le 
strade larghe e d'acqua e di terra: le  terrestri sono tutte selicate et adorne di 
bellissimi poggiuoli da sedere. I canali più celebri sono  forse quindici, con ponti 
tanto superbi che vi passano sotto le navi a vele piene; il principale  fende quasi per 
lo mezo la città et è largo poco più o meno d'un miglio, con forse ottanta ponti,  de' 
quali non si può veder cosa né più vaga, né più commoda. Sarebbe cosa lunga, se io 
volessi  metter qui tutto ciò che si potrebbe dire della grandezza delle piazze, della 
magnificenza de'  palagi, della bellezza delle contrade, dell'innumerabile moltitudine 
degli abitanti, dell'infinito  concorso de' mercatanti, dell'inestimabil numero de' 
vascelli, distinti d'ebano e d'avorio e messi  parte ad oro, parte ad argento, delle 
incomparabili ricchezze, che vi entrano continuamente e  n'escono, delle delitie 
finalmente, delle quali questa città è tanto piena, che ne merita il superbo  nome di 
Città del Cielo, della quale però non sono minori e Panchin et Anchin. Ma perché  
abbiamo fatto mentione della China, non sia fuor di proposito commemorar qui la 
grandezza  d'alcune altre sue città, secondo le relationi avute sino al presente. Cantan 
dunque (che è la più  nota e non è delle maggiori) i Portoghesi, che vi hanno traffico 
grande da parecchi anni in qua,  confessano esser maggiore che Lisbona, che pur è la 
maggior città d'Europa, eccettuatone  Constantinopoli e Parigi; Saucheio si dice 
essere tre volte maggiore che Siviglia, onde, girando  Siviglia sei miglia, Sauchieo 
ne verrà a girare diciotto; dicono poi che Uccheio l'eccede in  grandezza; Chinchieo, 
sebbene è delle mediocri, parve a' Padri di Sant'Agostino, che la viddero,  città di 
settantamila fuochi. Né debbono queste cose parere ad alcuno incredibili, perché 
(oltre che  le relationi di Marco Polo affermano cose anche maggiori) sono oggidì 
tanto chiare per gli avvisi,  che n'abbiamo continuamente da persone e secolari e 
religiose e da tutta la natione portoghese,  che il negarle sarebbe un mostrarsi scemo 
anziché giudicioso. Ma per trattenimento e per  soddisfatione de' lettori non mi sarà 
cosa grave l'andar cercando vive ragioni, onde proceda che la  China siano popolata 
e piena di sì stupende città. Supponiamo dunque che, o per benignità del  cielo, o per 
occolte et a noi incognite influenze delle stelle, o per altra ragione, qualunque ella si  
sia, quella parte del mondo, che a noi è orientale, ha non so che di virtù nella 
produttione delle  cose maggiori che l'altre, onde molte cose eccellenti nascono in 
quelle felici contrade, delle quali  l'altre sono affatto prive. Tale è la cannella, 'e noci 
moscate, i garofani, il pepe, la canfora, il  sandolo, l'incenso, l'aloè, la noce d'India et 
altre cose tali; di più, le cose communi a levante et al  ponente sono molto più 
perfette universalmente là che qua, come ne fanno fede le perle, l'oro, i  diamanti, gli 
smeraldi, la pietra bezaar, perché le perle di ponente a paragone delle orientali sono  
quasi piombo a l'incontro dell'argento e 'l bezaar similmente, che viene dall'India, è 
di gran lunga  migliore di quel che ci portano dal Perù. Or la China è la più oriental 
parte che si sappia della  terra, onde ella si gode di tutte quelle perfettioni che 
s'attribuiscono all'oriente; e prima l'aere, del  quale non è cosa nessuna che più 
importi alla vita, aiutato dalla vicinanza del mare, (che in gran  parte cinge e quasi 
vagheggia e con mille seni e golfi penetra bene addentro quella provincia) vi è  
generalmente temperato. Il paese poi è generalmente piano e di natura attissima alla 
produttione  d'ogni delicatezza, nonché delle cose necessarie all'uso et al sostegno 
della vita. I monti et i colli  sono perpetuamente vestiti d'alberi d'ogni sorte, parte 
salvatichi, parte fruttiferi; la pianura di risi,  orzi, frumenti, legumi. I giardini (oltra 
le spetie di frutti nostrani) somministrano saporosissimi  melloni, delicatissime 
susine, fichi perfettissimi, cedri e melaranzi di varie forme e di sapore  eccellente. 
Hanno anco un'erba, onde cavano succo delicato, del quale si servono invece di 
vino,  ma che li mantiene sani e liberi da quei mali, che suol partorire a noi l'uso 
immoderato del vino.</p> 
<p>Abbondano d'armenti e di greggi, d'uccelli e di cacciagioni, di lane e di pelli 
pretiose, di  bambagio, lino e seta infinita. Vi sono miniere d'oro, d'argento e di ferro 
eccellente. Vi si trovano  perle finissime. Vi abbonda il zuccaro, il mèle, il 
reubarbaro, la canfora, il minio, il guado, il  muschio, l'aloè, la cina: e le porcellane 
non si fanno altrove. I fiumi poi e l'acque d'ogni sorte  scorrono tutti quei paesi con 
indicibile commodità della navigatione e dell'agricoltura, e non è  meno feconda di 
pesci l'acqua che di frutti la terra, perché et i fiumi et il mare ne dànno copia  
infinita. A questa tanta fertilità della terra e dell'acqua s'aggiunge incredibile coltura 
dell'uno e  dell'altro elemento, per la quale se ne cava tutto il possibile, il che 
procede da due cagioni: l'una  si è l'inestimabile moltitudine degli abitanti, perché si 
fa conto che la China faccia più di sessanta  millioni d'anime; l'altra è l'estrema 
diligenza che si usa, e da' particolari in coltivare et in cavar  frutto da' lor poderi, e 
da' magistrati in far che a nessuno non sia lecito lo star otioso e scioperato,  sì che 
non vi è palmo di terreno che non sia benissimo coltivato. Dell'arti poi non accade 
parlare,  perché non è paese dove maggiormente fiorischino e per varietà e per 
eccellenza; il che procede  da due cagioni: l'una si è quella, che si è già accennata, 
che ogn'uno è sforzato a far qualche cosa:</p> 
<p>anco i ciechi, anco i monchi e gli stroppiati, se non sono affatto impotenti; e le 
donne, per una  legge di Vitei, re della China, sono obligate a far l'arte del padre o 
almeno (per nobili e per  grandi ch'elle si siano) ad attendere alla conocchia et a 
l'ago. L'altra cagione si è che i figliuoli  debbono necessariamente imparar il 
mestiere del padre, onde avviene che gl'artefici sono infiniti,  e che i fanciulli a pena 
nati sanno lavorare e le fanciulle istesse, e che l'arti si conducono a  somma 
perfettione. Non lasciano andar a male cosa nessuna: dello sterco de' bufali, de' buoi 
e  d'altri animali ne pascono i pesci; delle ossa de' cani e d'altra bestie ne fanno 
scolture, come noi  d'avorio; degli stracci e de' cenci ne fanno carte. E tanta la copia 
finalmente e varietà de' frutti  della terra e dell'industria umana, che non hanno 
bisogno nissuno dell'altrui et danno  grandissima quantità del suo a' paesi stranieri; e 
(per non dir altro) la quantità della seta, che si  cava dalla China, non è credibile: se 
ne cavano tremila quintali l'anno per l'India di Portogallo, se  ne caricano quindici 
navigli per le Filippine, se ne conduce al Giapan somma inestimabile et al  Cataio 
tanta quantità, quanta si può comprender da quella ch'abbiamo detto di sopra 
condursi  ogni anno in Ciambalù; e vendono l'opere et i lavori loro (per l'infinita 
moltitudine che ne fanno)  a sì buon mercato, che i mercatanti della Nuova Spagna, 
che le vanno a comperare all'isole  Filippine (dove essi Chinesi trafficano) ne 
restano maravigliosi. Onde il traffico delle Filippine  riesce più presto dannoso che 
utile al re Cattolico, perché la bontà della derrata fa che i popoli del  Messico, (che si 
servivano di varie merci di Spagna) se ne proveggono alle Filippine; ma Sua  
Maestà, per lo desiderio che ha d'addomesticare e per questa via condurre alla nostra 
santa fede et  al grembo della Chiesa cattolica quelle genti, involte nell'orribili 
tenebre dell'idolatria, non si  cura di quel danno. Dalle cose sudette si vede sì come 
la China abbia il modo, parte dalla natura,  parte dall'industria umana, di sostentare 
popolo infinito, e che perciò egli è credibile che sia tanto  popolata quanto si dice. 
Ora io aggiungo ch'egli è necessario che così sia per due ragioni: l'una,  perché non è 
lecito al re della China far guerra per acquistar paesi nuovi, ma solo per difender il  
suo, onde n'avviene ch'ei si goda una quasi perpetua pace: e non è cosa più feconda 
che la pace;  l'altra ragione si è che non è lecito a' Chinesi l'uscir fuor del paese 
senza licenza de' magistrati, sì  che, crescendo continuamente il numero delle 
persone e non uscendo fuora, egli è di necessità che  sia inestimabile il numero della 
gente e che, per conseguenza, le città siano grandissime, le terre  infinite: anzi, che la 
China sia quasi tutta una città. Invero, che noi Italiani siamo troppo amici di  noi 
stessi e troppo interessati ammiratori delle cose nostre, quando preferiamo l'Italia e 
le sue  città a tutto il resto del mondo. La figura d'Italia, lunga e stretta e con tutto 
ciò divisa per mezo  dall'Apennino, e la rarità de' fiumi navigabili, non comporta che 
vi possa essere città  grandissima. Lascio poi di dire che i suoi fiumi sono rive a 
paragone del Gange, del Menan, del  Meacon e degli altri, e che 'l mar Tirreno e 
l'Adriatico sono gorghi a rispetto dell'Oceano, e per  consequenza i traffichi nostri 
sono miserie a petto de' mercati di Cantan, di Malacca, di Calicut,  di Ormuz, di 
Lisbona, di Siviglia e dell'altre città poste su l'Oceano. Aggiungi alle cose sudette,  
che la contrarietà e la nemicitia tra i Maumettani e noi ci priva quasi affatto del 
commercio  dell'Africa et in gran parte del traffico di Levante. Le migliori poi pezze 
d'Italia, cioè il regno di  Napoli e 'l ducato di Milano, soggiaciono al re Cattolico; gli 
altri Stati sono mediocri e mediocri  anche le città capitali. Ma egli è tempo di 
ritornare ormai onde siamo partiti. E tanta l'efficacia et  la forza della residenza de' 
prencipi, che questa sola è bastante a costituire et a formare in un  tratto le città. 
Nell'Etiopia (scrive Francesco Alvarez) non è terra nessuna (benché il paese sia  
spatiosissimo) maggiore di milleseicento fuochi: e di questa grandezza ve ne son 
poche. Con tutto  ciò il re (chiamato il Gran Nego da loro e da noi falsamente il 
Prete Gianni) che non ha residenza  ferma, rappresenta con la corte sola una 
grossissima città, con ciò sia che dovunque egli si trova  ingombra con 
l'innumerrabile moltitudine delle tende e de' padiglioni molte miglia di paese. 
Nell'Asia le città di qualche conto sono tutte state sedie de' prencipi: Damasco, 
Antiochia,  Angori, Trebisonda, Bursia, Gierusalem. Ma passiamo nella nostra 
Europa. La traslatione della  sedia imperiale diminuì Roma e fe' grande 
Constantinopoli, che si è mantenuta nella sua  grandezza e maestà con la residenza 
del Gran Turco. Questa città è nel più bello e nel più  commodo sito che sia al 
mondo: ella è posta nell'Europa, ma non ha l'Asia lontana più di  quattrocento passi; 
signoreggia due mari: l'Eusino e la Propontide; quello gira duemilasettecento  
miglia, questa si distende più di ducento miglia, finché si congionge con 
l'Arcipelago; il tempo  non può esser tanto turbato e rotto, che impedisca affatto la 
navigatione e la condotta delle  mercatantie a cotesta magnificentissima città 
dall'uno e da l'altro mare; se avesse un fiume reale e  navigabile non le mancarebbe 
niente; gira tredici miglia et in questo giro contiene intorno a  settecentomila 
persone, ma la peste ne fa strage grandissima ogni terz'anno e non l'abbandona  
affatto quasi mai; dove è cosa degna di consideratione onde nasca, che 'l sudetto 
male vi si  attacchi così notabilmente ogni terz'anno (come nel Cairo ogni settimo) 
quasi febre terzana,  massime che la città è in sito saluberrimo. Ma differiamo questa 
speculatione ad un altro tempo o  lasciandola a maggiore ingegno. Sono entro 
Costantino sette colli; evvi dal lato volto a levante, su  la riva del mare, il serraglio 
del Gran Signore, le cui mura girano tre miglia; evvi l'arsenale di più  di centotrenta 
archi; è finalmente città per bellezza di sito, per opportunità di porto, per  
commodità di mare, per moltitudine d'abitanti, per grandezza di traffichi, per la 
residenza del  Gran Turco, a cui si deve senza dubio il primo luogo tra tutte le città 
d'Europa, perché la corte  sola di quel prencipe, tra la gente a piedi et a cavallo, non 
fa meno di trentamila persone armate.</p> 
<p>In Africa Algieri, fatta nuovamente capo d'un grande Stato, è perciò popolatissima; 
Tremise nel  suo fiore faceva da sedicimila fuochi; Tunigi novemila; Marocco ne 
faceva centomila; Fessa, che  è ora sedia del più potente re d'Africa, ne fa 
sessantacinquemila. Tra i regni della Cristianità  (parlo degli uniti e di un sol corpo) 
il più grande e 'l più popolato e 'l più ricco si è la Francia,  perché fa ventisettemila 
luoghi con parochia, e pasce più di quindici millioni d'anime, et è tanto  fertile per 
beneficio della natura, tanto ricco per mezzo (sic) dell'industria de' popoli, che non  
porta invidia a qualunque altro paese. La residenza delli re d'un tanto regno da gran 
tempo in qua  si è stato Parigi, onde è avvenuto che Parigi sia la più grossa città del 
Cristianesimo: gira dodici  miglia, fa intorno a quattrocentocinquantamila persone e 
le pasce con tanta copia di vettovaglie e  con tanta affluenza d'ogni delicatezza e 
d'ogni bene, che chi non l'ha visto non lo può imaginare.</p> 
<p>I regni d'Inghilterra, di Napoli, di Portogallo, di Boemia, la contea di Fiandra e 'l 
ducato di  Milano sono Stati quasi pari di grandezza e di potenza: dunque quasi pari 
sono anche state le  città, nelle quali i prencipi de' suddetti paesi hanno fermato la lor 
residenza: Londra, Napoli,  Lisbona, Praga, Milano, Gant, le quali fanno poco più o 
manco di centosessantamila anime per  una. Egli è vero che il traffico dell'Etiopia, 
India, Brasil, rende Lisbona alquanto maggior  dell'altre; e le revolutioni de' Paesi 
Bassi, Londra; e da trenta anni in qua Napoli è cresciuta quasi  d'altrettanto. In 
Ispagna non è città di tanta grandezza, parte perché è stata sino al presente divisa  in 
regni piccioli, e per mancamento di fiumi e d'acque non può condur tanta quantità di  
vettovaglie in un luogo, che vi si possa mantenere straordinaria quantità di gente; le 
città però di  più riputatione e magnificenza sono quelle dove gli antichi re e 
prencipi hanno tenuto il lor  seggio: Barcellona, Saracosa, Valenza, Cordova, 
Toledo, Burgos, Leone: tutte città onorate et  assai popolose, ma che non passano la 
seconda classe della città d'Italia; oltre le quali vi è  Granata, dove hanno regnato 
lungo tempo i Mori et adornatala di molti e ricchi edificii. Ella è  parte in monte, 
parte in piano; la parte montuosa è in tre colli, divisi l'uno dall'altro; abbonda  
d'acque d'ogni sorte, delle quali s'adacqua gran parte del suo amenissimo contado, 
che perciò è sì  bene abitato e coltivato, che nulla più. Siviglia è cresciuta 
grandemente dopo lo scoprimento del  Mondo Nuovo, perché ivi fanno scalo le 
flotte, che vi portano ogni anno tanto tesoro, che non si  può stimare; gira circa sei 
miglia; fa da ottanta e più mila persone; è posta su la sinistra rive del  Betis, o 
vogliamo dire Guadalchivir; è adorna di bellissime chiese e di magnifici palagi; ha il  
contado non meno fertile che ameno. Vagliadolid non è città, ma può stare a 
paragone delle più  nobili di Spagna per la residenza che vi fece gran tempo il re 
Cattolico, come ora Madrid è  cresciuta e del continuo cresce per la corte che vi 
tiene il re Filippo, che è di tanta efficacia che,  se bene né il paese è abbondante, né 
il contado ameno, nondimeno tira a sé tanta gente, che ha  fatto quel luogo, di 
villaggio, una delle più grosse popolationi di Spagna. Cracovia e Vilna sono  le più 
popolate città de' Polacchi: la ragione si è perché quella fu sedia de' duchi di 
Polonia,  questa de' gran duchi di Lituania. Nell'imperio de' Moscoviti sono tre 
grandissime città:</p> 
<p>Valodimeria, la gran Novoguardia e Moschai, perché sono state tutte tre sedie di 
granduchi e capi  di gran dominii; la più celebre oggidì si è Moschai, per la 
residenza che vi fa il granduca; è lunga  forse cinque miglia, ma non tanto larga, con 
un grandissimo castello, che serve di corte e di  palazzo a quel prencipe, ed è tanto 
popolata, che alcuni la mettono tra le quattro città della prima  classe d'Europa, che a 
lor giudicio sono essa, Constantinopoli, Parigi e Lisbona. In Sicilia  anticamente la 
più grossa città fu Siracusa, che, come scrive Cicerone, constava di quattro parti  tra 
sé divise, che si potevano dir quattro buone città: e la cagione della sua grandezza si 
era la  residenza che vi facevano il re, o tiranni che si fossero. Ma dopo che (essendo 
mancato per  inondatione degli infedeli il commercio dell'Africa) la sedia reale si 
trasferì a Palermo, questa è   andata sempre crescendo e quella mancando. E 
Palermo città uguale alle città della seconda  classe d'Italia, adorna di ricche chiese e 
di magnifici palagi e di varie reliquie e d'edificii fatti da'  Saraceni; ma più degne 
sono due cose moderne: l'una è la strada, che traversa tutta la città, di  drittura, 
larghezza, lunghezza e bellezza di fabriche tale, che non so in qual città d'Italia ne 
sia  una simile; l'altra è il molo, fatto con spesa inestimabile, per cui beneficio quella 
città ha un  capacissimo porto: fabrica veramente degna della magnanimità romana. 
Ma che ci accade andar  vagando per l'altre parti del mondo per dimostrare quanto 
importi alla grandezza d'una città la  dimora e la residenza del prencipe? Roma, capo 
del mondo, non sarebbe ella più simile ad un  deserto che ad una città, se 'l Sommo 
Pontefice non vi risiedesse e con la grandezza della sua  corte e col concorso degli 
ambasciadori, de' prelati, de' prencipi, non l'aggrandisse; se col numero  infinito 
delle persone di ogni natione, che hanno bisogno dell'autorità sua e dei ministri suoi, 
non  la popolasse; se con la magnificenza delle fabriche, acquedotti, fontane e strade 
non l'adornasse?</p> 
<p>se in tante opere preclare, appartenenti parte al culto divino, parte al maneggio 
civile, non vi  spendesse gran parte dell'entrate della Chiesa? e se con queste cose, 
finalmente, non vi tirasse e  non vi trattenesse insieme tanto numero di mercatanti e 
di bottegai, d'artefici e di lavoranti, e  tanta moltitudine di gente da fatica e da 
servitio?</p> 
<p>Il fine del secondo libro</p>  
</div3>
</div2>
<div2 type="parte">
<head><emph>LIBRO TERZO</emph></head>  
<p>Gli antichi fondatori delle città, considerando che le leggi e la disciplina civile non si 
può  facilmente conservare dove sia gran moltitudine d'uomini, perché la moltitudine 
partorisce  confusione, limitarono il numero de' cittadini, oltre il quale stimavano 
non potersi mantener  l'ordine e la forma ch'essi desideravano nelle loro città: tali 
furono Licurgo, Solone, Aristotele.</p> 
<p>Ma i Romani, stimando che la potenza (senza la quale una città non si può 
lungamente  mantenere) consiste in gran parte nella moltitudine della gente, fecero 
ogni cosa per aggrandire e  per appopolar la patria loro, come noi abbiamo 
dimostrato di sopra e più a pieno ne' libri della  <emph>Ragion di Stato</emph>. Se il mondo 
si governasse per ragione e se ogn'uno si contentasse di  quello che giustamente gli 
si appartiene, sarebbe forse degno d'esser abbracciato il giudicio degli  antichi 
legislatori; ma l'esperienza, che c'insegna che, per la corruttione della natura umana, 
la  forza prevale alla ragione e l'arme alle leggi, c'insegna ancora che il parer de' 
Romani si deve  preferire a quel de' Greci: tanto più che noi veggiamo che gli 
Ateniesi et i Lacedemonii ( per non  dir dell'altre republiche della Grecia) 
rovinarono per una picciola disdetta e perdita di mille e  settecento cittadini o poco 
più, et all'incontro i Romani vinsero perdendo la più gran parte delle  guerre e 
dell'imprese, perché chiara cosa è che più Romani morirono nella guerra di Pirro e 
de'  Cartaginesi, di Numantia, di Viriato, di Sertorio et in altre, che non morirono 
senza  comparatione de' nemici. Ma essi restarono con tutto ciò superiori per 
l'inesausta loro  moltitudine, con la quale avanzano alle rotte soverchiavano, non 
meno che col valore, gli  avversarii, benché coraggiosi e fieri. Negli antecedenti libri 
abbiamo mostrato i mezi co' quali  una città si può condurre a quella maggior 
grandezza che si possa desiderare, sì che non ci resta  altro che dire circa quel che ci 
avevamo proposto. Ora, non per necessità della materia, ma per  ornamento 
dell'opera, consideraremo.</p> 
<div3 type="capitolo">
<head>III,1 Onde sia, che le città non vadano crescendo...  </head>
<p>Onde sia, che le città non vadano crescendo a proportione</p>  
<p>Non si creda alcuno che i sudetti mezi, od altri che si possono trovare, possino far 
ch'una città  vada senza fine crescendo. Egli è invero cosa degna di consideratione 
onde nasca che le città,  giunte a certo segno di grandezza e di potenza, non passino 
oltre, ma, o si fermino in quel segno,  o ritornino indietro. Pigliamo per essempio 
Roma: questa nel suo principio, quando fu fondata da  Romolo, Dionisio 
Alicarnaseo scrive che faceva tremila e trecento uomini atti all'arme. Romolo  regnò 
trentasette anni, nel qual spatio la città crebbe sino a quarantasettemila persone da 
spada.</p> 
<p>Sotto Servio Tullio, dopo la morte di Romolo circa centocinquanta anni, si 
descrissero in Roma  ottantamila persone atte all'arme; arrivò finalmente il numero, 
a poco a poco, sino alla somma di  quattrocentocinquantamila. Domando dunque io, 
onde è che da tremila e trecento uomini da  guerra il popolo romano arrivò a 
quattrocento e cinquanta et da quattrocentocinquantamila non  passò oltre? 
Similmente, sono quattrocento anni che Milano e Venetia facevano tanta gente  
quanta fanno oggidì: onde nasce che la moltiplicatione non va innanzi? Rispondono 
alcuni esser  di ciò cagione la peste, le guerre, le carestie e le altre simili cagioni; ma 
ciò non sodisfa, perché le  pesti sono sempre state e le guerre erano molto più 
frequenti e più sanguinose ne' secoli passati  che ne' tempi nostri, perché allora si 
veniva in un tratto alle mani et al cimento d'una battaglia  campale, dove moriva in 
tre o quattro ore maggior numero di gente, che non ne muore ora in  molti anni, 
perché la guerra è ridotta dalla campagna alle mura, e vi si adopera molto più la  
zappa che la spada. Il mondo poi non è mai stato senza vicissitudine di abbondanza e 
di carestia e  di salubrità e di peste, né mi accade addurre essempio di ciò, perché 
l'istorie ne son piene. Or, se  con tutti questi accidenti le città principiate con poca 
gente arrivano ad un numero grande di  abitanti, onde è che non vadano 
proportionatamente crescendo? Dicono altri ciò esser perché Dio,  moderator d'ogni 
cosa, così dispone; niuno dubita di ciò, ma perché l'infinita sapienza di Dio  
nell'amministratione e nel governo della natura adopera le cause seconde, domando 
io con quai  mezi quella eterna provvidenza faccia moltiplicar il poco e dia termine 
al mondo? Or, per  rispondere alla questione proposta, diciamo che la medesima 
domanda si può fare di tutto l'uman  genere, con ciò sia che, essendo egli già sono 
tremila anni moltiplicato in tal maniera da un uomo  e da una donna, che n'erano 
piene le provincie di terra ferma e l'isole del mare, onde procede che  tremila anni in 
qua questa moltiplicatione non è passata oltra?</p> 
<p>Ma risolviamo il dubbio nelle città, perché resterà anche risoluto nell'universo. 
Diciamo dunque,  che l'augumento delle città procede parte dalla virtù generativa 
degli uomini, parte dalla nutritiva  d'esse città; la generativa senza dubbio che 
sempre è l'istessa, almeno da tremila anni in qua, con  ciò sia che tanto sono oggi atti 
alla generatione gli uomini, quanto erano a' tempi di David o di  Mosè, onde, se non 
vi fosse altro impedimento, la propagatione degli uomini crescerebbe senza  fine e 
l'augumento delle città senza termine: e se non va innanzi, bisogna dire che ciò 
proceda da  difetto di nutrimento e di sostegno. Ora il nutrimento si cava, o dal 
contado della città nostra, o  da' paesi altrui; e se la città ha da crescere, bisogna che 
le vettovaglie le siano portate da lungi.</p> 
<p>Per far che il nodrimento ci venga da lontano, egli è necessario che la virtù attrattiva 
sia tanto  grande, che superi l'asprezza de' luoghi, l'altezza de' monti, la bassezza 
delle valli, la rapidità de'  fiumi, i pericoli del mare, le insidie de' corsali, l'instabilità 
dei venti, la grandezza della spesa, la  malagevolezza delle strade, l'invidia de' vicini, 
l'odio de' nemici, l'emulatione de' competitori, la  lunghezza del tempo che si ricerca 
per la condotta, le carestie e le necessità de' luoghi onde si ha  da condurre la robba, 
gli odii naturali delle nationi, la contrarietà delle sette et altre cose tali, le  quali 
vanno crescendo secondo che cresce il popolo e 'l bisogno della città: diventano 
finalmente  tante e tanto grandi, che superano ogni diligenza et industria umana, 
perché, come metterà mai  conto a' mercatanti il far venire i formenti, per essempio, 
dall'India o dal Cataio a Roma o a'  Romani l'aspettarlo di là? E quando gli uni e gli 
altri possino fare, chi gli assicurerà che le annate  siano sempre felici, che i popoli 
stiano in pace, che i passi siano aperti e le strade sicure? O che  forma si troverà di 
condur vettovaglie a Roma per tanto spatio di terra in modo che i conduttieri  
possino durar fatica e regger la spesa? Or una delle sudette difficoltà, nonché più 
insieme, che  s'attraversi, è bastante a dissipar il popolo d'una città bisognosa d'aiuto, 
soggetta a tanti accidenti  e casi: una carestia, una fame, una guerra, un 
interrompimento di negotii e di traffichi, un  fallimento de' mercatanti et un'altra sì 
fatta cosa farà (come l'inverno alle rondini) cercar a' popoli  altro paese. La 
grandezza ordinariamente delle città si ferma in quel segno nel quale si può  
commodamente conservare; ma la grandezza, che dipende da cause remote o da 
mezi malagevoli,  poco dura, perché ogn'uno cerca la commodità e l'agevolezza. 
S'aggiunge alle cose sudette, che le  città grandi sono, molto più che le picciole, 
soggette alle carestie, perché hanno bisogno di  maggior quantità di vettovaglie, et 
alla peste, perché la contagione vi si attacca più facilmente e  con più strage, et a 
tutte le difficoltà raccontate da noi, perché hanno bisogno di più cose. Onde,  
sebbene gli uomini erano così atti alla generatione nel colmo della grandezza 
romana come nel  suo principio, nondimeno il popolo non crebbe a proportione, 
perché la virtù nutritiva della città  non aveva forza di passar oltre, con ciò sia che 
gli abitanti in processo di tempo, non avendo  maggior commodità di vettovaglie, o 
non si accasavano, o se si accasavano i loro figliuoli o per  disagio o per necessità 
riuscivano da niente e cercavano fuor della patria miglior ventura: al che  volendo 
provedere, i Romani facevano scelta de' più poveri cittadini e li mandavano nelle 
colonie,  dove, quasi alberi traspiantati, migliorassero di conditione e di commodità 
e perciò  moltiplicassero.   Per la medesima ragione il genere umano, cresciuto sino 
ad una certa moltitudine, non è passato  innanzi, e sono tremila anni e più che 'l 
mondo era così pieno d'uomini come è al presente,  perché i frutti della terra e la 
copia del vitto non comporta maggior numero di genti.</p> 
<p>Cominciarono gli uomini a propagarsi nella Mesopotamia e, crescendo di mano in 
mano,  s'allargarono di qua e di là: et avendo riempiuto la terra ferma, traghettarono 
nell'isole del mare,  e da' paesi nostri arrivarono a poco a poco alle terre che noi 
chiamiamo Mondo Nuovo; e non è  cosa per la qual si combatta con più crudeltà, 
che il terreno e 'l cibo e la commodità  dell'abitatione. I Svevi si recavano a gran 
gloria il desertare per molte centinaia di miglia i loro  confini; nel Mondo Nuovo i 
popoli dell'isola Dominica e delle vicine vanno a caccia d'uomini,  come noi di cervi 
o di lepri, e si pascono delle loro carni; il medesimo fanno molti popoli del  Brasil, 
massime quei che si chiamano Aymuri, i quali sbranano e divorano i fanciulli e le  
fanciulle viventi, aprono i ventri delle donne gravide e ne cavano fuora le creature et 
in presenza  de' padri medesimi se le mangiano arrostite su le bragie: cosa orribile a 
sentire, nonché a vedere.</p> 
<p>I popoli della Ghinea vendono quotidianamente, per la povertà loro, i proprii 
figliuoli per  vilissimo prezzo a' Mori, che li conducono in Barbaria, et a' Portoghesi, 
che li menano nell'isole  loro o li vendono a' Castigliani per lo Mondo Nuovo; il 
medesimo fanno le genti del Perù, che per  poco più di nulla danno i loro figliuoli a 
chi ne vuole: il che procede dalla miseria e  dall'impotenza d'allevarli e di 
mantenerli. I Tartari e gli Arabi vivono di rapina; i Nasamoni et i  Cafri, popoli 
barbarissimi d'Etiopia, delle spoglie de' naufragii altrui, come hanno provato più  
d'una volta i Portoghesi. E poi cosa nota quante volte i Galli, i Teutoni, i Gotti, gli 
Unni, gli  Avari, i Tartari e diverse altre genti, non potendo per l'infinita moltitudine 
viver nelle patrie loro,  siano uscite fuor de' confini et occupato il paese altrui con 
esterminio degli abitanti: onde è  avvenuto che in pochi secoli tutte quasi le 
provincie dell'Europa e dell'Asia sono state occupate da  genti straniere, uscite da 
casa loro per la soverchia moltitudine o per desiderio di menar vita più  commoda et 
abbondante. La moltitudine poi de' ladri e degli assassini onde nasce in gran parte,  
se non dall'inopia? Le differenze e le liti onde procedono, se non dalla strettezza de' 
confini? I  termini, le fosse, le siepi e gli altri ripari che si fanno a torno le 
possessioni, le guardie delle  vigne e de' frutti maturi, le porte delle case, i mastini 
che vi si tengono, che ci vogliono inferire,  se non che il mondo è stretto o alla 
necessità o alla cupidità nostra? E che diremo delle armi di  tante sorti e tanto 
crudeli? Che delle guerre perpetue e per mare e per terra, delle fortezze sui  passi, 
che delle muraglie? S'aggiungono poi alle cause sudette le sterilità, le carestie, i 
cattivi  influssi, i morbi contagiosi, le pestilenze, i terremoti, le inondationi e del 
mare e de' fiumi, e gli  altri accidenti così fatti, che, distruggendo or una città ora un 
regno, ora un popolo ora un altro,  impediscono che 'l numero degli uomini non 
cresca immoderatamente.</p> 
</div3>
<div3 type="capitolo">
<head>III,2 Delle cagioni, che conservano la grandezza...</head>
<p>Delle cagioni, che conservano la grandezza delle città</p>  
<p>Resta solo che, avendo condotto la nostra città a quella grandezza che ci concede la 
conditione  del sito e le altre circostanze da noi commemorate di sopra, si attenda a 
conservarla et a  mantenerla: al che giova la giustitia, la pace e l'abbondanza, perché 
la giustitia assicura ogn'uno  del suo, con la pace fiorisce l'agricoltura, i traffichi e le 
arti, con l'abbondanza de' cibi si facilita il  sostegno della vita: e nissuna cosa tien 
più allegro il popolo, che il buon mercato del pane. Tutte  quelle cose finalmente, le 
quali cagionano la grandezza, sono anche atte a conservarla, perché le  cause della 
produttione delle cose e della conservation loro sono l'istesse.</p> 
<p>Il fine del terzo libro</p>  
</div3>
</div2>
</div1>
</body>
</text>
</TEI.2>
