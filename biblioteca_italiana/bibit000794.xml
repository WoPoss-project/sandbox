<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Della libertà cattolica</title>
      <author>Vincenzo Gioberti</author>
    </titleStmt>
    <extent>99 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000794</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I frammenti Della riforma cattolica e Della liberta cattolica</title>
        <author>Gioberti, Vincenzo</author>
        <editor id="ed">Balsamo Crivelli, Gustavo</editor>
        <editor id="ed2">Gentile, Giovanni</editor>
        <publisher>Vallecchi</publisher>
        <pubPlace>Firenze</pubPlace>
        <date>1924</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language></langUsage>
    <textClass>
      <keywords scheme="CDD">
        <term>282 - CHIESA CATTOLICA ROMANA</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Correzione linguistica</item>
    </change>
    <change>
      <date>2004-07-06T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>

<body>
<div1>

<head>1</head>
	<quote rend="block"><p><foreign lang="lat"> « Intellectu divina quadam libertate et ratione  dotati, nullis consuetudinibus adstringuntur » </foreign></p></quote><p>. Dante,  Ep. VI, 2. Epigrafe della <hi rend="italic">libertà cattolica</hi>.</p>

</div1>
<div1>
<head>2</head>
<p>
	1° Autonomia della ragione.</p>
<p>	2° Autonomia dell'evangelio.</p>
<p>	3° Conciliazione dei due prec[edenti] capitoli. La  ragione è il Verbo obbiettivo.</p>
<p>	Oggi spesso incontra che, per salvare il Cattolicismo,  bisogna apparere in vista e incorrere nell'infamia di eretico.
</p>
</div1>
<div1>

<head>3</head>
<p>
	Si farà un capitolo a provare che la libertà cattolica, qual'è  da noi circoscritta, non solo non offende l'unità e autorità  cattolica, ma è necessaria a conservarla.</p>
<p>	L'autorità non è razionale, se richiede ubbidienza cieca.</p>
<p>	La surrogazione dell'ubbidienza cieca all'ubbidienza  ragionevole fu introdotta dallo spirito monastico, alterò la  Chiesa, spianò la via alle eresie, e partorì il Protestantismo  distruttivo di ogni autorità.
</p>
</div1>
<div1>

<head>4</head>
<p>
	Cap.... Emancipazione della morale della Chiesa.</p>
<p>	Cap.... Emancipazione dei fedeli dal sacerdozio.</p>
<p>	Non si vuol già tòrre l'autorità della Chiesa nei due  casi ma sì moderarla e unirla coll'indipendenza del pensiero.
</p>
</div1>
<div1>

<head>5</head>
<p>
	Io volli rinnovare e purgar Roma e il Cattolicismo colla  riforma politica di Roma, e coll'associarla al risorgimento  italiano. Ma ciò che avrebbe dovuto sollecitare all'opera il  papa, ne lo rimosse.</p>
<p>	Bisogna dunque procedere a rovescio. Purgar prima Roma,  il papa, il cattolicismo, per abilitarli a essere italiani.
</p>
</div1>
<div1>
<head>6</head>
<p>
	Proemio. - Le riforme politiche di Pio IX non riuscirono,  perché non ebbero per base la riforma ecclesiastica.</p>
<p>	Per farle ebbe a lottare contro la classe prelatizia  (oligarchia) strumento del Gesuitismo.</p>
<p>	Non ebbe animo, né ingegno, né forza per vincerla. E se  l'avesse avuta, forse avrebbe finito col veleno, come Clemente.</p>
<p>	Si contentarono di avvelenare il suo confessore (Graziosi)  e il consigliere (Silvani). I democratici s'incaricarono di  uccidere il suo ministro (Rossi).</p>
<p>	Ma la riforma ecclesiastica stessa non è possibile, senza la  teologica.
</p>
</div1>
<div1>

<head>7</head>
<p>
	Vi sono certi fautori coperti del Gesuitismo più dannosi, i  quali, quando uscirono le sciocche imputazioni del Cadolin e  del Len, gridarono che il mio caso era spedito, se non  deponevo la penna, contentandomi di cantar la palinodia del  detto, e sottopormi alla Chiesa. Non mancano certi semplici,  che ripetono queste cose; senza avvedersi che le professioni di  fede, come ogni altra cosa, deono essere fatte sapientemente; e  che il miglior modo per disgustar i cattolici sarebbe se un  galantuomo al menomo grido dei nemici, dovesse.... Le  professioni di fede deono essere fatte dai faziosi, ed è ridicolo  (per non dire insolente) che un privato le chiegga a chi  ha speso la sua vita nel difender la causa del Cattolicismo e  della patria. Se si trattan così i difensori della religione, che  cosa si farà, ai sospetti? Racconterò a costoro il succeduto a un  mio amico, che parecchi anni sono faceva una missione in  America.
</p>
</div1>
<div1>

<head>8</head>
<p>
	Un gran santo diceva, che <quote rend="block"><p>« il detrattore pasce e succhia il  sangue delle anime, le quali egli uccide col coltello della  lingua » </p></quote></p> <p>(S. Bonav., <hi rend="italic">Vit. S. Franc.</hi>). Peggiore  dell'omicida. Ora se tale è il detrattore, che direm del  calunniatore? E della calunnia più grave, come è mettere un  cattolico in voce di eretico? E la più ingrata, com'è il diffamare  un apologista?... Questo è dunque il cambio, che mi vien dato  d'aver difesa la Chiesa Romana? D'aver celebrato Pio? E una  tal ricompensa mi è data dai cardinali? Essi sono che scrivono  una lettera d'infamie al pontefice? Oh, se io commosso dalla  gravissima ingiuria rinunziassi la fede, avrei certo da renderne  conto a Dio; ma chi darebbe scandalo più grave? Chi rinnegò  la fede o chi lo spinse? Io o il cardinale?</p>
	<p> Io sono il panteista più universale e pericoloso. <hi rend="italic">Sist.  Teol. </hi>315.
</p>
</div1>
<div1>

<head>9</head>
<p>
	Nell'<hi rend="italic">Introduzione</hi> e mie altre opere passate mostrai  la filosofia uscente dalla teologia, come Galatea dal sasso e la  farfalla dalla crisalide. Fui accusato dai filosofi di esser troppo  teologo, dai gesuiti di esser troppo filosofo, e di mirare alla  ruina del cattolicismo. Non si comprese dai primi, che ogni  emancipazione per riuscire dee essere graduata. Come la  redenzion d'Italia dovea uscire dal papa (<hi rend="italic">Primato</hi>) così  la redenzione della filosofia dalla religione  (<hi rend="italic">Introduzione</hi>).</p>
<p>	Non s'intese dai secondi che il voler fare del  cattolicismo un tiranno è il vero modo di ruinarlo.
</p>
</div1>
<div1>

<head>10</head>
<p>
	Le riforme, di cui parlo non si potranno far tutte. Molte  esigono tempo: tuttavia a ciò riescano deono farsi  gradatamente. Ma ho voluto unirle tutte acciò si vegga la mèta,  non certo assolutamente ultima, ma quella che possiamo  antivedere.</p>
<p>	Oggi come i laici han la mania delle associazioni e dei  giornali, così i chierici. Mettere la teologia in gazzette è poco  meno che metterla in giullaria, conforme allo scopo gesuitico  di renderla superficiale.</p>
<p>	Quindi è da notare che in Italia e in Francia corrono molti  giornali ecclesiastici, faziosi, fanatici, meschini, nessun libero  e buono.</p>
<p>	Le associazioni della Chiesa sono i concilii. Quindi oggi si  voglion concilii come i laici congressi. Poca utilità loro.  Sistema del concilio di Costanza non applicabile oggi. Tutto  dee muovere dall'opera solitaria di grandi individui.
</p>
</div1>
<div1>

<head>11</head>
<p>
	Per ultimo eccesso di stupidità, quando un cattolico è  riuscito a conciliare la civiltà colla religione e ad affezionare a  questa gli animi, si falsificano i suoi testi, gli si fan dire delle  eresie, e poi ipocritamente gli si chiede sommissione alla  Chiesa! Se fosse sincero l'invito di sottomettersi alla Chiesa,  dovrebber farlo ai gesuiti. Sommission alla Chiesa? Ma non è  ridicolo il chiederla a chi l'ha operata? Sapete l'unica risposta  che questi cattolici così bistrattati vi posson dare? quella che  Scipione diede a coloro che lo citavano in giudizio, invitandoli  a convenire seco nel Campidoglio.... Così i cattolici civili  possono invitare i loro avversarii a ringraziare Iddio, che Iddio  abbia benedetti i frutti delle <hi rend="italic">sue </hi>(<hi rend="italic">sic</hi>) fatiche.
</p>
</div1>
<div1>

<head>12</head>
<p>
	Il principio dell'autorità cattolica si dee accordare con  quello della libertà, e il tipo di questa concordia ci è dato  dall'atto creativo. E la libertà è tanto obbligatoria  quanto l'autorità; perché se è debito l'ubbidire alla rivelazione,  è pur debito il non ripugnare alla ragione. Anzi questo secondo  debito è ancora in tanto più grave del primo, quanto che la  rivelazione sulla ragione si fonda. Ciò posto non si può piegar  il capo all'autorità se non in quanto essa coincide e si converte  colla ragione (senza scapito però delle loro differenze  specifiche): ogni altro ossequio non è razionabile.
</p>
</div1>
<div1>

<head>13</head>
<p>
	Dogmi vivi e dogmi morti. Il dogma vivo è quello che per  sé influisce nello spirito e nell'animo. L'ideale presente in Dio  e in Cristo, cioè l'ideale indiato e umanato, è l'unico dogma  vitale del Cristianesimo.</p>
<p>	Il dogma morto è quello che non ha tale efficacia. Tali  sono tutte le formole cattoliche, se si pigliano isolatamente, e  non si fanno convergere nel fôco dell'ideale.
</p>
</div1>
<div1>

<head>14</head>
<p>
	Bisogna fare della religione, del cattolicismo di Roma una  cosa positiva. Ciò mi proposi io nel <hi rend="italic">Primato</hi>.</p>
<p>	I gesuiti vorrebbero farne una cosa mistica.</p>
<p>	In che modo positivare Roma, il papa? Congiungendoli  all'idea, alla civiltà. Fate di Roma la metropoli della civiltà, del  papa il conservatore dei principii ideali e civili, eccoli  ammodernati e positivati.</p>
<p>	Il positivo importa: 1° una notizia, precisa; 2°  un'esperienza immediata e universale; 3° un'utilità  intrinseca. Si oppone al mistico, che è vago, arbitrario, fuori  della sperienza e inutile.</p>
<p>	Il positivo è nel finito. Il mistico nell'infinito. Siccome il  finito suppone l'infinito, così il positivo tira seco il mistico, e  questo come suo seguace è legittimo. La misticità viziosa,  l'ipermisticismo è quello che si separa dal positivo, gli si  oppone, vuol fare da sé; imperocché l'infinito per noi  quaggiù non vale se non come erede del finito: da sé non può  stare.</p>
<p>	La trasformazione del Cristianesimo dee dunque esser  <hi rend="italic">positiva</hi>. Sarà positiva, se il Cristianesimo diverrà una  civiltà e una scienza.</p>
<p>	Il positivismo si distingue dal razionalismo in quanto  questo rigetta affatto il mistico (riducendolo a meri miti e  simboli); quello lo subordina. Il razionalismo è superficiale,  perché, rigettando il mistico, rigetta l'infinito. Il positivismo è  profondo, perché ammette l'infinito oltre il finito.
</p>
</div1>
<div1>

<head>15-16</head>
<p>
	Tutte le filosofie profonde dall'antico buddismo  all'hegelismo moderno e tutte le etiche penetrative, da  Salomone al Leopardi, si accordano nel proclamar il nulla delle  cose create; e riescono quindi al nullismo. Leopardi ripete che  scoperto lo scheletro delle cose si trova esser nulla. A ciò  conduce l'analisi dell'intelletto non men che del cuore. Perciò  lo scoprire cose nuove e le leggi dell'universo è trovare e  dilatare il nulla, come dice Leopardi. Quindi la tristizia e vanità  della scienza notato dall'Ecclesiaste. Ma questo nullismo è solo  relativo al sensato. Imperocché è vero che il sensibile è nulla.  E quando il sensibile si risolve in intelligibile, il primo diventa  nulla. L'intelligibile è il solo reale e ha due forme, vero e bene,  cognizione e virtù. Cioè il pensiero. Sostanzialità intima del  pensiero sotto le sue due forme. Leopardi lo confessa. Vedi ciò  che dice del pensiero (<hi rend="italic">Pens. mor.</hi>), e della virtù  (<hi rend="italic">Paralip.</hi>). Gustava la sostanzialità loro. Ma siccome  non ne vedeva l'effettuazione nel mondo sensato, perciò  dubitava della loro realtà. Credeva che cessando di apparire,  più non fossero. In ciò l'errore.</p>
<p>	Il Cristianesimo pone la realtà in tre cose: fede, speranza,  amore. Fede è l'apprensione della realtà sovrasensibile,  <foreign lang="lat"><hi rend="italic">argumentum non apparentium</hi></foreign>. Speranza è la  persuasione che <foreign lang="lat"><hi rend="italic">sperandarum substantia  rerum</hi></foreign>, cioè il pensiero coi suoi due poli di virtù e  cognizioni son eterni; e si effettuano altrove. Carità è  un pregustamento imperfetto di questa beatitudine.</p>
<p>	In ciò consiste l'essenza e il pregio infinito del  Cristianesimo.</p>
<p>	Dà valore a tutto colla <hi rend="italic">promessa </hi>e la <hi rend="italic">caparra</hi>.  È caparra e promessa di un bene infinito. È il realismo  superiore. Il realismo del pensiero. La palingenesia sarà questa  realizzazione. In ciò consiste la buona nuova, <hi rend="italic">evangelio</hi>.
</p>
</div1>
<div1>

<head>17</head>
<p>
	I profeti sono il tipo degli autodidatti e riformatori  cattolici. Non rompono il filo della tradizione, come i nostri  eretici. Zoroastro, Sachia, ecc. non distruggono l'unità  ecclesiastica, non si ribellano al sacerdozio, non fanno una  setta nuova.</p>
<p>	L'azione dei profeti è una riforma; quella degli altri  caposetta è una rivoluzione.
</p>
</div1>
<div1>

<head>18</head>
<p>
	Non solo si dee secolarizzare il temporale del papa,  ma eziandio lo spirituale.</p>
<p>	L'importanza e tutoria del sacerdozio scema, da che il  laicato si è fatto adulto. Anche la religione si dee emanceppare  e secolarizzare.</p>
<p>	Il sacerdozio è oggi uno dei maggiori ostacoli, che si  frappongano al ristauro della religione. La ragione si è che il  sacerdozio è divenuto farisaico e gesuitico. Vuol tirare la  religione indietro. La priva del suo spirito. La muta in  superstizione. Ne fa un monopolio, uno strumento di  dominazione. - La parte più corrotta del sacerdozio è  l'episcopato, la prelatura, il papato. Detto, d'Enrico Grégoire:  di non guardare il crocifisso attraverso l'abito di un prete.</p>
<p>	Cristo redense il mondo dal diavolo. Bisogna redimere  Cristo dai preti. Unico modo è questo di salvare la religione.</p>
<p>	Peggio dei preti sono i laici impretati. Odiosi e  stomachevoli, Carlo di Montalembert. Tipo di questi mostri è  Giuseppe di Maistre. Fondatore della scuola dei laici  teologanti. L'Italia fortunatamente è netta da questa razza.
</p>
</div1>
<div1>

<head>19</head>
<p>
	Dogma-uomo. Tal è il papa dei romagnoli.  Contrario allo spirito del Cristianesimo. Ha il Dio-uomo, non  il dogma-uomo. Feticismo, antropolatria. E a che pro? Bel  frutto di credere alla divinità di Pio IX! Anzi è dannoso; perché  un uomo che è fonte di ogni abuso diventa la regola della  coscienza.
</p>
</div1>
<div1>

<head>20</head>
<p>
	Dell'opposizione ortodossa e eterodossa.</p>
<p>	La prima è la critica del cattolicismo proposta come  metodo propedeutico, apparecchio, obbiezione e polemica  dilucidativa e promovitiva del progresso.</p>
<p>	La seconda è la critica proposta come concludente e come  dogmatica. (Fine).</p>
<p>	La prima serve al positivo; la seconda è negativa e  distruttiva solamente.
</p>
</div1>
<div1>

<head>21</head>
<p>
	Quattro gradi per cui discorre il fariseismo:
	1° Anteporre il dogma alla morale;
	2° Anteporre i precetti positivi e i riti al dogma;
	3° Anteporre le giurisdizioni gerarchiche ai riti e ai  precetti;
	4° Anteporre le giurisdizioni temporali alle spirituali.</p>
<p>	Questi quattro gradi sono in sostanza la prelazione del  dogma astruso alla morale, della disciplina al dogma e della  morale alla disciplina ecclesiastica.</p>
<p>	Si verificano nella Chiesa. Il Gesuitismo gli unisce tutti.
</p>
</div1>
<div1>

<head>22</head>
<p>
	La Bibbia sovrasta alla Chiesa, perché ne è il fondamento.  Quindi la Chiesa non può definire sulla Bibbia. La Chiesa  bensì non come definente, ma come spiegante (come civiltà e  opinione) dee ridurre la Bibbia al senso del secolo.</p>
<p>	(La Chiesa dei fedeli, dei laici, non dei preti).
</p>
</div1>
<div1>

<head>23</head>
<p>
	Le formule definitive della Chiesa ricevono il loro senso  dai privati; altrimenti s'irebbe in infinito. Sono dunque  moltisense. Sono una lingua che ciascuno ha una latitudine  grande nell'interpretare. In questa versatilità delle  formole consiste la cattolica libertà di pensare.</p>
<p>	Ciascuno può trovare il suo pensiero libero nel  Cattolicismo.
</p>
</div1>
<div1>

<head>24</head>
<p>
	Il punto di contatto tra la filosofia e teologia è l'infinito.  Equazione in tal campo.</p>
<p>	I falsi razionali vogliono far l'equazione nel campo del  finito.</p>
<p>	I teologi volgari negano l'equazione; e di più rendono  finita e così snaturano la teologia.
</p>
</div1>
<div1>

<head>25-26</head>
<p>
	L'idea di Cristo è il compimento necessario e perfetto della  teologia razionale, perché sola essa appropria il concetto  dell'assoluto ai bisogni umani, e lo rende idoneo a fondare una  religione. L'assoluto infatti quanto è adattato a fare una  filosofia, tanto è inetto a formare una religione, se dalla sua  altezza trascendente non discende a noi, non si fa uomo; in tal  discesa dell'assoluto per farsi religione (unirsi a noi) versa  l'abbassamento di Dio (di cui S. Paolo) e l'incarnazione. Se si  leva l'incarnazione, di necessità si dee cadere  nell'antropomorfismo, onde tutte le religioni, che non  conoscono l'incarnazione, e tutte le filosofie, che vogliono fare  le veci di religione, sono antropomorfitiche.</p>
<p>	Tale è la ragione profonda della necessità e realtà del  Cristianesimo, onde questo, sebbene abbia una forma storica,  ha un alto valore razionale: la forma storica stessa è legittimata  dal suo scopo; giacché trattandosi di umanar l'assoluto, non già  solo simbolicamente o allegoricamente, né meno ancora  panteisticamente (il che è vera idolatria), ma puramente e  realmente, l'umanazione dovette farsi in un uomo particolare.  Così l'accidentalità di tal fatto diventa cosa essenziale, lascia di  essere arbitraria, essendo necessaria, e rappicca il  Cristianesimo come religione alla filosofia e alla teorica  filosofica della discesa dell'assoluto, mostrandoci  l'incarnazione e redenzione come compimento della creazione.</p>
<p>	Il razionalismo che ammette Cristo solo come ideale,  si contraddice; perché o Cristo è il vero ideale di Dio  <hi rend="italic">disceso </hi>e quindi dee essere il Dio uomo; o è un ideale  falso e quindi è inefficace.
</p>
</div1>
<div1>

<head>27</head>
<p>
	Come i principi debbon oggi salvare la società, la libertà,  la cultura; così il papa dee salvare la moralità, la religione, il  Cristianesimo.</p>
<p>	Ma siccome i principi non possono adempiere l'ufficio  loro, se non accoppiando la libertà e la cultura col principato;  così il papa non può sortire il suo fine, se non congiungendo  l'autorità colla libertà cattolica, la religione colla filosofia, la  morale religiosa e privata colla civile.
</p>
</div1>
<div1>

<head>28-29</head>
<p>
	<quote rend="block"><p><foreign lang="lat">« Ancus.... sequutus morem regum priorum, qui rem  romanam auxerant, hostibus in civitatem accipiendis  multitudinem omnem Romam traduxit»</foreign></p></quote>. (Liv. I, 33).  L'aumento o incremento, in ogni maniera di cose è  l'appropriazione e assimilazione dei contrarii e la conversione  degli eterogenei in omogenei. Tale è, per atto di esempio, la  nutrizione. È un'armonia dialettica.</p>
<p>	L'incorporazione dei nemici nella città è il dialettismo  politico, la fusione civile dei popoli. Roma fu il popolo più  dialettico, quindi più forte e più grande dell'universo. E come  crebbe incorporandosi i nemici, così nacque immedesimando  un guazzabuglio di estrani (<hi rend="italic">convence, habesch</hi>)  coll'asilo romuleo, e trasformando in città ordinata un'indigesta  accozzaglia e una genia disordinata.</p>
<p>	Roma moderna è destinata a fare religiosamente ciò che  l'antica fece civilmente. Ma a tal effetto dee imitare il senno e  la prudenza, cioè riducendo le condizioni dell'unione al puro  assoluto (il dogma). La curia romana dee diventare così  sapiente, come l'antico senato. E a tal effetto la prima cosa, che  si ricerca è di conciliare gli animi, condannando tutto ciò che  non è essenziale. Pestifera influenza del Gesuitismo a tal  effetto. Diede forza alla Riforma, invece di rimediarla.  Procedere sofistico del P. Laynez al Concilio di Trento.</p>
<p>	Simbolo e augurio del dialettismo religioso di  Roma cristiana e del dialettismo civile di Roma antica fu  l'<foreign lang="lat"><hi rend="italic">Ara maxima</hi></foreign> vaticinata e dedicata a Ercole  (Liv. I, 7). L'altare infatti, la Vesta, collocata nel mezzo del  tempio, è il principio dialettico, che unisce gli animi ed i  popoli. Ercole poi fu il tipo accomunativo della stirpe semitica  e italogreca o pelasgica. Onde Ercole non fu meno italiano che  greco; e l'antica Italia è piena di memorie di Ercole, come  appunto il culto dell'Ara massima, il mito di Caco, l'origine  stessa del nome d'Italia, e le voci geografiche di Portercole,  promontorio erculeo, Eraclea, Ercolano, ecc.
</p>
</div1>
<div1>

<head>30-31</head>
<p>
	Quanto più si svolge e matura il pensiero umano, tanto  meno ha d'uopo di autorità, tanto più è men disposto a  piegarvisi e far atto di obbedienza cieca. Questa tendenza del  pensiero in sé non è superbia, benché accidentalmente possa  essere a superbia promossa o accompagnata; ma legittima  disposizione, che nasce dalla forza della ragione; la quale  anch'essa è autorità e suprema. Il cattolicismo pertanto si dee  adattare a questo corso della mentalità umana. Nel medio evo,  il pensiero era fanciullo, e aveva d'uopo di magistral disciplina.  Questo bisogno va oggi di giorno in giorno scemando.</p>
<p>	Non si tratta già di tòrre l'autorità cattolica, ma di  addolcirla e temperarla, facendo un'equazione di essa colla  ragione umana e cercando il punto di coincidenza.</p>
<p>	Roma, invasa dal Gesuitismo, fa il contrario. Invece di  mitigare l'autorità, l'esagera.</p>
<p>	Vuol far dei fedeli tanti frati, soggetti all'obbedienza cieca.  Si proibiscono i libri più ortodossi (Rosmini). Si voglion  interdire l'opinioni più innocenti. Dianzi i decreti stessi del  papa non obbligavano, nelle cose dogmatiche, se non erano  sanciti dalla Chiesa universale. Oggi una decisione della  Congregazione dell'Indice, o di una Commissione di cardinali,  si agguaglia a un decreto della Chiesa cattolica.
</p>
</div1>
<div1>

<head>32</head>
<p>
	La sommissione del Rosmini e del Ventura è un effetto  dell'educazione fratesca ricevuta da loro.</p>
<p>	Da molti secoli in qua l'educazione cattolica è  affatto corrotta intorno all'obbedienza e altro. Fassi consistere  l'umiltà nel servaggio, e si amplia l'ubbidienza verso l'uomo a  grave danno anzi distruzione del culto del vero, del decoro,  della libertà.</p>
<p>	Infatti io dico: o tu credi che i prelati di Gaeta non abbiano  errato, o no. Nel primo caso li tieni per infallibili; nel secondo,  anteponi il vero all'arbitrio loro.
</p>
</div1>
<div1>

<head>33</head>
<p>
	Inutilità dei gesuiti anco per le missioni. Mi ridico di ciò  che dissi nei <hi rend="italic">Prolegomeni</hi>, su tal proposito. I gesuiti  oggimai sono ridotti a tale che recano la superstizione anziché  la religione, e turbano i paesi in cui si introducono. Ciò è loro  speciale; ma in comune di tutti i missionari può dirsi che  l'opera loro diventi di dì in dì meno importante, perché la  civiltà oggimai dee portare la religione, anziché la religione la  civiltà, come in antico. Capitolo sulle missioni nella  <hi rend="italic">Libertà Cattolica</hi>.
</p>
</div1>
<div1>

<head>34</head>
<p>
	Stato deplorabile del cattolicismo.</p>
<p>	Il prevalere delle sette esagerate, fanatiche, gesuitiche,  ecc. ne annunzia la rovina.</p>
<p>	La Chiesa non può perire, il sappiamo. Ma il cattolico dee  ragionare come la Chiesa perir potesse, quando ella è in  pericolo. Altrimenti tenterebbe Dio, e cadrebbe nella oscitanza  e nel fato mussulmano.</p>
<p>	Stato lacrimevole della Chiesa e in Francia. Ignoranza del  clero. A che bassezza è caduta l'antica Chiesa gallicana.
</p>
</div1>
<div1>

<head>35</head>
<p>
	La sovranità della Chiesa nelle cose spirituali e positive è  assoluta o limitata?
	I limitatisti dicono che fu limitata da Cristo. Falso. Cristo,  quanto al positivo, diede alla sua Chiesa tutta l'autorità propria.  <foreign lang="lat">Sicut misit me Pater</foreign>, ecc.</p>
<p>	Molti teologi il concedono quanto ai sacramenti. Drouin.  Si dee pure ammettere, quanto ai precetti positivi, alla  gerarchia. Ripugnando, che la Chiesa sia sovrana in una cosa e  non nell'altra, tutto il positivo, essendo sostanzialmente della  stessa natura, cioè arbitrario in sé, è accidentale e  mutabile. Anzi la Chiesa sarebbe sovrana nel più (sacramenti)  non nel meno (gerarchia); essendo quelli cosa assai più degna  di questa.</p>
<p>	Non ne segue da ciò che non vi siano dei punti positivi  d'instituzione divina, così nei sacramenti (battesimo,  eucarestia), come nella gerarchia (papa, vescovi), tuttavia la  Chiesa li può mutare. Li muterà tutti? No, perché non vi avrà  mai ragione di farlo. Acqua pel battesimo; papa centro di unità.
</p>
</div1>
<div1>

<head>36</head>
<p>
	La Chiesa non è norma né della virtù civile, né della  morale.</p>
<p>	Norma di essa è la ragione e la filosofia.</p>
<p>	L'indipendenza della ragione e filosofia è così naturale,  ragionevole, fondata nella Scrittura stessa, come quella  dell'imperio e del laicato. Le virtù teologiche sono la sola  appartenenza della Chiesa. Parimenti la Chiesa non è norma  della scienza.</p>
<p>	Erra dunque chi vuol dare alla Chiesa l'istruzione e  l'educazione.</p>
<p>	L'educazione in mano dei chierici diventa sempre più o  meno monastica. Fanno dei frati. Altarini.</p>
<p>	Montalembert, gesuiti, ecc.
</p>
</div1>
<div1>

<head>37</head>
<p>
	Capitolo. Sulla corruzione della morale che il nuovo  Fariseismo introduce in Europa (Gesuiti, vescovi e clero  retrogradi, curia romana). Gravissimo pericolo. I nuovi Farisei  fanno al cristianesimo ciò che gli antichi fecero al Giudaismo.
</p>
</div1>
<div1>

<head>38</head>
<p>
	I gesuiti vorrebbero fare del cattolicismo una tirannide e  dei cattolici degli schiavi intellettuali. Un decreto fazioso di 4  cardinali e della Congregazione dell'Indice equival per essi a  una definizione della Chiesa universale. E le definizioni si  denno pigliare alla lettera materialmente, e il volerle  interpretare è atto di fellonia.</p>
<p>	La schiavitù intellettiva è innaturale, ingiusta, assurda,  come la politica e la civile. L'autorità della Chiesa è un imperio  paterno, legale, non tirannico; l'obbedienza è filiale,  ragionevole, non cieca, non servile. Guardiamoci  d'introdurre gli schiavi nella religione, come l'antichità ne ebbe  nello stato; quasi che l'Evangelio avesse traslocato il servaggio,  non abolito. A questo ragguaglio peggior sarebbe la nostra  condizione; la servitù mentale essendo di tanto peggio della  esterna, di quanto lo spirito è più nobile del corpo, e la vita  dell'anima sovrasta alla vita estrinseca. Il Cristianesimo non  sarebbe un progresso, ma un regresso, e, non che giovare agli  incrementi del pensiero e al perfezionamento della civiltà  umana, ne sarebbe il maggior nemico.
</p>
</div1>
<div1>

<head>39</head>
<p>
	Tre traviamenti capitali della morale cattolica volgare, i  quali ebbero nella vera morale e nella civiltà una pessima  influenza:
	1° Morale fattizia, nel far dei precetti assoluti di cose  indifferenti: digiuno, magro, prescrizioni ecclesiastiche.  (Impedimenti arbitrarii del matrimonio).</p>
<p>	2° Morale arbitraria nell'aggravare la pravità di certe  azioni irregolari, anche crearle di pianta, o su fondamenti  mistici: simonia, usura, sacrilegio, (decime, voti), incesto  spirituale, incredulità, eresia, scisma (Spirito giudaico e  farisaico e gesuitico).</p>
<p>	3° Morale innaturale, nel dar un valor morale ad azioni  o contrarie a natura assolutamente o relativamente. Santificare  il dolore per se stesso. Macerazioni, discipline, cilizi, verginità,  celibato, anacoretismo, monachismo (Indulgenze, ubbidienza  cieca, povertà assoluta, voti, pellegrinaggi, crociate).
</p>
</div1>
<div1>

<head>40</head>
<p>
	Capitolo. - Al clero eletto. Che non bisogna far setta.  Lavorare, individualmente, con libertà di spirito. Non  rannodarsi intorno a uno. Ciò fa scisma e eresia. E scredita le  opinioni, che si professano.</p>
<p>	Frivolezza e danni del principio d'associazione.
</p>
</div1>
<div1>

<head>41-42</head>
<p>
	Cap.... Della contraddizione del misticismo colla morale e  colla politica.</p>
<p>	1° Dar un valore morale intrinseco al positivo.  Opere esterne. Fariseismo. Precetti ecclesiastici, sotto  pena di peccato mortale. Ciò indusse Lutero a dire che la fede  giustifica senza le opere.</p>
<p>	<foreign lang="lat">Sancti ex opera operata</foreign>. Passo di Kant.</p>
<p>	2° Dare un valore morale, intrinseco al dogma  puramente speculativo. Trinità necessaria alla salute. Passo di  Tamburini sui nestoriani. Il dogma della redenzione (Dio  salvatore) non è puramente speculativo. Necessario alla  morale.</p>
<p>	3° Far dipendere la salute da ciò che non dipende  dall'uomo. Troncare il vincolo della virtù coll'immortalità  beata. Far dipendere questi da accidenti e dalla fortuna. (Il dir  che fuori del Cattolicismo la morale non salva, ciò annulla la  prova dell'immortalità).</p>
<p>	4° Intelligenza volgare del peccato originale. Annulla  la moralità. Induce lo scetticismo. Se io sono colpevole di un  peccato altrui, commesso prima che io fossi, posso esser  colpevole di un peccato altrui, che or si commette. Chi mi  assicura dunque di non esser reo dei peccati che si fanno nella  luna?
	5° Dottrina della penitenza. La vera penitenza è il  contrasto alle passioni (virtù) e il lavoro (civiltà). L'altra  penitenza è un suicidio: mette l'uomo in contraddizione col suo  destino mondiale e colla natura.</p>
<p>	6° Dottrina dei consigli evangelici male intesa. Mette  la perfezione in una pratica, che distrugge la civiltà (povertà  volontaria), la ragione (ubbidienza cieca) e la natura o sia la  specie (verginità, celibato volontario). Indi, senza Cristo o  Paolo, insegnano i consigli evangelici. Assurdità della  ubbidienza cieca: ingiuria la ragione e il vero e la moralità.  Danni del pauperismo volontario.</p>
<p>	7° Della vita contemplativa. Insociabilità di essa.  Monachismo, anacoreti.</p>
<p>	8° Debilitazione o trasgressione del debito verso i  genitori, i parenti, la patria, la moglie. Durezza: abbandono:  dimenticanza. Dottrina farisaica. Vita di S. Alessio.</p>
<p>	9° Intolleranza. Dottrina delle pene eterne nel  senso volgare (Paradiso che non abbraccia tutta l'umanità  virtuosa. Dante pose Platone, ecc. in inferno. Ripiego da lui  immaginato. Amor della gloria).</p>
<p>	10° Essenzialità dei riti esterni. Toglie il culto  <foreign lang="lat">in Spiritu et veritate</foreign>. È Fariseismo. L'uomo è  padrone del sabato.</p>
<p>	11° Immutabilità del positivo e della religione.</p>
<p>	12° Dottrina dell'umiltà. Avvilimento. Dubitar della  propria ragione. Apatia verso il vero.</p>
<p>	13° Dipendenza soverchia dal sacerdozio. Povertà di  spirito. Schiavitù intellettuale. Eteronomia dell'arbitrio.  Pusillanimità di spirito.</p>
<p>	14° Distacco delle cose temporali. Virtù negative.  Trascuranza della civiltà. Economia. Inerzia divota. Pellico.  Manzoni. Scrupoli, che corrompon l'azione. L'ingegno di  Manzoni dipende dal suo confessore.</p>
<p>	15° Dottrina della pazienza. Passi del Rousseau, del  Machiavelli, del Giordani. Conduce alla servitù. Dottrina sulle  rivoluzioni.</p>
<p>	16° Egoismo religioso. Antepone non solo la propria  salute, ma l'accrescimento della salute a tutto. Poco importa  che il fine dell'egoismo si ponga in terra o in paradiso.  Esercizii spirituali di S. Ignazio. Passi del Bartoli in cui, per la  <hi rend="italic">sorte </hi>dello stato contrappone l'egoismo mondano e  l'egoismo eterno; come non ci fosse un terzo partito, cioè il  felicitar sé in cielo, col far bene agli uomini e alla patria in  terra.</p>
<p>	17° Sensualismo mistico. Mariolatria. Cuor di Gesù.  Cristo sposo delle vergini. Sessualità del Cristianesimo (Vita di  Santa Domitilla). Si accosta al paradiso di Maometto. Cantico  dei cantici. Abusi dei mistici.
</p>
</div1>
<div1>

<head>43</head>
<p>
	Codardia dei preti. Loro virtù negative. Pazienza. Passo  del Machiavelli. Ossequio alle potenze. Clero gallicano ne è il  tipo. Bossuet. Falsa dottrina dell'umiltà.</p>
<p>	Tal è il sacerdozio in generale. Divario tra il prete e  il profeta. L'uno ha una missione artificiale e l'altro spontanea.  Loro tipi: Mosé e Aronne. <quote rend="block"><p><foreign lang="fra">« Quelle différence entre les  deux frères! En comparant Aaron à Mose, on sent que l'un était  le corps et que l'autre était l'âme! "<hi rend="italic">Qu'il soit ta bouche, tu  seras son dieu</hi>". Avec quelle énergie ces paroles marquent  la différence entre le prêtre et le prophète! Au reste quel est  l'Etat où les prêtres, lors même qu'ils seraient les corps  enseignant et gouvernant, auraient le courage de s'opposer à la  corruption?»</foreign></p></quote> Si citi tutto il passo. Herder, Histoire de la  poésie des hebreux. Pag. 254.
</p>
</div1>
<div1>

<head>44</head>
<p>	S. Agostino, nel suo scritto <hi rend="italic">De mori[bus]  Eccle[siae] cath[olicae]</hi> dedusse la divinità del  Cristianesimo dalla perfezione ascetica del monachismo.</p>
<p>	L'argomento è falso, perché la perfezione o dirò meglio  l'esagerazione mistica ed ascetica non è propria del  Cristianesimo e si trova in altre religioni, meglio che in esso.  (Morale dell'uomo solitario, exsociale). Non che essere un  carattere di divinità, è un carattere di umanità e nasce da  fantasia, non da ragione, ed è uno sforzo innaturale per  preoccupar l'infinito. Bonzi, Gioghi, Bramani, Santi  Mussulmani. Passi del Bartoli. Il carattere divino del  Cristianesimo è la perfezione della morale domestica e civile,  cioè dell'etica sociale.
</p>
</div1>
<div1>

<head>45</head>
<p>
	La dottrina dei consigli evangelici, intesa a modo degli  ascetici, è immorale e innaturale. Colloca la perfezione in una  vita contraria a natura, e tale, che se venisse abbracciata da  tutti, perirebbe il genere umano. A ragguaglio infatti di tal  dottrina si dee dire che la nostra specie dee la sua durata  all'imperfezione de' suoi membri; i quali, se fossero perfetti,  ella andrebbe subito in dileguo. Si può dare assurdità  maggiore? Dunque la perfezione, consiste non mica nel  vivere, secondo natura, ma nel distruggere la natura?
	La morale ascetica è per ogni verso un suicidio, una  distruzione della natura e dell'arte che ne è la figliuola.</p>
<p>	1° Distrugge il corpo dell'individuo colla penitenza.  2° L'arbitrio e la ragione coll'ubbidienza cieca. 3° La  filosofia e la scienza coll'autorità assoluta di Roma, ecc. 4°  La specie colla verginità e il celibato. 5° La civiltà, la  società, ecc. con la povertà, l'ozio contemplativo, la vita  eremitica, la misticità, il gesuitismo, ecc. 6° La libertà e  razionalità politica col dominio temporale del papa, ecc. 7°  La famiglia colla disubbidienza e durezza verso i genitori, i  parenti ecc.
</p>
</div1>
<div1>

<head>46</head>
<p>
	La stirpe germanica, che tardi venne al Cristianesimo, che  urtò sempre il Cattolicismo romano, che se ne separò colla  Riforma, ora fa contro di esso e il Cristianesimo un'ultima  pugna coll'Egelianismo, che è un ritorno alla filosofia  gentilesca. Conflitto perpetuo dei Germani contro gli Italiani.</p>
<p>	L'eterodossia moderna nacque in Germania colla Riforma.  Cartesio e Calvino la portarono in Francia. Ma i veri capi di  essa furono Lutero, Spinoza, Kant, Fichte, Schelling, Hegel.  Questi sono i veri maestri dell'eterodossia europea. I Francesi  da Montaigne e Cartesio sino a Cousin e Proudhon non ne  sono che ripetitori. Bisogna fondare in Italia la filosofia della  creazione.
</p>
</div1>
<div1>

<head>47</head>
<p>
	Bisogna oggi avvalorare la ragione e la volontà dell'uomo.  Infiacchimento di tali due potenze, e quindi debolezza e  inettitudine dell'uomo moderno.</p>
<p>	Il Gesuitismo crede di giovare alla religione debilitandola.  Odia sovratutto il rigore della ragione. Come se il  debilitamento di essa non fosse incremento della fantasia e del  senso, ed effetto della corruzione primitiva.</p>
<p>	Le forze della ragione sono necessarie per conservare la  fede, doppiamente. 1° Perché l'atto della fede, che è  ragionevole ossequio dee essere un atto sovranamente  razionale. Se la fede si fonda sulla ragione è ferma; se  nell'abitudine fantasia, senso, è soggetta a variare e dileguarsi.  2° Perché la durata della fede dipende da una giusta  circoscrizione. Chi l'esagera, l'uccide. Ora a chi tocca a  limitare la fede, se non la ragione?
</p>

</div1>
<div1>

<head>48</head>
<p>
	Ultima invenzione del gesuitismo nello stato e nella  Chiesa.</p>
<p>	Il Gesuitismo è padre del socialismo e razionalismo  moderno.</p>
<p>	Porta seco la ruina dovunque va. Il Gesuitismo impedì che  il con[cilio] di Trento compiesse la riforma cattolica della  Chiesa, ne inceppò l'azione; e impedì pure che le riforme  imperfette fatte da tal concilio portassero i loro frutti. Dal  secolo 16° in poi il cattolicismo scadde del continuo e  riuscì all'incredulità moderna per opera del Gesuitismo. Il  quale nocque alla Chiesa assai più del protestantismo, perché  questo separò da essa una parte di Europa, le nocque di fuori,  ma purgò il suo interno; le nocque solo una volta tanto: il  gesuitismo la rode del continuo, come morbo intestino, che  annida nel suo cuore e nelle sue viscere.</p>
<p>	Il gesuitismo adulò sempre Roma per nuocerle; e si servì  di Roma temporale a danno della spirituale. Nel secolo  sedicesimo impedì che il Concilio emendasse davvero la corte  romana. Oggi difende il potere temporale e assoluto del papa.  Esagera inoltre i diritti spirituali della S. Sede. È il peggior dei  nemici, l'adulatore.</p>
<p>	Il gesuitismo si ruina da sé colle sue vittorie, usandone e  abusandone. La vittoria lo svela, e il mostra qual è. Il suo  trionfo d'oggi sarà l'ultimo. La Chiesa conoscerà che tale  alleanza le è mortale, poiché non vale che a propagare e  ampliare la miscredenza.
</p>
</div1>
<div1>

<head>49</head>
<p>
	La soggezione all'autorità in opra di fede dee essere intanto  estesa, in quanto essa autorità è infallibile. Ora 1° la sola  autorità della Chiesa universale è infallibile; 2° essa è  infallibile solo per la sostanza, non per la forma, né per gli  accessorii.
</p>
</div1>
<div1>

<head>50</head>
<p>
	Il misticismo è una preoccupazione dell'infinito.</p>
<p>	L'uomo mistico si separa dal finito, dal mondo e vuol  vivere nell'infinito. Quindi il celibato, l'ascetismo, le penitenze,  la povertà, la solitudine, la contemplazione.</p>
<p>	Vocazione naturale di alcuni a questa vita. Non bisogna  impedirli.
</p>
</div1>
<div1>

<head>51</head>
<p>
	Curia romana. Spirito di corpo. Farisaica: ponente  l'essenza della religione nell'autorità e libertà di Roma.  Aristocrazia pretina. Peggiorata: 1° dal temporale del papa;  2° colla lega col Gesuitismo.</p>
<p>	Varia libertà ecclesiastica: 1° Di Roma verso i principi;  2° Della Chiesa verso i governi temporali; 3° Delle  varie Chiese verso Roma (libertà gallicane); 4° Del minor  clero verso il superiore, dei parroci verso i vescovi; 5° Dei  fedeli verso il clero.
</p>
</div1>
<div1>

<head>52</head>
<p>
	Mutazione della costituzione propria della Chiesa  cattolica. Supremazia data ai gesuiti. Essi regnano e  papeggiano. Antica mira dell'ordine; oggi ci è giunto. Parole di  Oliva e dell'altro generale citato da Arnauld. Cecità del papato  e dell'episcopato, che dà luogo a questo immenso disordine,  che sarà la ruina del Cattolicismo.
</p>
</div1>
<div1>

<head>53</head>
<p>
	Siccome i brevi di Roma si soscrivono <foreign lang="lat"><hi rend="italic">sub anulo  piscatoris</hi></foreign>, oggi par che si voglia che la loro sostanza  risponda in grado di coltura a questo titolo inteso letteralmente.
</p>
</div1>
<div1>

<head>54</head>
<p>
	Specchio della moralità, religione, civiltà gesuitica si dee  tòrre da' tre illustri scrittori Bartoli, Segneri, Pallavicino. Si  paragonino agli antichi; e ai moderni buoni, come Machiavelli,  Alfieri, Leopardi ecc. Che divario! Che diverrebbe l'Italia se  s'informasse colle dottrine di tali maestri? </p>
<p>Puerilità,  superstizione, ignoranza, intolleranza, immoralità, ecc.
</p>
</div1>
<div1>

<head>55</head>
<p>
	Roma è divenuta negativa; come tutte le potenze esauste di  vena creatrice. Non sa più fare; non sa che impedire. Proibisce  i libri, condanna, tormenta, perseguita gli autori. Non sa  essa scrivere, difendere, confutare; non vuole che altri  facciano.</p>
<p>	Ciò le accade perché si è immedesimata col Gesuitismo.
</p>
</div1>
<div1>

<head>56</head>
<p>
	La santità mistica fu utile alla moralità giovando nel medio  evo coll'efficacia della parola e dell'esempio. Nell'età moderna  cominciò a essere inutile, e tale diventa ogni giorno più. Onde i  santi oggi sono sterili; passano inosservati; e il mondo appena  comincia a saperne il nome quando Roma li canonizza. Il  difetto di fama coetanea prova l'inutilità loro. Da ciò si  raccoglie quanto sia vano l'ascetismo gesuitico; come Roma  ignori il secolo, e le sue canonizzazioni sieno un fuordopera.  Roma non ha l'intelligenza dell'età moderna.
</p>
</div1>
<div1>

<head>57</head>
<p>
	Efficacia dell'idea di Cristo. La grazia è l'azione creatrice  dell'ideale.</p>
<p>	Il voler distinguer la grazia dall'ideale altera la dottrina di  quella, e la rende arbitraria.
</p>
</div1>
<div1>

<head>58</head>
<p>
	Se Roma non muta, si stimerà un fuordopera, inutile.  Dirassi: A che pro Roma? A che il papa? A che serve? A  proibir qualche libro? A canonizzar qualche santo? A regolar  qualche rito? A proteggere i gesuiti? A santificare i tiranni? A  maledire i popoli? A rovinare l'Italia? Quanto staremmo  meglio senza! Per la morale e la fede non fa nulla. Non è più  atta a difenderle; il dogma è ignoranza.
</p>
</div1>
<div1>

<head>59</head>
<p>
	(L'ascetismo, la mistica sostituiscono alle virtù naturali e  razionali certe virtù arbitrarie e innaturali per ottenere  la vita eterna: svisano l'evangelio. Ogni alterazione di un  dogma cattolico è la negazione di un altro dogma.  Esempii).</p>
<p>	Dire che la caduta si oppone al progresso è un dire che la  malattia si oppone alla guarigione e al progresso della salute.  Igiene, medicina.
</p>
</div1>
<div1>

<head>60</head>
<p>
	La proibizione dei libri e la condanna delle opinioni  bastava nei tempi d'ignoranza, quando l'autorità provedeva, e  la società dei fedeli era pupilla. Ora più non bastano. Sole,  accrescono il male, invece di scemarlo. Bisogna prima di  proibire e condannare, <hi rend="italic">confutare</hi>. Il compito non è così  facile, e ai Gesuiti non può piacere. Ma la Chiesa non è la  Compagnia. A lei dee stare a cuore la salute delle anime, e le  anime non si salvano, se non persuadendole. Detto le fu  <hi rend="italic">insegnate</hi>; che torna a dire: <hi rend="italic">convincete, provate</hi>.  Invece dunque della Congregazione dell'Indice propongo la  Congregazione di Apologetica Cattolica.
</p>
</div1>
<div1>

<head>61</head>
<p>
	"Subito mi sfratai e ritornato uomo, ecc.". Vedi anche su  questo contrapposto dell'<hi rend="italic">uomo</hi> e del<hi rend="italic"> frate </hi>II,  1, pp. 160, 161.</p>
<p>	"Tenendo lui in concetto di villano, come gli era, e me in  concetto d'uomo, siccome io avevo mostro" I, 4.</p>
<p>	Notisi come in questi due luoghi la voce <hi rend="italic">uomo</hi> sia  per sé una lode.
</p>
</div1>
<div1>

<head>62</head>
<p>
	Non ripudio la mistica ed ascetica. Ma è cosa di pochi  individui. Eccezione, non regola. L'errore sta nel volerla  universalizzare.</p>
<p>	Farne un insegnamento comune, insegnarla  nell'educazione, dal pulpito, dal catechismo. Questo altera la  morale evangelica, la rende incivile, sprezzabile, odiosa,  argomento d'incredulità non di fede. Tal è il vezzo dei  Gesuiti. Tal è pur quello di Roma, che non beatifica, se non gli  ascetici.
</p>
</div1>
<div1>

<head>63</head>
<p>
	Dicesi, ed è vero, che i grandi uomini debbono nascere al  loro tempo. Ciò vuol dire che vi dee esser proporzione tra  l'ingegno e le sue circostanze. Il che deriva dall'unità della  metessi. Perciò chi imita i grandi in condizioni diverse fa un  buco nell'acqua. Tal fu l'errore dei giansenisti; Arnauld volle  imitar Atanasio, e non si avvide che l'epoca moderna non è più  di dogmi sovrintelligibili. Bossuet volle esser un padre della  Chiesa e non fu che un teologo. I nostri democratici voglion  imitar gli antichi repubblicani di Sparta e di Roma, ecc.</p>
<p>	Le ragioni del tempo non sono mai schiettamente  cronologiche ma sempre più o meno logiche e ontologiche,  perché il discreto è l'espressione del continuo.
</p>
</div1>
<div1>

<head>64</head>
<p>
	Adulazione, spirito servile introdotto nella Chiesa, a  Roma. Si plaude al male come al bene. Idolatria del papa,  sostituita alla venerazione. Si fa consistere la religione in un  ossequio illimitato, a spese della verità...</p>
<p>	Questo è non solo il solo articolo di fede, ma di morale.  Poco importa che non si abbia la carità, che le si sostituisca  l'orgoglio, la calunnia, il livore, la rabbia, la vendetta, l'odio,  l'ira, la persecuzione. Questo è l'animo di certi fogli che si  chiaman cristiani e non meritano pure il titolo di pagani.  Fariseismo, Gesuitismo.
</p>
</div1>
<div1>

<head>65</head>
<p>
	La gran riforma odierna delle religioni (come quella della  società, della filosofia e di ogni cosa) è il ritiramento del  Cristianesimo e cattolicismo alla ragione e alla natura. Il  ritiramento alla ragione, non è già ritiramento al finito  (razionalismo tedesco), ma all'infinito. Onde lascia intatti i  misteri, ma li riduce a ragione infinita. Il ritiramento alla natura  è la negazione dell'ascetismo e del misticismo.
</p>
</div1>
<div1>

<head>66</head>
<p>
	La Sassonia, patria di Lutero, è la provincia di Europa più  innanzi per l'istruzione pubblica. Roma sede del papa è  l'ultima. Che direbbe il gesuita Pallavicino, che la sapienza è  privilegio del cattolicismo?
</p>
</div1>
<div1>

<head>67</head>
<p>
	Voi dite, Padre santo, che avete 200 (<hi rend="italic">sic</hi>) milioni  disudditi. Cominciate a levarne via un milione. E del milione  che resta quanti credete, che credano? (Le università,  accademie non credono). I rozzi o poco dotti. Pallavicino  allegava l'accordo della pietà e della scienza come un carattere  del cattolicismo: oggi è tutto il contrario.
</p>
</div1>
<div1>

<head>68</head>
<p>
	A che disputare sulla divinità di Cristo e del  Cristianesimo? Essa è un fatto. La cagione occulta si manifesta  negli effetti palesi. Divini sono gli effetti del Cristianesimo:  individuale, santificazione; universale, civiltà. Dunque  proporzionatamente si dee ammetter la stessa divinità nella  sorgente. Né si dee disputare del modo. Questo eccede  l'intelletto, poiché non si rivela nell'effetto. Il razionalista è  costretto a ammetter la cosa generalmente.
</p>
</div1>
<div1>

<head>69</head>
<p>
	Il cattolicismo ha due ideali: cioè la Chiesa e il cielo o il  paradiso, cioè la Chiesa militante e trionfante. Ma questo  ideale è in perfetto disaccordo cogli ordini della società e  civiltà umane sopra la terra; si regge su idee di morale, di  perfezione assolutamente diverse anzi contrarie. Così,  verbigrazia, il celibato popola il cielo e spopola la terra, la  gloria terrena è infima nel cielo, ecc.
</p>
</div1>
<div1>

<head>70</head>
<p>
	Il Cattolicismo differisce dal protestantismo intorno al  contenuto per la pienezza e armonia dialettica. Intorno alla  metodica perché accoppia l'autorità all'esame senza escluderlo.  Erra la teologia volgare ad escluderlo. L'autorità lo  presuppone, ma lo regola. L'idea positiva del dogma bisogna  che ogni fedele se la formi. L'insegnamento estrinseco non è né  può essere, che negativo e direttivo, come dice Platone:  imparare è ricordarsi, cioè imparare da sé. Ma il protestante  non ha altra guida esterna che la Scrittura, cioè una parola  generale, vaga, imprecisa. Il cattolico ha di più la guida più  perfetta che possa darsi, cioè tradizionale e ecclesiastica, non  morta ma viva.</p>
<p>	Senza tal parola il fedele nell'interpretare la Bibbia  dee necessariamente vagare per mille ipotesi false, che alterano  il dogma, dall'infinito traendolo al finito, e corre rischio di  fermarsi in alcuna di esse. L'autorità cattolica scarta tutte le  false ipotesi: e così ferma il fedele per indiretto sul vero punto.  La metodica della Chiesa è dunque <foreign lang="lat"><hi rend="italic">per  exclusionem</hi></foreign>.</p>
<p>	Aggiungasi che pel rozzo, inetto a leggere o capir la  Bibbia, la Chiesa è anco necessaria per supplire a questa  parola.
</p>
</div1>
<div1>

<head>71</head>
<p>
	Autorità cattolica è solo negativa. Non dà l'idea, ma guida  per averla. È ostetricante, come Socrate e Platone. Non è  maestra positiva. Il solo maestro è Dio, parlante alla ragione  col fatto della Scrittura (teandria). Ecco il perché Cristo disse  che non vi ha magistero, autorità, maggioranza nella Chiesa.  Umiltà cristiana fondata sull'uguaglianza intellettuale.  Democrazia cattolica.
</p>
</div1>
<div1>

<head>72-73</head>
<p>
	In che modo il cattolico acquista l'idea del dogma?  Problema importante. Due fattori: 1° la parola rivelata  (Scrittura) e definiente (Chiesa). 2° l'idea razionale.</p>
<p>	Il primo fattore è puramente negativo o esclusivo, il  secondo positivo.</p>
<p>	Ma come mai l'idea razionale può darci la sovrarazionale?  Non è ciò contradditorio?
	L'idea razionale si trasforma in sovrarazionale, mediante il  concorso della parola rivelata ed ecclesiastica.</p>
<p>	Notisi infatti che ciò che distingue l'idea sovrarazionale  dalla razionale è l'infinito. Per trasformar adunque l'idea  razionale in sovrarazionale, basta il rimuovere l'elemento finito  e così elevarlo all'infinito.</p>
<p>	Ora questa trasformazione ed elevazione all'infinito, si fa  dalla parola rivelata e ecclesiastica; non già in quanto ci dia  direttamente l'infinito, ma in quanto rimuove il finito. La  parola dunque col solo suo ufficio esclusivo e negativo,  rimovendo il finito, ne fa emergere l'infinito.</p>
<p>	Tutte le eresie infatti son negazioni dell'infinito; riduzioni  dei dogmi rivelati al finito.</p>
<p>	Il cattolicismo al contrario mantiene al dogma il suo  carattere infinitesimale.</p>
<p>	La ragione ci dà l'idea generica e astratta dell'infinito. Ma,  da sé sola, non può concretarla: questo concretamento nasce  dalle relazioni tra l'infinito generico e il finito concreto. Ma  come coglier bene le relazioni effettive? Evitando le apparenti.  Ora questa rimozione delle relazioni apparenti è opera della  parola rivelata e ecclesiastica.</p>
<p>	Vedasi adunque come la rivelazione e la Chiesa  concorrano a formare il dogma cattolico, solo negativamente;  ma che da questo concorso negativo nasce il dogma positivo  infinitesimale. Egli è come nell'algebra che meno dà più; la  sottrazione diventa moltiplicazione. La negazione del finito dà  l'infinito.</p>
<p>	Si noti però che il concetto infinito del dogma nasce dalla  storia. Persona di Cristo. È l'ideale. È l'atto creativo umanato.</p>
<p>	La storia è un'esperienza, un fatto, come il mondo. Dalla  figura storica di Cristo nasce il proprio della rivelazione e tutta  la dogmatica cattolica. Ora tale storia è l'Evangelio, la  Scrittura. La Scrittura dunque non è parola negativa solamente,  come la Chiesa, ma positiva, poiché ci dà la <hi rend="italic">seconda  creazione</hi>, che è il fatto sommario e centrale del  Cristianesimo.
</p>
</div1>
<div1>

<head>74</head>
<p>
	Le definizioni della Chiesa non sono che negative. La  ragion di ciò dipende dalla parola; la quale, come segno, non  può dare l'idea, ma solo indicarla. La parola fissa la mente  nell'oggetto spirituale; e la mente direttamente l'apprende. La  Chiesa fa l'ufficio della parola; impedisce che il fedele scambi  un oggetto coll'altro; lo fissa su di esso; onde essa procede  sempre per esclusione e in modo negativo.</p>
<p>	Il cattolico deve dunque farsi un concetto positivo del  dogma, affissandosi in esso. Ma non può coglierlo  meglio dalla Scrittura che dalla tradizione, poiché  quella è parola, come questa, anzi ancor più imperfetta. I  protestanti errano pertanto, non meno che i cattolici volgari. La  Scrittura perciò concorre solo negativamente alla formazione  del dogma.
</p>
</div1>
<div1>

<head>75</head>
<p>
	Il volgo, anche colto, pone oggi l'essenza del Cattolicismo  nell'ubbidire, nell'assenso all'autorità, specialmente di Roma  sempre e assolutamente.</p>
<p>	Ma l'ubbidienza e l'autorità non sono che un semplice  mezzo di ordine e di conservazione. E non debbon essere  illimitate, ma ristrette tra i termini ragionevoli e necessarii a  ottenere il fine. Né come cose estrinseche, e per sé indifferenti,  possono costituire l'essenza del cattolicismo.</p>
<p>	Questa risiede nella pienezza del vero. Il Cattolicismo solo  lo ha intero: le altre sette lo troncano e dimezzano. Quindi il  solo cattolicismo è al tutto positivo: le altre comunioni son  miste di negativo.</p>
<p>	L'idea, cioè il vero speculativo e morale, può solo far  l'essenza di una religione: il resto è accessorio.
</p>
</div1>
<div1>

<head>76</head>
<p>
	Danno che fa il lasciare i gesuiti: tanti individui utili tolti  alla Chiesa e paralizzati.
</p>
</div1>
<div1>

<head>77</head>
<p>
	Corruzione del primo grado gerarchico: papato e  episcopato. Necessità di emancipare il minor sacerdozio.
</p>
</div1>
<div1>

<head>78</head>
<p>
	Il cattolicismo sublime sovrasta a tutte le comunioni  cristiane ed è sopracattolico; a tutte le comunioni religiose ed è  sopracristiano. E però s'immedesima colla suprema dialettica.</p>
<p>	Questo privilegio rinviensi solo nel cattolicismo, perché  solo è compiuto. Le altre comunioni son dimezzate: non han  tutte le formole cristiane.</p>
<p>	Il Cattolicismo volgare (uffiziale, essoterico) è verso il  sublime (acroamatico) ciò che è la parte verso il tutto.</p>
<p>	Il Cattolicismo sublime non è setta, comunione, consorzio;  è per essenza individuale. La sua natura è di essere  incomunicabile.</p>
<p>	Non può essere condannato, poiché ammette tutte le  formole definitive. È dunque irreprensibile.</p>
<p>	Varia secondo i secoli, gl'individui, il genio proprio  della cultura e dei particolari uomini.</p>
<p>	Costituisce la perfezione della <hi rend="italic">libertà cristiana </hi>e del  <foreign lang="lat"><hi rend="italic">rationabile obsequium</hi></foreign>.</p>
<p>	Nasce dall'intrinseca versatilità potenziale del dogma  cattolico.</p>
<p>	È necessario a evitarne l'incredulità, a metter d'accordo la  religione colla scienza e colla coltura e però a conservare lo  stesso cattolicismo volgare.</p>
<p>	I teologi uffiziali debbono dunque averlo caro.
</p>
</div1>
<div1>

<head>79</head>
<p>
	Il potere definitivo della Chiesa non si può stendere sui  motivi di credibilità, ma solo sui dogmi da credere; atteso che i  primi non sono oggetto della fede, ma suo fondamento. Onde  l'autorità della Chiesa, dipendendo dalla rivelazione, che si  fonda in tali motivi, ha la sua prima radice in loro. La Chiesa  dunque non potrebbe definirli, senza circolo vizioso. Ora  l'esegesi storica dei miracoli e vaticinii e tutta la critica biblica  appartiene a tali motivi. Dunque la Chiesa non può definire  sopra di essi. Ben può, a ovviar gli errori, la Chiesa dirigere i  fedeli, ma per modo di ammonizione e di consulta non di  comando.
</p>
</div1>
<div1>

<head>80</head>
<p>
	Propriamente il fattore della civiltà non è la religione, ma  l'ingegno. La religione è cosa estrinseca, obbiettiva, per sé  infeconda. L'ingegno è il subbiettivo, che feconda l'obbiettivo.</p>
<p>	La religione è solo fattore secondario della cultura. La  religione diventa civiltà, in quanto è sviluppata e applicata  dall'ingegno. Il dogma religioso, per sé, non è scienza, né la  morale religiosa legge e pratica civile. Questa trasformazione è  opera dell'ingegno. Quindi è che senza l'ingegno la religione  non è mai civiltà; e che essa diventa solo civiltà a mano a  mano che l'ingegno la svolge e applica.</p>
<p>	La storia il prova. Ci vollero quindici secoli, acciò il  Cristianesimo, mediante l'ingegno, potesse figliare la civiltà  moderna. Anche oggi Roma, seggio primario del  Cristianesimo, è il paese men cristiano di tutti, per ciò  che riguarda la civiltà. Il governo dei preti è il più incivile e  cattivo di tutti.</p>
<p>	Il fattore primario della civiltà in universale è dunque lo  spirito. Fattori secondarii della civiltà moderna sono l'antichità  pagana e il Cristianesimo.</p>
<p>	Vero è che il subbiettivo diventa obbiettivo pel principio di  creazione. Imperocché l'ingegno o spirito, essendo nell'atto  concreativo mosso dalla idea creatrice, e questa  obbiettivamente essendo la religione stessa, si può dire che  questa crea non solo la civiltà, ma l'ingegno. Ciò però non è  solo nell'ordine trascendente dell'infinito. Negli ordini positivi  del finito ha luogo, quanto dicemmo di sopra.
</p>
</div1>
<div1>

<head>81</head>
<p>
	Gerarchia degli utili, contrapposta a quella di verità e  carità.</p>
<p>	La prima è quella di Roma. Apprezza le quistioni secondo  il suo orgoglio e l'utile. Onde antepone la giurisdizione a tutto;  la disciplina al culto; il culto al dogma; il dogma alla morale. È  precisamente l'opposto del Vangelo.</p>
<p>	La seconda è quella di Cristo.</p>
<p>	Il supremo giudicatorio speculativo, per Cristo, è la verità:  pratico, la carità. <foreign lang="lat"><hi rend="italic">In spiritu et veritate</hi></foreign>. Per  Roma l'utile suo.
</p>
</div1>
<div1>

<head>82</head>
<p>
	La religione si dee acconciare: 1° alla scienza dei dotti;  2° alla coscienza morale dei popoli. Che è quanto dire allo  spirito umano nelle due sue manifestazioni.</p>
<p>	La teologia volgare si oppone ad entrambi.</p>
<p>	Se non si fa questa conciliazione la religione perisce.</p>
<p>	Può farsi senza detrarre all'autorità delle definizioni  ecclesiastiche, poiché queste son negative.
</p>
</div1>
<div1>

<head>83</head>
<p>
	Il santo cristiano è autodidatto. - È un'origine. Quindi è  profeta e taumaturgo. E perciò visionario. - Perché profezia e  miracolo sono visione. (Ogni miracolo è una trasformazione  subbiettiva dell'esterno). È in comunicazione immediata  coll'infinito. Quindi mistico. La Chiesa e la tradizione son per  lui cose secondarie.</p>
<p>	L'altro autodidatto cattolico è il padre o sia  maestro. Questo è autodidatto speculativo. Il santo è effettivo e  pratico. Pensiero e azione.
</p>
</div1>
<div1>

<head>84</head>
<p>
	Il carattere proprio del Cattolicismo non è l'autorità, ma la  tradizione.</p>
<p>	Il protestantismo si fonda sulla Scrittura.</p>
<p>	Il cattolicismo gesuitico sull'autorità individuale di uno o  pochi.</p>
<p>	Il razionalismo sulla ragione individuale di tutti.</p>
<p>	Il vero cattolicismo si fonda sulla tradizione, che è la  ragione universale.</p>
<p>	Esso è il sistema più perfetto di tutti.</p>
<p>	Assurdità dei tre altri sistemi e in particolare del  protestantismo. La Bibbia è un libro poco atto a migliorare i  semplici, che lo leggono.</p>
<p>	La tradizione è l'anima del cattolicismo. Parola viva non  morta. Progressiva, non istativa. L'autorità cattolica non è  valida se non in quanto esprime la tradizione. Da lei trae le sue  forze.</p>
<p>	Non è l'autorità che determini e autorizzi la tradizione  (inversione gesuitica), ma la tradizione che legittima l'autorità.</p>
<p>	In tal caso sono infallibili i Concilii generali. Non occorre  ricorrere al miracolo.</p>
<p>	Il Concilio generale è infallibile essendo impossibile che  tutti si accordino a esprimere male la tradizione.</p>
<p>	Nella tradizione l'antichità e la libertà, il magistero e il  libero esame, la fede e la ragione, la comunità e l'individuo si  fondono insieme. Il fedele assoggettandosi alla tradizione non  fa che assoggettarsi alla ragione e a se stesso. La tradizione  inoltre non esclude l'ingegno che è il principio maschile  sviluppatore di essa (Plebe, ingegno). Unione del singolare  coll'universale. Profeti dell'antica legge. Padri della nuova.  L'ingegno è autodidatta. Divario tra gli autodidatti e gli eretici.  Ogni religione ha i suoi autodidatti. Il paganesimo ebbe prima i  mistagoghi, poi i filosofi. Il giudaismo, i profeti. Il  Cristianesimo, i Padri e i santi.
</p>
</div1>
<div1>

<head>85</head>
<p>
	I gesuiti son risuscitati? Dovremo averli sempre in  grembo, come i gebusei della nuova legge?
</p>
</div1>
<div1>

<head>86</head>
<p>
	Il fare, come Proudhon, della libertà l'essenza della società  è un errore analogo a quello di coloro, che ripongono  nell'autorità l'essenza della religione.</p>
<p>	La libertà e l'autorità sono necessarie; ma son semplici  mezzi; son facoltà, strumenti; per sé non hanno valore.</p>
<p>	Error dei mistici che pongono nell'ubbidienza una  perfezione, laddove la perfezione sta nella legge, a cui si  ubbidisce. Questo è il concreto, il reale. Non altrimenti, come  Proudhon. L'essenza della società come della religione è il  pensiero.
</p>
</div1>
<div1>

<head>87</head>
<p>
	Essenza del cattolicismo. Sta nella virtù. La regola  cattolica la sostiene e la ordina. Falsa idea del cattolicismo che  lo crede maggiore quanto più si dà al papa, e si attende alle  pratiche esterne. Questa è l'ipocrisia, la maschera del  cattolicismo. Ipocriti del cattolicismo: Montalembert, Gesuiti,  <hi rend="italic">Univers</hi>, ecc.
</p>
</div1>
<div1>

<head>88-89</head>
<p>
	Come parola viva, la Chiesa e la sua infallibilità non si  trovano; giacché non è in alcun luogo, né puoi interrogarla.  Puoi bene interrogare il papa, questo o quel vescovo ecc. Ma  ciò non è la Chiesa. La Chiesa infallibile non è che una parola  scritta nella formola definitiva. Ma siccome la parola scritta ha  d'uopo d'interpreti, questo interprete non può essere se non la  tua ragione.</p>
<p>	Per questa parte il cattolicismo somiglia al protestantismo  e ha la stessa ripugnanza. Imputasi ai protestanti di rigettare in  teoria ogni autorità umana, e ammetterla in pratica pel buon  ordine, come ministri, sinodi, ecc.</p>
<p>	Ora altrettanto ha luogo nel cattolicismo. In esso  l'autorità non è infallibile, se non è universale, cioè se  non comprende tutta la gerarchia. Papa, vescovi, parroci,  teologi, confessori, catechismo, sinodi parziali, alla disunita,  sono fallibili. Ora a ciò si riduce l'autorità effettiva e reale della  Chiesa. Dunque, in pratica, tu devi ricorrere alla ragione, come  il protestante e il filosofo. <foreign lang="lat"><hi rend="italic">Omnia probate; quod  bonum est tenete</hi></foreign>. Qui non si scappa. L'infallibilità e  autorità è in teoria; la fallibilità e la ragione sono nella pratica.  Vero è che ci son le formole scritte dalla Chiesa universale. Ma  queste vogliono interpretarsi, come dicevo.</p>
<p>	Il confessore non è un'autorità, poiché tu devi mettere a  sindacato i suoi pareri. Se egli giudica te, tu devi anche  giudicare lui. Questa reciprocanza è espressa da San Giacomo:  <foreign lang="lat"><hi rend="italic">Confitemini alterutrum peccata vestra</hi></foreign>. La tua  ragione è il supremo casista.</p>
<p>	Vedesi adunque, che la ragione è sovrana, anche nel  cattolicismo; l'autorità non è che un accessorio. Il solo modo di  evitare questa conclusione è di far buona la teoria assurda e  immorale dell'ubbidienza cieca.
</p>
</div1>
<div1>

<head>90-91</head>
<p>
	Nei primi secoli della Chiesa il popolo era il primo giudice  della fede; dava il primo segno, come una sentinella, contro le  eresie sorgenti. Caso di Nestorio. Il clero, l'episcopato  venivano appresso, e riducevano in <hi rend="italic">definizione</hi> il  sentimento infinito o indefinito del popolo.</p>
<p>	Il popolo infatti è il ricettacolo della tradizione, come  quello che non è altro, se non l'opinione pubblica della Chiesa,  il senso del popolo. Ma la tradizione del popolo è confusa,  perché ogni cognizione popolare ha meno forma d'idea che di  sentimento. E ciò massimamente nelle donne, che son parte  essenziale della famiglia e del popolo. Tocca all'aristocrazia  elettiva, cioè al clero, il tradurre tali sentimenti in idee,  mediante le formole definitive.</p>
<p>	La teologia volgare divide affatto il clero dalla plebe  cristiana, fa questa serva e passiva, introduce lo scisma tra le  due parti della Chiesa, annulla e travia i vincoli e la  compenetrazione loro, e così dando tutto in apparenza  al clero e assegnandogli un potere dispotico lo spegne; perché  l'aristocrazia è sol viva quando ritrae continuamente dal  popolo. Il divorzio delle due cose che fa oggi il clero e la sua  scienza son cose morte.</p>
<p>	Clero e popolo son in comune depositarii e custodi della  tradizione. Il popolo è il giudice iniziale del dogma; il clero ne  è il giudice compiuto. Il popolo apprende il dogma  infinitamente; il clero lo definisce. Il popolo lo serba in  potenza; il clero lo traduce in atto.
</p>
</div1>
<div1>

<head>92</head>
<p>
	Roma difende un pollice di territorio. Non si cura di  difendere i dogmi più capitali. Si contenta di scomunicare e  proibire. Ma Cristo non disse; scomunicate; ma: insegnate,  cioè persuadete. Bisogna costringer Roma a confutare l'errore.
</p>
</div1>
<div1>

<head>93</head>
<p>
	Il Gesuitismo è nemico della patria, della famiglia e della  Chiesa, postergando queste tre unioni alla Compagnia.
</p>
</div1>
<div1>

<head>93bis</head>
<p>
	Dicesi che in Italia vi è una sola religione molto sparsa: il  Cattolicismo; un pugno di israeliti e valdesi. Havvi dunque  unità religiosa.</p>
<p>	Falso. In Italia, come in tutta l'Europa culta vi ha a canto  della religion positiva la sua negazione. La filosofia è più  sparsa del cattolicismo, è la religione del ceto medio. È  progressiva, dove il Cattolicismo scema ogni giorno. Non vi ha  dunque unità religiosa.
</p>
</div1>
<div1>

<head>94</head>
<p>
	L'infallibilità del papa è massimo assurdo. Passo del  Montesquieu. Ne seguirebbe che spesso un uomo mediocre,  inetto, corrotto, ignorante, soggetto a un'oligarchia d'inetti e  corrotti sarebbe arbitro e tiranno del pensiero di tutto il genere  umano.
</p>
</div1>
<div1>

<head>95-96</head>
<p>
	La Bibbia, come regola religiosa, è di lunga inferiore alla  tradizione. 1° Come poco edificante. Novero dei luoghi.  2° Come libro combattuto dalla moderna critica. È in pugna  seco stesso. Si distrugge da sé. Il razionalismo nacque  presso i protestanti a causa di ciò.</p>
<p>	La Bibbia, come mezzo di conoscere e comunicare con  Cristo e colla rivelazione, è inferiore anco alla tradizione.</p>
<p>	Il comunicare con Dio rivelato mediante un libro è cosa  propria dei tempi rozzi delle origini. La parola viva è modo più  perfetto e squisito di comunicazione. E si noti che la parola  non può segregarsi dal pensiero, di cui è la forma. Onde la  tradizione non è solo la parola, ma il pensiero e la mente della  Chiesa. La tradizione cattolica non è dunque una semplice  somma di formule, ma una filosofia viva e progressiva. Quindi  è identica al vero razionalismo, a cui la Bibbia ripugna.</p>
<p>	La tradizione cattolica è storica e filosofica o critica. Come  storica (positiva) serba le formule e i fatti, e li tramanda. Come  filosofica, critica (speculativa) li spiega e infinitesima  successivamente. È una ermeneutica e critica della Bibbia, cioè  della parola morta. Dunque ove la tradizione è omogenea col  razionalismo, si unisce a questo contro la Bibbia.</p>
<p>	La tradizione può supplire alla Bibbia, secondo il dettato  dei Padri e teologi. Essa infatti conserva la storia essenziale di  Cristo, e ci mette seco in comunicazione senza alcun mezzo.</p>
<p>	Il Cattolicismo sublime è dunque di gran lunga superiore  al protestantismo. Questo ci fa comunicare con Cristo,  mediante un mezzo (Bibbia), che oggi, invece di attestare  Cristo, lo distrugge. La tradizione non soggiace a questo  inconveniente. Essa di più dà alla Bibbia il pregio che merita.  Ne separa l'ambiente umano dal nòcciolo divino. La Bibbia  insomma serba la sua autorità ragionevole, mediante la  tradizione, ma cade senza di essa.</p>
<p>	Il passare dalla tradizione cattolica alla Bibbia fu dunque  un falso progresso. Ora si dee tornare dalla Bibbia alla  tradizione.</p>
<p>	Né si dica che il mezzo di comunicare con Cristo dee  essere immediato; che quindi si dee rigettare la  tradizione, non meno che la Bibbia. Questo è il  misticismo assurdo di molte sette. La parola è necessaria al  pensiero. La tradizione è necessaria a conoscere il fatto di  Cristo e della sua rivelazione. Chi toglie la tradizione, toglie la  storia: può serbare l'idea, sì, ma non la rivelazione di essa. Del  resto la comunicanza con Cristo per mezzo della tradizione, è  anco immediata; perché la parola s'immedesima col pensiero  stesso (verbo). La tradizione è parola di Dio; rivelazione,  creazione, e quindi ce lo comunica immediatamente come  l'atto creativo.
</p>
</div1>
<div1>

<head>97</head>
<p>
	La leggerezza moderna parla di un cattolicismo nuovo e di  un antico. Il cattolicismo è sempre nuovo e sempre antico. È  sempre nuovo, perché si va svolgendo, modificando,  spiritualizzando, col perfezionarsi della mente umana, e  coll'ampliarsi della scienza. Ma siccome l'idea fondamentale è  sempre la stessa, e il passaggio si fa a gradi, non a salti perciò  esso è sempre antico.</p>
<p>	Le eresie, come il Protestantismo, il razionalismo sono  salti, epperciò offendono la continuità del cattolicismo e  l'antichità sua.</p>
<p>	Il principio evolutivo del Cattolicismo gli è parte  intrinseco e parte estrinseco. Il principio intrinseco è l'idea la  sostanza del Cattolicismo stesso, poiché l'idea tende di sua  natura a svolgersi (progresso mimetico della metessi).  L'estrinseco è la scienza. A mano a mano, che questa procede,  essa necessita un nuovo progresso nel Cattolicismo. Se tal  progresso menoma la fede muore. Quindi è che oggi chi si  oppone a tal moto (Gesuiti, Roma) è il maggior nemico della  fede. Se questa tuttavia dura in alcuni si è che essi, a dispetto  di chi vorria fermare la religione, la tirano innanzi, spesso  anche senza saperlo. Chi è che oggi crede come i gesuiti e la  curia romana, o la corte di Gaeta e di Portici?</p>
<p>	Niuno, salvo i Gesuiti e i loro creati, i quali posson credere  all'anticaccia (non all'antica) in virtù della loro ignoranza, e  perché l'arte dell'educazione gesuitica consiste nel  segregare i suoi alunni dall'ambiente moderno.
</p>
</div1>
<div1>

<head>98</head>
<p>
	Ignoranza di Roma. <foreign lang="lat"><hi rend="italic">Ite et docete</hi></foreign>.  Pallavicino (<hi rend="italic">Perf. Crist. </hi>I. 16) pone  l'<hi rend="italic">accoppiamento della sapienza colla virtù </hi>come  <hi rend="italic">indizio infallibile </hi>della vera religione. Non direbbe più  così al dì d'oggi. Dice che, fra gli scrittori eretici, <hi rend="italic">non si  trova forse uno altamente risguardevole nelle discipline  discorsive e gran maestro in esse</hi>. Oggi (dal Leibniz in poi)  è tutto il contrario.
</p>
</div1>
<div1>

<head>99</head>
<p>
	Superbia e boria di Roma. Si compiace nell'avvilire e  calpestare ogni grandezza. Sua ingratitudine. Non può, né osa  più, come nel medio evo, insultare ai principi, ed essere ingrata  ai potenti, e calcar la cervice degli imperatori, nel che pur v'era  una qualche grandezza. Anzi gli palpa e gli adula, a disdoro  della religione; e calpesta gl'ingegni e le virtù benemerite.  Lamennais e Rosmini. Fa il contrario degli antichi romani,  calcando la testa ai deboli e baciando il piede ai superbi.
</p>
</div1>
<div1>

<head>100</head>
<p>
	Roma, interdicendo l'opera del Rosmini sulla  <hi rend="italic">Costituzione </hi>e il mio <hi rend="italic">Gesuita</hi>, insieme, senza  proibire i miei <hi rend="italic">Prolegomeni</hi>, già assoluti da papa  Gregorio, mostrò chiaro, che non la causa gesuitica, ma la  civile volle scomunicare, perché se avesse avuto l'occhio ai  gesuiti, avrebbe dovuto vietare ancor più l'altra opera mia,  dove i gesuiti sono combattuti eziandio con meno  temperamento.
</p>
</div1>
<div1>

<head>101</head>
<p>
	Badi Roma a non proibir libri, la cui dottrina da lei  medesima sarà approvata. Che rileva interdire i fogli, se i sensi  che contengono sfuggono alla tua condanna? (A che ostinarsi  contro il vero e la natura delle cose?). I dialoghi del Galilei  sono registrati nell'<hi rend="italic">Indice</hi>; ma la dottrina, esposta  nell'opera immortale, è oggi professata, e insegnata in Roma  dai Gesuiti e dagli stessi membri dell'Indice. Ora ciò che  accadde all'astronomia, accade oggi alla politica. Roma  proscrive la <hi rend="italic">Costituzione </hi>del Rosmini e verrà giorno che  avrà uno statuto più popolare che quello del Rosmini. Roma  interdice la mia opera sui <hi rend="italic">Gesuiti</hi>; e non è lungi  l'ora che essa confesserà essere i gesuiti una delle maggiori  pesti della religione e della civiltà umana?
</p>
</div1>
<div1>

<head>102</head>
<p>
	L'ubbidienza cieca, non che essere una perfezione, è un  delitto contro natura. Essa è infatti un rinnegar la propria  personalità e libertà, è un sostituire l'arbitrio fallibile di un  uomo alla guida divina della ragione. È un suicidio morale, un  annullamento della moralità, una sovversione di ogni ordine,  un'idolatria verso l'uomo, un'empietà verso la ragione di Dio,  uno spogliarsi della sindacabilità che ogni uomo ha delle sue  azioni, ecc.</p>
<p>	La morale dell'ubbidienza cieca è poco disforme da quella  che subordinava alla fortuna pur cieca tutte le azioni e che fu  eloquentemente combattuta da Plutarco (<hi rend="italic">De fortuna</hi>).</p>

</div1>
<div1>

<head>103</head>
<p>
	Ignoranza di Roma.</p>
<p>	Se in Prussia, in Russia, altrove sorgesse una scuola a  provare l'illegittimità del principio regnante; che avesse  seguito..., crediamo noi che il governo starebbe in silenzio e  non farebbe con pubblici e dotti scritti provare i suoi diritti?  Ora in Germania vi ha una scuola, che mette in dubbio la  autenticità e combatte la verità degli Evangelii; che prova che  Cristo non risorge, non è Dio.... che rifiuta tutte le profezie del  vecchio Testamento...: questa scuola è stesa e potentissima,  acquista ogni giorno dei nuovi fautori... E Roma tace! E per  occuparsi del temporale, di parti di giurisdizione, di canonizzar  qualche santo. Questa è la sollecitudine, che ha della salute  delle anime, dell'onor di Cristo?
</p>
</div1>
<div1>

<head>104</head>
<p>
	Libertà cattolica. - Se non si ammette questa, si riducono  in servitù tutte le scienze non solo morali, ma anco fisiche, non  essendovene alcuna che non abbia per un verso o per  l'altro attinenze coi dettati della rivelazione.</p>
<p>	Questi dettati sono svolgibili col tempo; anche i teologi  volgari il concedono, ma vogliono che la sola autorità  ecclesiastica il faccia. Come se i preti fossero più competenti  nelle scienze che nella politica, e come se il dominio  enciclopedico dei chierici fosse più legittimo e tollerabile del  dominio temporale del papa. Or non sarà meglio che i dettati  rivelati siano svolti dai progressi della ragione e della natura?  La natura non ha anch'essa le sue successive rivelazioni? E  queste non sono il vero interprete della rivelazione religiosa?  Chi è più autorevole? I preti o la ragione? La Chiesa o la  natura?
</p>
</div1>
<div1>

<head>105</head>
<p>
	Falsa teorica dell'ubbidienza. Non cieca, né assoluta, né  meno verso la Chiesa. Dee comporsi colla libertà e la ragione,  doti inalienabili dell'uomo.</p>
<p>	Utilità e necessità della resistenza cattolica. Essa salva  dalla fellonia eretica. Quanti errori e mali si sarebbero evitati  nella Chiesa, se il sistema della resistenza fosse stato adottato.</p>
<p>	L'ubbidienza assoluta dei sudditi corrompe chi comanda.  Freno opportuno di esso è la resistenza.
</p>
</div1>
<div1>

<head>106</head>
<p>
	Due specie di tradizione cattolica: viva e morta.</p>
<p>	La morta è quella del passato, e risiede nei Padri, concilii,  bolle, ecc. Testi, per sé, senza vita.</p>
<p>	La viva è quella del presente, e risiede nel pensiero vivo e  coetaneo, che conforme al grado di mentalità vigente svolge, e  trasforma la tradizione morta. Questa è la parte preziosa della  tradizione.</p>
<p>	I protestanti rigettano la tradizione in universale. I cattolici  volgari ripudiano la tradizione viva.</p>
<p>	I razionali negano la tradizione morta, rimossa la quale, la  viva più non ha fondamento e regola.
</p>
</div1>
<div1>

<head>107</head>
<p>
	La civiltà è, come la religione, carità e redenzione. Carità  in ordine alle opere, redenzione in ordine al fine. È la  redenzione della terra e del corpo, come la religione è la  redenzione dell'anima e del cielo. È eziandio una  redenzione dell'anima e del cielo, ma iniziale, di cui la  redenzion religiosa è il compimento. La redenzione religiosa  nell'atto sostanziale è la palingenesia: la redenzione civile è  una palingenesia sociale anticipata, che a quella si ordina.
</p>
</div1>
<div1>

<head>108</head>
<p>
	La ricchezza. Due specie. Produttiva, caritatevole, sociale,  utile a tutti; egoistica; dura, solitaria, individuale. L'Evangelio  e la ragione scomunicano questa, non quella. Così l'economia  politica si concilia colla perfezione cristiana.</p>
<p>	Così pure due specie di povertà: l'una sofistica, l'altra  dialettica. Quando regnava la ricchezza sofistica, la povertà  esagerata fu il suo contrappeso. Quindi la povertà ascetica,  monastica, ecc. Cessata l'una, dee cessar l'altra.</p>
<p>	La ricchezza sofistica era la sola nel mondo antico, che  Cristo chiama <hi rend="italic">mondo del suo tempo</hi>; ond'ei la condannò.  La ricchezza dialettica non può essere che un parto della civiltà  cristiana.
</p>
</div1>
<div1>

<head>109</head>
<p>
	Roma ha esagerato l'autorità cattolica. Questa non è che il  consenso universale, espresso, formale, solenne di tutta la  Chiesa. Ad esso Roma aggiunse e il papa e i vescovi e le  congregazioni e le università e l'indice, ecc., tanto che dal  concorso di tante autorità, che sono altrettante pastoie, lo  spirito umano non ha più quasi libertà alcuna.
</p>
</div1>
<div1>

<head>110</head>
<p>
	Se Dio non fosse, come l'uomo ha d'uopo di religione,  bisognerebbe farsene uno ed eleggere qualche gran benefattore  della specie umana per adorarlo. Or chi meglio di Cristo? E  perché Cristo, se non per l'efflusso divino, che in lui risplende?  Questa ipotesi, se miri profondo, contiene una prova  immediata della divinità di Cristo.
</p>
</div1>
<div1>

<head>111-112</head>
<p>
	Due specie di secolarizzazione della scienza. L'una esterna  e l'altra interna. L'una è l'emancipazione delle scienze  dal sacerdozio. L'altra l'emancipazione della filosofia e del  sapere universale dalla teologia e dall'autorità religiosa e  ecclesiastica.</p>
<p>	La prima dee storicamente precedere la seconda, ma la  seconda dee compier la prima.</p>
<p>	La teologia fu nel medio evo la tirannia delle scienze, e  dovrebbe essere ancor oggi, secondo la mente del sacerdozio.</p>
<p>	L'emancipazione della filosofia non si dee fare  distruggendo la teologia e combattendola, come i filosofi  increduli, negativi e superficiali, ma incorporandosela, e  mostrando che i sacerdoti più non la comprendono e sono inetti  a trattarla.</p>
<p>	Il che si dee fare, non mediante il razionalismo volgare,  che è pur negativo, ma mediante la dottrina dell'infinito.</p>
<p>	La teologia infinitesimale è cattolica; ma non ha le  angustie del cattolicismo volgare, e ha il buono, il positivo del  protestantismo, cioè la libertà; ma una libertà positiva, che  coll'autorità s'immedesima.</p>
<p>	La teologia infinitesimale non nega le determinazioni della  Chiesa (dogmatica), ma le allarga e rimuove all'infinito. Il  dogma è in sé l'infinito ma, in quanto è definito dalla Chiesa  divien finito, perché ogni definizione è limitazione. La  definizione è proporzionata alla mente dell'uomo, che è finita;  senza di essa abbiamo l'indefinito, che è il nulla, il caos, il più  gran nemico dell'infinito vero. Ma la definizione cattolica,  escludendo l'indefinito (scetticismo e negazion protestante,  eresia, eterodossia), non dee escludere l'infinito e non l'esclude,  quando lo ravvisi sotto il termine, e abbia questo come  subbiettivo, non obbiettivo. Accade al dogma come a Dio,  perché in effetto il dogma è Dio.</p>
<p>	Dio dee essere definito per essere inteso e adorato. Platone  e tutta la filosofia greca han ragione per questo rispetto di  recare il fine, il finito in Dio, per fuggire l'indefinito. Dio è  personale; il panteismo è falso, come quello che è la  deificazione dell'indefinito. Ma la personalità di Dio in  sé è infinita; ed è superiore a ogni definizione. Così il dogma  vuol essere definito, ma sì che si comprenda esser superiore  alla sua definizione, e che lo spirito umano non diventi schiavo  (servilità cattolica teologica) delle sue definizioni, ma  liberamente le padroneggi (cattolicismo trascendente).
</p>
</div1>
<div1>

<head>113</head>
<p>
	La civiltà è svolgimento della natura umana. Suppone  dunque la cognizione di questa. Ma per conoscere bene una  natura qualunque, non basta conoscerne lo stato presente: uopo  è abbracciare il passato e l'avvenire, l'origine e il fine. Natura  infatti è una forza, che si svolge secondo un'idea. Ora per  cogliere tale idea in tutti i momenti del suo sviluppo bisogna  salirne ai principii e stendersi al fine di essa. Il principio  racchiude tutta la seguenza degli sviluppi, come potenza: il  fine gli riassume tutti attualmente. Ora la civiltà paganica  conosceva solo il presente della natura umana, e abbracciava  solo un momento brevissimo e limitatissimo della sua vita;  perciò ne aveva una cognizione molto imperfetta. Quindi tutti i  difetti della cultura pelasgica. Il primo dei quali si era che non  potendo risalire alle origini e al fine, non ebbe notizie dell'unità  della specie, e quindi disconobbe l'egualità, fratellanza, etc. e  ammise la dualità dei servi e liberi, dei Greci o Romani e dei  barbari, arguenti una specifica diversità di razza.</p>
<p>	Il Cristianesimo fermò la vera natura dell'uomo mediante  la cosmogonia e la palingenesia, l'unità iniziale e l'unità finale  della specie. Di che nacquero due diverse culture ed  educazioni. La coltura gentilesca privilegio degli individui e  dei popoli ottimati: la cultura cristiana comune a tutti.
</p>
</div1>
<div1>

<head>114</head>
<p>
	Cap. I. Fuori del Cristianesimo, se il teismo filosofico  vuol essere una religione, dee rendersi più o meno  antropomorfitico, e quindi fantastico, dilungandosi  dalla severità filosofica. Imperocché, religione importa  dimestichezza e parentela dell'uomo con Dio; la quale come  può darsi, se Dio non ci somiglia? D'altra parte, come  l'assoluto, l'infinito può somigliare al finito? Il Cristianesimo  leva la difficoltà e la contraddizione, umanando Dio, senza  scapito del vero. La Trinità e l'incarnazione sono due misteri,  che avvicinano, assomigliano Dio all'uomo. Ma la Trinità sola  non potrebbe, e si perderebbe nel vago dell'assoluto.  Innestandosi nell'incarnazione l'ottiene; la quale fa di Dio un  vero uomo senza scapito della Divinità, e quindi di un valore  effettivo e comprensibile allo Spirito e al Padre.</p>
<p>	Questo avvicinamento di Dio all'uomo, onde render  possibile la religione, è la vera causa ultima del Cristianesimo.  L'espiazione non viene che appresso; e compie il primo scopo,  presentando l'assoluto nell'aspetto umano di buono e  misericordioso; e facendo prevalere nel concetto di Dio gli  attributi morali agli altri.
</p>
</div1>
<div1>

<head>115</head>
<p>
	La religione essendo <hi rend="italic">unione </hi>dell'uomo con Dio è un  ravvicinamento di Dio all'uomo.</p>
<p>	Dio è l'infinito e l'assoluto. Ora l'infinito e l'assoluto è  oggetto di filosofia, ma non può essere di religione, se non  piglia una forma finita e, come dire si umanizza.</p>
<p>	D'altra parte questa forma finita non deve essere una mèra  apparenza, finzione, simbolo, mito ma realtà; perché la  religione non può fondarsi sopra un'impostura.</p>
<p>	I due modi reali e obbiettivi, con cui il Dio filosofico  diventa religioso, cioè si accosta agli uomini, sono la  cosmogonia e la teandria, la creazione e l'incarnazione.</p>
<p>	Nella creazione Iddio si circoscrive coll'azione esterna.</p>
<p>	Nella incarnazione colla presenza. Vi ha progresso.  L'incarnazione è il compimento della creazione.
</p>
</div1>
<div1>

<head>116</head>
<p>
	Chi esagera l'ubbidienza sino a vietare la moderata e  cattolica resistenza (e le rimostranze), non se ne intende, e  calpesta gli esempii apostolici, invece di seguirli. Oltrecché  l'ubbidienza non edifica, e fa pro, se non quando non è data  leggermente; ed è deriso a grave scapito della religione chi  ubbidisce, se non sa opportunamente contrastare. L'ubbidienza  agli uomini, per quanto siano locati alto, dee essere  ragionevole, <foreign lang="lat"><hi rend="italic">rationabile obsequium</hi></foreign>, non cieca,  né passiva; questo è contrario ai primi principï e  all'Evangelio. Non bisogna introdur verso il papa  quell'ubbidienza che si reputa detestabile verso il Vecchio della  montagna. E nulla più nuoce di tal ossequio servile. Quanti  falli ed errori e scandali e delitti e scismi ed eresie si sarebbero  evitati se Roma avesse sempre trovati animosi e riverenti  ammonitori e non docili assentitori! L'Europa non sarebbe  divisa e la gran comunione cattolica non saria stata lacerata. La  fellonia verso Roma è orribile e funesta; ma non oso dire che il  servaggio non è meno calamitoso; poiché coll'impedire che si  porga rimedi ai mali, produce a lungo andare la fellonia stessa.  Ignazio di Loiola comprese seriamente la necessità  dell'ubbidienza; ma i suoi seguaci esagerandola, introducendo  nella Chiesa e non solo verso Roma spirituale ma temporale  un'ubbidienza cieca e passiva che non si può ammettere né  meno nel chiostro, peggiorarono il male, sostituendo all'eresie  un male più formidabile cioè la miscredenza.</p>
<p>	La fellonia di Lutero dirozzò il cattolicismo: la servilità  gesuitica addecimò il cristianesimo e lo spegnerebbe se non  fosse immortale.
</p>
</div1>
<div1>

<head>116 verso</head>

	<p>Pio IX è senza alcun dubbio il principe più singolare. Egli  adunò nel moderno pontificato civile di quattro anni tutte le  contraddizioni. Benedice e consacra il principio  dell'indipendenza italiana, e chiama in Italia ogni generazione  di barbari. Scaccia i gesuiti, e li richiama ed esalta. Fonda lo  statuto, e lo distrugge. Biasima i tempi gregoriani e, peggiorati,  li rinnovella. Parteggia pei popoli contro le immoderate  pretensioni dei principi, e si collega coi principi a sterminio dei  popoli. Abbraccia Antonio Rosmini e gli promette la porpora;  poi lo abbandona in mano a suoi nemici, tradisce i diritti  ospitali e lascia proibire le sue opere giudicate intemerate da  Roma e dalle sue congregazioni. Permette al duca di Parma e  al re di Napoli di violare e bistrattare nel modo più tirannico i  chiostri illibati e accusa il re di Sardegna di violar l'autorità  della Chiesa per una legge ragionevole. Non vuol permetter  che i suoi figli combattano contro gli Austriaci pel sacro diritto  dell'indipendenza sotto pretesto che gli Austriaci sono cattolici  e per orror del sangue, poi chiama essi Austriaci e altri  forestieri a combattere contro i suoi proprii figli. Rende il  nome cattolico venerato agli eretici, ai scismatici, agl'infedeli,  lo fa benedire in Costantinopoli, in Londra, in Filadelfia, e  penetra gloriosamente sino alla Cina, poi lo fa...
</p>
</div1>
<div1>

<head>117-118-119</head>

	<p>Il savio dee adattarsi all'ambiente, cioè al tempo, al luogo in  cui vive, e agli uomini cui vuol giovare; che è quanto dire che  dee corrispondere al grado metessico, in cui la Provvidenza lo  ha collocato. L'armonia prestabilita fra l'individuo e l'ambiente  fa di quello un uomo utile, e talvolta un uomo grande; il che  chiamasi dal Machiavelli riscontrarsi coi tempi che corrono,  condizion necessaria per buona fortuna. E i grandi ingegni di  rado s'ingannano (se non se certi cervelli ritrosi che il fanno in  prova; ma di rado il grande ingegno è ritroso in effetto, benché  possa parerlo) nel misurare i luoghi e i tempi, e nel  cogliere l'esatta proporzione, che debbon avere con essi;  essendo in ciò guidati da una specie di accorgimento e quasi  d'istinto divinatorio, che fa parte della loro eccellenza  privilegiata. Gli uomini mediocri al contrario, ma presuntuosi,  si credono di fare un gran che, quando eccitano i loro simili ad  andar di galoppo, anzi a correre a fiaccacollo, anziché a  contentarsi di un buon portante, che solo può reggere un lungo  e continuo cammino. Nulla è di più facile che il precorrere i  proprii tempi, almeno in apparenza, non solo in politica,  proponendo riforme non effettuabili al presente, ma eziandio  nel sapere, il quale versando sostanzialmente nei dati  metessici, ma involgendo sempre degli elementi mimetici, che  sono di lor natura mutabili, soggiace, per questo secondo  rispetto, alla prudenza e ragione dei tempi. Onde il savio, che  conosce i tempi e gli uomini e sa accomodarsi loro, senza  pregiudizio dell'onesto e del vero, sa esporre le sue idee con  quella savia misura, che si richiede; così facevano gli antichi,  dico i grandi che grandemente fruttarono, quali furono,  verbigrazia, Pitagora, Socrate, Platone; i quali si adattavano  alla forma mimetica, che allora correva; onde spesso  distinguevano l'insegnamento acroamatico dall'essoterico; ma  anche dal primo la mimesi non era e non poteva essere affatto  esclusa.</p>
<p>	Né dicasi che per tal modo si fa oltraggio al vero, o che  questo accomodarsi agli uomini non passa, senza viltà, del  filosofo, e che io consiglio a questo una gesuitica  dissimulazione. Imperocché la mimesi, essendo imitazione  dell'idea, esprime anch'essa il vero, benché sotto una forma  men nobile e precisa. E chi vorrà dire che il vero si debba  insegnare nello stesso modo all'uomo adulto e al fanciullo? La  mimesi non è l'errore, ma la forma sensibile della verità. Altro  poi è accomodarsi all'arbitrio e capriccio degli uomini, altro è  accondiscendere alle leggi necessarie della loro natura. Quello,  non questo, è vile e indegno del savio. Il quale combatte,  quando occorre, i voleri sviati degli uomini, e  soccombe, se è necessario, personalmente per la vittoria del  vero; come accadde appunto a Socrate e a Pitagora. Ma nello  stesso tempo egli ubbidisce alla ragione dei tempi, egli si  adatta a quella parte della natura umana, e se si vuole a quelle  imperfezioni che non provengono dall'arbitrio altrui, e quindi  sono incolpabili, come inseparabili dalla nostra natura. E se nol  facesse, non gioverebbe; perché quanto importa che il savio  resista ai traviamenti colpevoli, e muoia più tosto che cedere,  tanto rileva ch'egli si acconci alle condizioni intrinseche di  ogni progresso; altrimenti i suoi sforzi tornerebber inutili.  Socrate trionfò morendo, perché nell'opporsi ai superstiziosi  de' suoi tempi, ubbidì al genio greco, di cui il suo genio  famigliare era in parte l'interprete; ma certo la sua riforma  filosofica sarebbe perita seco, se avesse voluto uscire affatto  fuori dall'ambiente in cui viveva. Né questa è arte gesuitica; sia  perché i gesuiti (dico i cattivi) non si fanno scrupolo di  abbracciare occorrendo le cause dell'errore; e perché essi  adulano alle passioni e alle colpe degli uomini; ma sovratutto  perché il loro scopo supremo non è mai il bene di essi uomini,  ma l'utilità del loro istituto.</p>
<p>	Il vero è come il cibo; dee essere proporzionato alla  complessione, all'età, allo stomaco di chi lo riceve; altrimenti  non lo nutrica, non fa buon sangue, ed anco talvolta si converte  in veleno.
</p>
</div1>
<div1>

<head>120</head>
<p>
	La stessa Congregazione dell'Indice non è tale; merita  rispetto, non soggezione cieca. Imperocché questa è delitto, se  non ha per correlativo l'inerranza. La Congregazione  dell'Indice fu in addietro assai giudiziosa; ma diede pur prova  di fragilità umana (<hi rend="italic">Introduzione</hi>). Ora basta la  possibilità dell'errore per torle l'autorità assoluta... È dunque  inutile e sprezzabile? No. Come tutti i tribunali secondarii  serve di avvertimento. Se ella ti proibisce un'opera, tu devi  riesaminarla; e se ti accorgi di aver errato, devi ridirti,  non per l'autorità dell'Indice, ma per debito naturale, di chi  conosce l'errore. Ma se all'incontro sei persuaso che ella diede  prova di <hi rend="italic">fragilità umana...</hi> Il chiedere il  <foreign lang="lat"><hi rend="italic">laudabiliter se subjecit</hi></foreign><hi rend="italic"> </hi>è usanza moderna e  gesuitica.</p>
<p>	Ignota al passato. Non si chiese mai ritrattazione per la  semplice proibizione di un libro. Questa distruggerebbe la  libertà cattolica, tanto necessaria, quanto l'autorità,  specialmente oggi. Tutti i catechismi insegnano, che il  tribunale supremo è l'autorità della Chiesa, non la  Congregazione. È tanto empio il confondere la Chiesa con ciò  che non è lei, quanto il negarla. Il Cattolicismo, se obbligasse a  sottoporsi a un'autorità fallibile, non sarebbe  <foreign lang="lat"><hi rend="italic">rationabile obsequium</hi></foreign>, sarebbe assurdo. Una  tal dottrina metterebbe un muro inseparabile tra noi e i  protestanti. È grande errore il credere, che libertà ed esame non  siano cattolici. Lo sono, ogni volta che l'autorità suprema non  parla. <foreign lang="lat"><hi rend="italic">Omnia probate....</hi> </foreign>V'ha esame quando  v'ha dubbio, e vi ha dubbio, cioè difetto di certezza cattolica  (non scientifica), quando l'autorità assoluta non parla.  <foreign lang="lat"><hi rend="italic">In dubiis libertas</hi>. </foreign>I Gesuiti vorrebbero  sovvertire questa dottrina, perché nuoce alla lor dominazione.  Essi aspirano a mutare la costituzione della Chiesa; concentran  tutto in Roma; troncano l'episcopato; annullano la libertà dei  preti e dei fedeli. Cominciarono questo sistema fin dal tempo  del Laynez e del Concilio di Trento. Roma non si oppose,  perché le par favorevole. (Queste sono nozioni elementari di  teologia). Ma s'inganna, perché l'esagerare la possanza  l'uccide. I maggior nemici di Roma sono gli esageratori.</p>
<p>	Come i gesuiti esagerano l'obbedienza, così l'umiltà.  Questa dee essere ragionevole come quella; non vile, non  dannosa. E saria di supremo danno, se confondesse l'autorità  somma con quella che non è tale. Né il resistere è superbia;  quando si fa razionalmente. <foreign lang="lat"><hi rend="italic">Restitit in faciem  Petri</hi></foreign>. Savonarola. Egli fu condannato,  scomunicato, disagrato, dato alle fiamme, e le ceneri al  vento, per ordine di un papa. Or chi è oggi in benedizione? Il  Savonarola o il Borgia? Francesco di Paola e Filippo Neri non  chiesero la canonizzazione del Savonarola?
</p>
</div1>
<div1>

<head>121</head>
<p>
	Qual è l'ufficio principale di Roma? L'applicazione del  dogma alla vita. L'epoca delle definizioni è finita.</p>
<p>	Rare bolle dogmatiche, nessun concilio ecumenico. Il  papato dee divenire morale e incivilitore. Ma i gesuiti si  opporranno sempre a questo avvenimento.
</p>
</div1>
<div1>

<head>122</head>
<p>
	Voi proscrivete, scomunicate l'errore, proibite i libri invece  di confutarli. Roma ha perduto il ...; e con  una dottrina da dugentisti vuol convertire il secolo 19°  Volete vincere il sofisma e l'errore colla ignoranza. Invece di  far buon viso ai pochissimi dotti come il Rosmini, li bistrattate.  Quando Cristo disse <hi rend="italic">insegnate </hi>volle dire <hi rend="italic">persuadete  </hi>e non maledite. Confutate colle ragioni e non colle ingiurie.  La scomunica va bene a suo tempo: ma dee essere riservata  l'ultima. Alcuni vescovi e cardinali m'insultano con ingiurie da  trivio, trasfigurano i miei testi, citano un libellista. Voi invece  di riprenderli gli autorizzate; e fate l'elogio dei Gesuiti che li  spingono a tanto eccesso.
</p>
</div1>
<div1>

<head>122 verso</head>

	<p>[E lo spirito del Gesuitismo si veda nel vostro governo. Il  contegno degli Apostoli nelle loro lettere, contrasta a quello di  Roma nei brevi e nelle bolle. Gli Apostoli si occupavano  dell'interno; Roma del di fuori. Quelli di morale, di doveri, di  carità, di buone opere, dei dogmi vitali del Cristianesimo;  Roma del di fuori: di autorità, di scolasticherie, di diritti, di  cose temporali, di precetti positivi.</p>
<p>	Che importa se la morale è oltraggiata dai tiranni? Se è  offesa dai gesuiti? Se questi fanno del Cristianesimo un  Fariseismo? (Concezione immacolata). (Avete due pesi e due  bilance pei forti e pei deboli). Ella non ha parole di  disapprovazione pei trascorsi de' principi, ne ha solo  per quelli de' popoli. Voi tacete sui delitti di Napoli, Austria  e Russia.... Le stragi di Sicilia, Brescia, Lombardia, i terrori di  Napoli non ottengono da voi una lagrima...., lasciate  incrudelire in altri Stati].</p>

</div1>
</body>
</text>
</TEI.2>
