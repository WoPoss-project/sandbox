<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>L'animo della folla</title>
      <author>Pasquale Rossi</author>
    </titleStmt>
    <extent>558 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000806</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>L' animo della folla : Appunti di psicologia collettiva</title>
        <title type="part">cap.</title>
        <author>Rossi, Pasquale</author>
        <publisher>Tip. Di Raffaelle Riccio</publisher>
        <pubPlace>Cosenza</pubPlace>
        <date>1898</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language><language id="gre">Greco</language><language id="indic">Indiano</language><language id="san">Sanscrito</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-01-24T00:00:00.000+02:00</date>
      <respStmt>
        <name>Elena Chiodi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-02-24T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="dedica">
<head>DEDICA</head>

<head>A MIA MADRE CORNELIA ROSSI COSENZA.</head>
<p>Cara madre,</p>
<p>Questo libro, primo frutto maturo del mio ingegno, è stato scritto pensando a te e con la visione serena e forte di mio padre, nella mente e nel cuore. A te, dunque, e alla sua memoria; a voi due, da' quali io appresi l'amore al lavoro, l'adorazione della virtù e la religione del prossimo, io lo dedico con l'augurio che vengano tempi migliori per l'umanità, e che tu possa, per lunghi anni, essere conservata al mio affetto.</p>
<closer>
<salute>Amami come io ti amo e credimi tuo,</salute>
<dateline>Cosenza, Gennaio 1898. </dateline>
<signed>PASQUALE.</signed>
</closer>
</div1>
<div1>
<head>LIMITI ED ATTINENZA DELL'OPERA</head>

<p>Il nostro secolo si distingue dagli altri per lo sviluppo progressivo e meraviglioso della scienza. Come tutta la vita, nelle sue complesse manifestazioni, è andata crescendo secondo una legge che può rassomigliarsi a quella della caduta dei gravi, cioè, in ragione inversa del quadrato delle distanze ed in ragione diretta della massa; così, anco la scienza à seguito tale legge di sviluppo, applicata, dal mondo dei fatti fisici, a quello dei fenomeni intellettivi.</p>
<p>Guardando, riprodotte in forma grafica, le vicende geologiche dalla nebulosa primitiva, alla forma astrale e planetaria; lo sviluppo della vita animale e vegetale dalla monera in sino all'uomo; lo svolgimento di questo traverso i secoli, dal momento che s'innalza dal tipo pitecoide fino all'antropoide ed, in fine, traverso i secoli preistorici e storici fino al culmine raggiunto, oggi, dalla civiltà; guardando questa immensa curva grafica, sempre e da per tutto, ci si conferma la legge del progresso sociale movente in ragione diretta della massa ed inversa del quadrato delle distanze <note place="foot"> Vedi Haeckel, <title>Storia della creazione naturale</title>, Casa edit. Torinese, pag. 222 — Morselli, <title>Lezioni d'antropologia</title>, Casa ed. Torinese, pag. 366 e seg..</note>. La scienza, adunque, à obbedito a questa legge, assecondata dallo sviluppo crescente della società<note place="foot"> Il fatto è così vero che Anto
 nio Labriola, uno dei più penetranti ingegni che sia in Italia, scrive: Questa scienza che l'epoca borghese à per le sue stesse condizioni così fomentata e fatto crescere, è il solo retaggio dei secoli passati, che il comunismo accetta e faccia sua senza riserve. <title>Del materialismo storico</title>, dilucidazione preliminare, Loescher 1896, p. 123.</note>.</p>
<p>Erberto Spencer, parlando dei fattori derivati che determinano il crescere delle società umane, dà speciale importanza a' fattori superorganici, detti da altri, per esempio, dall'Angiulli, fattori storici. Son questi i prodotti delle invenzioni umane che vanno accrescendosi a vicenda: l'uno cresce per opera diretta ed indiretta dell'altro e non sì tosto l'uno si è accresciuto che origina nuovi accrescimenti negli altri, come chi ponga tanti specchi paralleli che riflettano infinitamente un'immagine.</p>
<p>Così è del progresso della civiltà, della quale la scienza è parte: i facili mezzi di comunicazione, di pubblicità, d'investigazione, di studï ànno, per riflesso, reso ancora più celere il cammino della scienza di quello che, forse, non sarebbe stato, se questi fossero mancati e non avessero costituito, meritamente, uno dei più alti titoli di lode del nostro secolo.</p>
<p>Ma la scienza, non solo si è allargata scendendo sino agli abissi d'un mondo invisibile, agli infinitamente minimi di Pasteur; non solo si è innalzata agli infinitamente massimi, roteanti sul nostro capo; ma si è, audacemente, avventurata in ipotesi e in divinazioni felici, quale quella del Mendelieff nel campo della chimica e l'altra del Leverrier nel campo della astronomia. Ha studiato la vita nel fondo del mare ed à spiato per dentro la psiche dell'uomo; à scomposto il plasma ed à dissepellito mondi ed uomini che pareano, per sempre, scomparsi; à fatto un minuto lavoro di analisi, ma à tentato ricomporne la sintesi, riaffermando il concetto che vi è una classificazione ed una derivazione nelle scienze, perché ve n'è altra nelle formazioni naturali e storiche.</p>
<p>È sorta, così, la concezione monistica ed unitaria del mondo, compito che Augusto Comte assegna alla filosofia <note place="foot"> Vedi Angiulli, <title>La filosofia e la scuola</title> — De Marinis, <title>Prolusioni universitarie: l'unità del sapere</title> — Morselli, <hi rend="italic">opera cit.</hi>, p. 133 — Haeckel, op. cit. — Ferri, La scienza e la vita nel secolo XIX, Critica sociale N. 21, anno 1897.</note>.</p>
<p>A questo grande movimento scientifico à partecipato la psicologia.</p>
<p>Non è molto e questa veniva insegnata quale un ramo della filosofia e la si definiva come un'osservazione interna, un'introspezione, come lo studio della facoltà dell'anima, di questo voluto alito divino chiuso nel corpo.</p>
<p>Fu merito d'alcuni scienziati aver divelto la psicologia dal tronco filosofico e averla congiunta all'albero biologico, sia perché studia funzioni che si compiono dal sistema nervoso, il quale, per altri aspetti, viene studiato dalla biologia; sia perché le funzioni psichiche sono, — e lo dimostrò lungamente il Sergi —, funzioni di protezione dell'organismo <note place="foot"> Vedi Sergi, <title>Psicologia per le scuole</title>, Ed. Dumolard, Cap. I — Marchesini, <title>Psicologia</title>, Firenze edit. Sansoni, Cap. I.</note>.</p>
<p>Resa la psicologia scienza biologica, suo metodo non poté più essere l'introspezione, ma, in vece, l'esperienza, l'osservazione obbiettiva interpetrata, proiettandovi su la propria psiche, come fascio di luce elettrica che rompa ed illumini l'oscurità della notte. Epperò sorse la psicologia fisiologica che studia il parallelismo e la trasmutazione del fatto fisiologico in fatto psichico; la psicometria che misura il tempo nel quale si compiono le funzioni psichiche elementari; sorse il metodo delle inchieste, adoperato per prima dal Galton, nello studio di quel che fu detto il documento umano e che si riflette nella rappresentazione artistica; sorse, in fine, la legge dell'eredità psicologica ecc. <note place="foot"> Buccola, <title>La legge del tempo nei fenomeni psichici</title>, introduzione, Dumolard 1883 — Mantovani, <title>Psicologia fisiologica</title>, Manuali Hoepli.</note>.</p>
<p>Fino a questo punto si era studiata la psiche individuale di già formata, restava a sapere se la fosse un fenomeno affatto umano o pure una formazione della specie e della razza, di tutto il mondo biologico animale.</p>
<p>Lo studio fu compiuto e dimostrò che la psiche comincia molto in basso con la monera; che l'irritabilità del protoplasma è fatto biologico e psichico in sieme; che vi è una psiche elementare che sale fino all'uomo; che i fatti sensitivi, volitivi ed intellettivi, contenuti nell'irritabilità del protoplasma, vanno svolgendosi in modo parallelo ed interdipendente fino all'uomo che ripete, nei primordii psichici, lo sviluppo della specie, onde l'ontogenesi della psiche è una breve ricapitolazione della filogenesi e, tra l'uomo e gli animali inferiori, vi è solo differenza quantitativa non qualitativa della psiche <note place="foot"> Vedi Tarozzi, <title>Darwin e la psicogenia</title>: Darwin e darwinismo, Dumolard 1892 — Angiulli, <title>La filosofia e la scuola</title>, par. 2Â°</note>.</p>
<p>Lo studio della psiche individuale, allo stato normale, poteva dirsi compiuta: la psicologia fisiologica ne avea studiato i rapporti con le altre funzioni nervose; la psicometria ne avea misurato i fatti psichici elementari; la psicogenia ne avea studiato il sorgere e lo svilupparsi; la psicologia, in fine, avea studiato la completa organizzazione della mente. Si rimaneva, però, sempre nel campo dell'individuo e nell'espressione normale della psiche; ma l'uomo non è individuo isolato e i prodotti psichici collettivi sono così frequenti come i fenomeni isolati della psiche e, d'altra parte, lo stato di salute si alterna, con quello di malattia, onde avveniva che la psicologia dovea procedere innanzi per due strade diverse: studiare, cioè, la psiche inferma (psicologia patologica); studiare le forme psichiche complesse (psicologia collettiva). Ma questi due nuovi rami nei quali la psicologia si biforcava, erano ben capaci d'ulteriori svolgimenti.
  La psicologia patologica poteva proporsi o lo studio della mente ammalata e questo compito veniva espletato, con rigoglio di dottrina, dalla psichiatria; oppure dovea studiare una forma particolare di pervertimento psicosomatico, il delitto, compito affidato alla psicologia criminale; oppure, dal campo patologico, dovea assurgere e rifermare le conclusioni fisiologiche e questo campo fu, specialmente, tentato da maestro dal Ribot coi famosi tre saggi sulla memoria, sulla volontà e sulla personalità <note place="foot">] <title>Les maladies de la memoire, de la personalité et de la volonté</title>, Paris, Felix Alcan editeur 1884.</note>.</p>
<p>Rimaneva l'altro ramo della psicologia, — la psicologia collettiva — intuita, or fanno molti anni, dal Barzellotti che così scriveva dell'animo della folla «quel non so che d'indefinibile, vago che pur vive, sente, pensa, si muove di vita sua, distinta da quelle delle migliaia di anime che si confondono in lei, e si forma sempre nelle grandi commozioni delle assemblee popolari, per poi morire con esse <note place="foot"> Barzellotti, <title>Santi, solitari e filosofi</title>, ediz. Zanichelli 1886, pag. 150.</note>.</p>
<p>Ma quegli che, con amore e con genio, si occupò di psicologia collettiva fu Scipio Sighele <note place="place"> Sighele, <title>La folla delinquente</title>, Bocca edit. — <title>La coppia criminale</title>, Bocca ed. — <title>La delinquenza settaria e Contro il Parlamentarismo</title>, ed. Treves — vedi inoltre <hi rend="italic">Critica soc.</hi>, an. IV 1894 e anno V 1895.</note>, del quale il concetto informatore si può riassumere così: tra la psicologia individuale e la sociologia esistono dei <foreign lang="fre">traits–d'union</foreign> rappresentati dalle varie forme di psicologia collettiva; della setta, della casta, della classe, dello stato; ma, mentre tra la psicologia individuale e la sociologia vi è parallelismo, giacché «la sociologia è una psicologia in grande» nella quale «i caratteri dell'aggregato sono determinati dai caratteri delle unità che lo compongono»,
 nella psicologia collettiva, questa legge fondamentale «subisce molte eccezioni, perché spesso l'aggregato umano presenta caratteri diversi da quelli delle unità che lo compongono».</p>
<p>Il Sighele dimostra come dalla folla si passa alla casta, alla classe, allo stato e, penetrando più addentro nelle leggi psichiche collettive, egli trova che nella folla «il pensiero si elide e il sentimento si assomma», onde «unirsi vuol dire peggiorarsi». E di fatti, finora nella storia l'opera più evidente che compirono le folle fu un'opera di distruzione. Esse agirono nei secoli come quei microbi che dissolvono i corpi indeboliti o i cadaveri.</p>
<p>«I barbari — che furono le grandi folle dell'antichità come gli operai sono le grandi folle dei nostri giorni — non avrebbero certo costrutto l'edificio della civiltà romana, ma quando l'edificio fu barcollante, occorrevano i barbari per atterrarlo e render possibile la costruzione d'una civiltà nuova cogli avanzi del vecchio colosso. È allora che appare l'opera delle folle e che, per un istante, la filosofia del numero diventa la sola filosofia della storia <note place="foot"> Sighele, <title>Delinquenza settaria</title>, pag. 44.</note>».</p>
<p>Se il Sighele à avuto il merito di studiare, prima di ogni altro, la psicologia della folla, à, però, avuto il torto di non coglierne che un solo aspetto, il criminoso; di asserire che, nella folla, il sentimento si assomma ed il pensiero si elide, giacché se staticamente è così, dinamicamente il pensiero nella folla si completa e si espande.</p>
<p>L'azione ordinaria della folla è, o tende diventare, anticriminale, pacifica, operosa. Guardatela nei momenti che essa attende ai mercati o ad uno spettacolo o in momenti di sventure cittadine e la sua azione si svolge, quasi sempre, in modo anticriminale. Si dà fuoco ad un edifizio, prima ancora che accorrano pompieri e soldati, è l'anonima folla che comincia l'opera di spegnimento; accade una sventura che tocchi vivamente l'animo, dalla folla anonima partono i primi soccorsi; gli stessi operai, che costituiscono le folle moderne, esercitano nello stato, la più utile funzione, la produzione; sicché, possiamo dire, che, solo ed eccezionalmente, l'azione della folla è criminosa.</p>
<p>La stessa azione politico–sociale delle folle moderne che può talora sembrare criminosa, là dove esiste una larga educazione politica, è essenzialmente civile e moralizzatrice. Lo dicano i meeting colossali inglesi che lasciano una impressione profonda; le guerre a lungo minacciate, ma mai dichiarate per timore delle folle che riescono, più delle diplomazie, a trattenere la spada nel fodero; lo dica, in fine, quel senso di morale e di salute che le folle anonime inspirano, dinanzi allo spettacolo di corruzione e di degenerazione della razza.</p>
<p>Sicché, quando il Sighele parla della criminalità della folla, egli generalizza uno aspetto solo della varia e complessa vita popolare; il crimine può essere, per la folla, un momento di crisi morale, che può, persino, mancare, onde se vi son folle delinquenti, vi sono folle normali e che si avviano ad esserlo sempre più.</p>
<p>Né più vero è il fatto che il pensiero nella folla, statica o dinamica, non si assommi anzi si elida. Non ci è teoria scientifica che, nel detto popolare, non sia stata espressa da migliaia di anni, in fine a quando il genio non l'abbia vivificata e  noi ne riferiremo alcuni di questi detti popolari, quando ci occuperemo delle anticipazioni della folla. Ma ci è ancora dell'altro: il Ferri dice: lanciate in pubblico una teoria subita da uno della folla, il pensiero vien rimbalzato sotto forma di osservazione, di diniego, di dubbio, di conferma <note place="foot"> Vedi Critica Soc., anno 1894.</note>. È vero; ma la folla dà al pensiero quello che un uomo solo, difficilmente, può dare: la diffusione. Provate a dire dinanzi ad un uditorio una qualche cosa, lasciate che poi la folla si disperda e l'atmosfera è pregna, è satura di quella idea, né di quella soltanto, ma di tutto ciò che ciascuno
 di suo, di personale vi à aggiunto, sicché, al di sotto del pensiero d'un altro, sia pure un genio, vi è l'impronta di tante psiche quante son quelle che l'ànno  ricevuta e trasmessa, che poi si assommano in un prodotto solo, in quello dell'animo collettivo.</p>
<p>Non ostante queste che a me sembrano false concezioni, l'opera del Sighele rimane piena di quella genialità, che costituisce il pregio più grande d'un'opera. Ma, la psiche collettiva presenta orizzonti ancora più vasti quali lo studio del genio, della senilità, della giovinezza della folla; la legge di normalità e di criminalità; i momenti di crisi. E già di uno di questi io feci, nel 1894, un rapido cenno in uno opuscoletto che, ampliato, entrerà a far parte della trama del presente scritto. In quello io consideravo il caso d'una persecuzione, d'una folla nel momento rinnovatore, il lato più bello e suggestivo della persecuzione —; in quest'opera, destinata a raccogliere non impressioni, ma studï scientifici, raccoglierò la persecuzione della propaganda, criminosa o normale non importa, con gli esempï d'eroismo e di bassezze che trae seco. Così questo scritto che presento al lett
 ore non sarà altro che l'abbozzo d'una scienza giovane e nuova; alla quale mi auguro non avere arrecato inutile contributo. Son questi i limiti e le attinenze dell'opera.</p>
</div1>
<div1>
<head>LA FOLLA</head>

<div2>
<head>CAPITOLO I.</head>
<head>ANATOMIA E FISIOLOGIA DELLA FOLLA</head>

<p>La folla à un'anima.</p>
<p>Gli antichi che dettero un'anima alle cose, epperò il poeta cantava: «vissero i fiori e l'erbe; vissero i boschi un dì»: non conobbero l'agitata e vasta psiche della collettività. Sentirono, talora, il sentimento passionato, che il mondo esterno ci mette nell'animo; il dolore di cui lo avviviamo, riflettendovi noi stessi; intesero le lagrime delle cose, più ineffabili ancora delle lagrime umane, appunto perché recinte d'un velo fantastico e pietoso; ma, dell'<foreign lang="lat">anima civitatis</foreign>, la sola collettività esistente nell'antichità ed assorbente tutto, nulla conobbero.</p>
<p>Eppure, esiste e la si può cogliere in momenti solenni, quando attolle i fastigi di suo sviluppo e potenza. Ci è, però, una manifestazione della psiche collettiva che non manca mai, che cresce sempre coi tempi nuovi, ch'è destinata ad avere una importanza sempre maggiore ed è l'opinione pubblica — la <foreign lang="lat">communis opinio</foreign> — la quale è come il giudizio d'un solo grande animo, l'animo popolare, che si rivelava, nella tragedia greca, col coro, la cui voce era come un verdetto solenne dei tempi e della Storia.</p>
<p>Ora, come potrebbe questa opinione pubblica formarsi, come diffondersi, se non immaginando ch'essa sia il pensiero d'un organo nuovo che nulla abbia d'individuale? Quest'è la psiche collettiva.</p>
<p>Quando la sventura batte alle porte d'una collettività (famiglia, popolo, città) accade come un unificarsi di pensieri, di sentimenti, di azioni; la psiche s'intensifica e si innalza; pare che un animo solo spiri dentro questo corpo gigantesco fatto di tante menti e di tanti cuori: e quest'è l'animo collettivo.</p>
<p>E se passiamo a studiare la vita d'un popolo, d'una scuola, guardandola dall'alto come l'osservatore che s'innalzi in un areostata, donde coglie un'immensa città e dove il particolare, che stanca la vista ed annebbia l'insieme, scompare; sentiamo qualcosa di comune che chiamiamo o genio etnico o stile e ch'è opera d'un animo collettivo che vive traverso i secoli e traverso lo spazio. E la si trova, così, nei popoli antichi come ne' moderni; così presso l'Ellade, come nella modernissima Inghilterra; così fra gli stoici antichi, come presso i moderni positivisti.</p>
<p>Guardando un quadro od una statua, Taine vi dirà a quale secolo e a quale scuola appartenga; Rénan vi scriverà del genio semitico, così diverso dall'ario; Ferrero saprà dirvi della razza germanica differente, per tanti aspetti, dalla razza latina; ma, perché questo avvenga, bisogna che le anime individuali si sieno unificate in una grande anima collettiva, che lasci, accanto alle traccie individuali, l'ombra della sua grande ed immensa personalità, come il motivo dominante si eleva sulle voci dei singoli strumenti che suonano.</p>
<p>L'anima della folla esiste, dunque, e si è venuta formando così come una psiche individuale.</p>
<p>È scorso il tempo nel quale questa si considerava come un'unità semplice. Grazie agli studï psicogenetici, è apparsa come fatta dalle mille psiche elementari che i varï elementi anatomici, i varï organi mandano ai centri nervosi per assommarvisi. Esiste, infatti, una psiche elementare monocellulare che vive nelle forme protoplasmatiche inferiori; ma, quando agli animali unicellulari, succedono i cenobï e gli animali pluricellulari, le infinite psichi elementari tendono assommarsi. Vi è un'ascensione di differenziamento e d'integrazione crescente nella scala zoologica, non solo delle funzioni neuro–psichiche, ma ancora degli organi nervosi, fino all'uomo.</p>
<p>D'altra parte, le impressioni del mondo esterno e le relative reazioni, che sono principio della vita bio–psichica, non sono andate perdute, ma si sono stratificate, immagazzinate, differenziate, trasmesse. E sono state non solo sensazioni, ma fatti intellettivi e volizioni: sono sorte, così, le varie formazioni psichiche. L'atto bio–psichico elementare che le conteneva tutte, si è differenziato nelle tre funzioni fondamentali e si è così trasmesso fino all'uomo. Né basta: dal mondo esterno e dal proprio organismo due correnti sono partite fino a' centri nervosi e ànno dato luogo ad una vita psichica interna (cenestesi) e ad una esterna.</p>
<p>Così si è svolta, adunque, la psiche individuale.</p>
<p>Rassomigliante è la psiche collettiva: essa è fatta dalle funzioni psichiche individuali, le quali, assommandosi od elidendosi, dànno una nuova formazione psichica con un contenuto più alto. La materia psichica rimane sempre la stessa, ma il modo di ricomporsi varia: sono, come diceva il Levves: sempre gli stessi fili, ma che variamente s'intrecciano fino a formare delle tele nuove e diverse.</p>
<p>Anch'essa, la psiche collettiva, à una funzione sensitiva, volitiva, intellettiva; à le sue stratificazioni antiche e recenti; à una sorgente interna ed esterna d'impressioni.</p>
<p>Né l'analogia si arresta alla sola vita normale delle due psichi: come vi è una patologia psichica individuale, altra ve n'è collettiva. Vi sono, nell'una e nell'altra, gli arresti di sviluppo, i dissolvimenti, le senilità, le forme psico — e neuropatiche.</p>
<p>In una parola, esiste una psiche collettiva, molto simile all'individuale, con un contenuto più vasto, più intenso e di essa ci andremo occupando nei successivi capitoli, ma prima bisogna dire della folla e del modo di interpetrarla.</p>
<p>La folla può definirsi una formazione instabile ed indifferenziata svolgentesi nell'ambito d'un aggregato stabile e differenziato (città, paese, villaggio). In questo caso l'uso comune ed il significato scientifico della parola si equivalgono: io guardo in piazza e veggo gran calca di gente intorno ad un cerretano, la quale poi si disperde: ecco la folla, instabile perché si è sciolta; indifferenziata, perché sta alla rinfusa e senza funzioni speciali: una signora accanto ad un soldato, il soldato accanto al prete, e, intorno a questo gruppo, dei contadini attoniti, uno scolaretto scappato dalla scuola; tutta gente che, dopo un minuto, andrà lontana l'una dall'altra per i fatti proprï.</p>
<p>Ben può, domani, nuova folla riunirsi nell'istessa ora, nell'identica piazza, attorno allo stesso individuo; ma non è più quella di ieri; vi saranno preti, soldati e studenti, ma non saranno più quegli stessi o, essendo tali, non saranno raggruppati nello stesso ordine: in una parola, nelle forme più semplici di folle l'instabilità è la regola, l'indifferenziamento è la struttura.</p>
<p>Da questa forma primitiva di folla, essenzialmente instabile ed indifferenziata, si passa ad altre forme più stabili e differenziate. L'evoluzione, che vale per gli organismi sociali, importa, anche qui, un differenziamento crescente ed una crescente integrazione. Una scolaresca con i professori ci dà immagine della folla stabile e differenziata: folla che si rinnova ogni anno, che attende a stabili occupazioni, divisa in classi differenti, vivente d'una vita similare. Sicché la folla, che nella sua espressione più elementare, è instabile ed indifferenziata, tende a diventare, nelle sue forme più evolute, più stabile, più differenziata, più eterogenea.</p>
<p>Una di queste forme più stabili e più differenziata ed eterogenea è la setta, folla di numero limitato, a poche unità, spesso costituita di parecchie piccole folle confederate, con scopo recondito e contrario o al sentimento pubblico o alla legge, o all'uno e all'altra insieme.</p>
<p>Che la setta sia una folla ristretta è cosa, oramai, nota: lo Stepniak, ripetendo il detto di Macchiavelli che nelle sette il piccolo numero non giova ed il grande nuoce, racconta che quando le fila de' nichilisti, per un periodo di tregua nella persecuzione, si allargano, cessa ogni riguardo onde il governo messo sull'avviso, rinnova le persecuzioni che, decimandone il numero, ne accrescono quelle doti di previggenza, alle quali è dovuta la loro conservazione: sicché il ristretto numero è il carattere utile per la sopravvivenza <note place="foot"> Stepniak, <title>La Russia sotterranea</title>, ed. Treves.</note>.</p>
<p>Ma, se la setta non può essere numerosa, può ben essere diffusa, avere in ogni luogo proprie ramificazioni che si innestino sul tronco. Nasce, così, la differenziazione tra' diversi membri e tra le differenti federazioni: ci è chi comanda ed à in mano le fila e chi ubbidisce; ci è, in somma, un vasto organismo di protezione e di difesa.</p>
<p>Lo scopo recondito completa il concetto della setta: vi sono sette con fini che urtano o la legge o questa insieme col sentimento pubblico. Così racconta Stepniak, (op. cit.) che i nichilisti son come la parte mobilizzata del sentimento pubblico contro la teocrazia russa; così, la Giovane Italia era come l'animo di tutto un popolo contro il dispotismo; e, dall'essere contro la legge e contro il sentimento pubblico, ripete la setta la sua speciale psicologia.</p>
<p>La casta è tipo di folla più numerosa, ma più chiusa, più strettamente differenziata, più stabile. Così, in India nessuno può essere bramino che non vi sia nato, ed un bramino di pochi anni vale più di un guerriero e del re stesso, ché anzi il guerriero è stato creato per difendere il bramino <note place="foot"> Vaccaro, <title>La lotta per l'esistenza</title>, Roma, Tipografia Tiberina 1886, cap. V, pag. 72 — <title>I sobillatori</title>, Critica sociale, anno IV.</note>.</p>
<p>Nel secolo passato sotto l'<foreign lang="fre">ancien régime</foreign> (Taine), i nobili e il clero costituivano le due caste privilegiate: nobile si nasceva, prete si diventava; ma, pertinente all'una o all'altra, si godevano un'infinità di privilegi, che andavano, talora, dal <foreign lang="lat">jus primae noctis</foreign> fino ad amministrare alta e bassa giustizia, alle prestazioni di servigi gratuiti, corvées, all'esenzioni dei tributi ecc. Strettamente differenziate in gradi: in vassalli maggiori e minori, in conti, baroni, marchesi, abati; le due caste s'imperniavano nell'imperatore e nel papa: il cerimoniale n'era estesissimo, i titoli diversi, le foggie di vestire differenti, la maniera di vivere affatto diversa da quella degli altri.</p>
<p>Né deve maravigliare: la parola casta significa colore e racchiude un fatto storico: in India, bramini e guerrieri sono di razza ariana, quindi di colorito bianco; mentre i <foreign lang="indic">vaisia</foreign> e <foreign lang="indic">paria</foreign> sono di razza etiopica e però neri. Le caste, adunque, importano sovrapposizione, per conquista, d'un popolo su di un altro, differenza etnica e psichica <note place="foot">Ellero, <title>Tirannide borghese</title>, edit. Zanichelli, pag. 36 e seg. — Vaccaro <hi rend="italic">op. cit.</hi>, p. 71 e seg.</note>.</p>
<p>In Francia, la casta nobiliare era il detrito dell'invasione franca sul fondo celtico; non diversamente, in Italia, la nobiltà ci piovve sempre, d'oltre monte e da oltre mare, nelle dolorose vicende di patria nostra.</p>
<p>La classe, succeduta alla casta, è altra forma di folla, non chiusa, come la precedente, ma vasta, differenziata, stabile.</p>
<p>A differenza della casta, la classe non è qualcosa di chiuso e di inaccessibile: ché anzi, noi assistiamo allo spettacolo d'un salire e discendere di fortuna, mentre una feroce concorrenza mira a creare una <foreign lang="fre">élite</foreign>, onde tra progresso e povertà esiste un rapporto costante <note place="foot">George, <title>Progresso e povertà</title>, i problemi sociali contemporanei.</note>. Epperò il Bellamy à immaginato la nostra società come un carro stipato di gente, costretto a camminare a sbalzi, per una via ineguale, sicché molti cadono e quei che sono a terra cercano, in mezzo ad imprecazioni feroci, d'arrampicarvisi, e così la marcia fatale procede rovesciando altra gente <note place="foot">Bellamy, <title>La vita nell'anno 2000</title>, Edit. Treves.</note>.</p>
<p>La classe non à dei privilegi che le sieno esplicitamente riconosciuti, ma, potendosi essa impossessare del potere politico, se ne fa il più forte organismo di difesa, quando le ragioni economiche per le quali sorse, si sieno venute esaurendo <note place="foot">Achille Loria, <title>La teoria economica della costituzione politica</title>, Torino, Bocca, p. 15 e seg. — Ellero, <hi rend="italic">op. cit</hi>.</note>.</p>
<p>La classe à, pure, una più larga diffusione ed una più grande intensità: sorta in tempi di cresciute comunicazioni, diffusa, per la sua funzione economica, dovunque, essa non si circoscrive più in uno stato, ma tende ad universalizzarsi. I suoi interessi sono ovunque gli stessi, il tenor di vita, l'educazione, il clima storico ne sono somiglianti, onde sorge quel senso di universalità e di solidarietà, insieme, che non conobbero le antiche caste. Successe a queste, le classi ne ànno assunto ed allargate le funzioni, avendo imposto la civiltà e imponendolo sempre più, un lavoro diviso e differenziato; così, per esempio, la classe detta, per le sue umili origini, borghese, ch'è giunta oggi ad un fastigio così alto, non solo si assume ed adempie le funzioni militari e religiose, esclusive delle due caste nobiliari scomparse, ma tiene nelle sue mani le funzioni intellettive, artistiche,
  scientifiche, professionali, commerciali e di scambio.</p>
<p>Queste differenze, ed altre ancora, tra la classe e la casta poggiano sul tipo sociale diverso, nel quale l'una e l'altra sono sorte e si sono sviluppate: la casta, sorta e vissuta in una società a tipo militare, ne conserva la fisonomia; laddove la classe à tipo e fisonomia della società industriale in mezzo a cui è sorta e nella quale vive.</p>
<p>In fatti, se la casta è una forma chiusa e la classe aperta, ciò riflette le condizioni delle società a tipo militare in cui la disciplina è rigida e l'ambito di svolgimento circoscritto. Immaginiamo un'orda indifferenziata che debba o difendersi da altra, o pure, per esuberanza di numero o mancanza di alimento, debba assalire. Sorge, allora, un primo differenziamento di quelli che possono combattere — i giovani ed i forti —; e di quelli che non lo possono — i vecchi, le donne e i bambini. — Poco a poco, questo differenziamento temporaneo diventa permanente; ma, ad accrescere novelle differenziazioni, sorge una vera e propria gerarchia militare, la quale avendo con sé la forza, il mezzo, cioè, più potente nella lotta per l'esistenza, ne vuole godere in modo esclusivo, trasmettendo il potere politico a' propri discendenti ed impedendo che altri ne usi <note place="foot">De Greff, <title>Regime parlame
 ntare e regime rappresentativo</title>, Palermo, Ediz. Sandron, cap. 1.</note>.</p>
<p>Il Vaccaro à dimostrato che, nella lotta per l'esistenza, gli animali inferiori trasmettono i caratteri fisiologici acquisiti e che, d'altra parte, è impossibile la prevalenza sull'avversario che non sia ottenuta con i mezzi psico–somatici; così, per esempio, quel toro che vince l'altro per il possesso della femina, è davvero il più forte e trasmetterà questo carattere a' suoi discendenti, formando una razza superiore, ad evoluzione ascendente.</p>
<p>Nel mondo sociale, avviene diversamente: l'uomo non sempre vince per caratteri, superiori a quelli dell'avversario; ma, una volta vinto, e sia pure per doti veramente superiori, trasmetterà a' discendenti la posizione sociale acquistata, che costituisce, per sé stessa, la gran forza per trionfare e la quale può, e si accompagna sempre, con doti decrescenti ed à, come risultato, l'evoluzione regressiva.</p>
<p>Così l'uomo di genio o l'avventuriero trasmette a' suoi discendenti o la ricchezza o il potere conquistato bastanti perché, chi gli succede, non abbia bisogno di altro per vincere nella lotta per l'esistenza, mentre d'altra parte le facoltà non esercitate si atrofizzano e dànno luogo alla degenerazione della razza <note place="foot">Vaccaro,<hi rend="italic"> op. cit.</hi></note>.</p>
<p>Il Loria parla, a tal proposito, dell'impressione che prova il visitatore d'una pinacoteca, dove sieno raccolti i ritratti d'una famiglia illustre. Dal fondatore o da' fondatori, gente ben aitante e normale, si viene giù giù sino ai tardi nepoti meschini e degenerati, impressione simile a quella che si prova quando viene annunziato un grande di Spagna, un discendente dei vincitori dei Mori, e vi compare dinanzi un ometto sparuto con tutti i segni della degenerazione sul volto <note place="foot">Loria, <title>Problemi sociali contemporanei</title>, pag. 90 e seg., Kantorowicz, 1895.</note>. Ritornando adunque, alle caste, diciamo ch'esse son folle chiuse per assicurare l'ampio godimento del potere a' discendenti di quelli che, nella guerra, se lo conquistarono.</p>
<p>Nella classe moderna, in vece, la preoccupazione non è la conservazione dell'individuo, ma quello della classe, della sua permanenza, della sua espansione: ecco il principio informatore, il quale rappresenterebbe un vantaggio sul concetto esclusivista della casta, se, pur troppo, le doti, per le quali oggi ci si innalza, non fossero quelle del vizio o del caso, ma le altre superiori dell'ingegno e della virtù <note place="foot"> George, <title>Problemi sociali contemporanei</title>.</note>.</p>
<p>Nella casta, il sentimento esclusivista prevale al segno da far ritenere, come in India, non esser permesso al <foreign lang="indic">vaisia</foreign> o al <foreign lang="indic">paria</foreign> di santificarsi. Una leggenda vedica narra che un <foreign lang="indic">sudra</foreign>, ritiratosi in disparte dalla società, si appese con i piedi ad un albero, con la testa all'in giù e fu assorto nel Nirvana. Brahma, cui doleva che un <foreign lang="indic">sudra</foreign> osasse paragonarsi a' sacerdoti, ai quali solamente è permesso unirsi a lui, mandò sulla terra un'infinità di guai: allora Ramà, comprendendo che qualcuno trasgredisse ai voleri del Dio, si mise in giro e, trovato il povero <foreign lang="indic">sudra</foreign>, gli troncò il capo e l'ira di Brahma ebbe fine <note place="foot">Malon, <title>Morale sociale</title>, Milano 1897, pag. 66.</note>.</p>
<p>La casta, però, non solo è esclusivista, ma porta seco un largo sviluppo di cerimoniale, di saluti, di visite ecc., tutte cose che, come à dimostrato lo Spencer, sono equivalenti della guerra e della conquista, e che mancano completamente nella classe, onde quel carattere chiuso e conservatore che fa di quella come un enorme masso che può essere distrutto, ma non sospinto: laddove, la classe appare uno di quei massi erratici che si muove, smussando gli angoli e diventando sempre più levigato.</p>
<p>Connesso col concetto di casta, anzi, uno dei suoi tanti legami, è un determinato sentimento religioso, il quale forma l'occupazione della casta sacerdotale e costituisce, per le altre, un vincolo sociale.</p>
<p>Nella religione di Veda, Brahma creò i sacerdoti per adorarlo e gli sciatra per difender questi. Presso il popolo d'Israello, Ieova unge i guerrieri ed i re e questi debbono ubbidirlo e, quando ciò non facciano, egli invia loro i profeti e minaccia castighi. Similmente, nel medio–evo, la religione è il cemento di tutta la vita: il papa crea gl'imperatori, bandisce le crociate, depone i re e scioglie i sudditi dall'ubbidienza.</p>
<p>La classe, invece, non à legame alcuno religioso, è essenzialmente interconfessionale e, quando mostra d'avere un sentimento religioso risorgente, essa obbedisce ad un bisogno di conservazione o soggiace ad una involuzione senile.</p>
<p>La casta à un sistema di pene crudelmente feroce: Seneca scriveva: <foreign lang="lat">adversus servos crudelissimi, superbissimi, contumeliosissimi esse debemus</foreign>; un <foreign lang="lat">senatus–consultus</foreign> prescriveva che, allorquando uno schiavo avesse ucciso il padrone, tutti gli schiavi, pertinenti al morto, doveano essere uccisi <note place="foot">Cantù, <title>Storia degli italiani</title>, vol. I.</note>. Nel codice di Manù è detto «un <foreign lang="indic">sudra</foreign>, ancorché fatto libero dal suo padrone, non è liberato dalla schiavitù, perché questo stato è a lui naturale e chi potrebbe toglierlo?» E, in altra parte: «se il <foreign lang="indic">sudra</foreign> alza le mani verso il proprio padrone, queste gli devono esser tagliate» <note place="foot">Vaccaro, <hi rend="italic">op. cit.</hi>, pag. 76 e seg.</note>. Non diversamente nel medio–e
 vo, il contadino era gente <foreign lang="fre">tailleable et corveable à merci</foreign>; le pene che la chiesa applicò contro gli eretici erano d'una crudeltà inaudita, bastino per tutte quelle dell'Inquisizione che devastò mezza Europa e che, perseguitando il pensiero, esercitò la più terribile selezione che la storia conosca a danno dell'ingegno e della grandezza de' popoli.</p>
<p>La classe, in vece, tranne i tristi giorni di settembre, — le settembrate —, à una penalità molto più mite e di altra parte porta nel proprio seno, per un inconsapevole istinto di conservazione, un vero e proprio sentimento di carità che gli antichi non conobbero mai.</p>
<p>Accanto alle folle viventi ed agitantisi nell'ambito vasto d'una società, esistono però folle viventi nel cerchio più ristretto d'una casta o d'una classe o di più caste o classi, come cerchi inscritti in un altro o che s'intersechino a vicenda. Tali sono le assemblee politiche, le accademie scientifiche ecc.</p>
<p>Le assemblee politiche sono folle estremamente differenziate, eterogenee, integrate che si formano nel seno d'una sola classe, non però in modo che elementi estranei non vi penetrino. Nel mondo delle caste, dove l'interesse d'una di esse prevalse, schiacciando quello delle altre, le assemblee politiche furono delle forme privilegiate e chiuse; nel mondo delle classi, in vece, il bisogno di maggiore libertà fa sì che il tragico cozzo degli interessi che illumina e muove tutta la vita moderna, si rifletta nelle assemblee politiche, onde in esse vivono due anime, due civiltà, due popoli.</p>
<p>Le assemblee scientifiche portano nel proprio seno, del pari, questo cozzo di teorie diverse, le quali, molte volte, non sono divergenze, ma concezioni differenti del mondo; sono il riflesso scientifico di diversi interessi economici. In un secolo come il nostro, nel quale la questione sociale sospinge e gli animi sono divisi fra la conservazione del presente o un ritorno al passato e il cammino verso l'avvenire; l'arte, la scienza, la politica portano, nel proprio seno, questo acre combattimento d'idealità, che si riflette nella folla, specialmente in quelle le cui funzioni sono intellettive.</p>
<p>L'ultima, in fine, e più differenziata forma di folla è lo stato, forma stabile che, talora, è un potere di mediazione tra diverse classi o tra le varie divisioni d'una classe; talora, è l'organo politico d'una classe sola. Differenziato in potere legislativo ed esecutivo; in potere civile e militare; alcuna volta strettamente rigido ed organizzato, pronto ad invadere altri stati o a difendersi — tipo militare —; altra volta, con scarsa organizzazione, pronto a negoziare, e a sostituire alla forza la ragione — tipo industriale —; esso è sempre il punto più alto di differenziamento cui giunga la folla.</p>
<p>Ma, la folla, la casta, la classe, lo stato, la setta sono davvero forme evolutive, anelli d'una catena di cui il primo è la folla, l'ultimo lo stato?</p>
<p>Anzi tutto, parmi che la setta sia una forma patologica: prendete un pensiero che debba sorgere o che sia per tramontare, avvolgetelo da forze distruttive che l'affatichino da ogni banda e questo si rinchiuderà nella setta, epperò, il nesso evolutivo delle varie forme di folle bisogna cercarlo dalla folla primigenia, alla casta, alla classe, allo stato.</p>
<p>Di folle, però, semplici ed indifferenziate, ve ne sono due: una instabile, che si forma e si dissolve, tutti i momenti, dinanzi a' nostri occhi e la quale non à evoluzione ed è la folla che corre al mercato, al teatro, alla chiesa; l'altra stabile, primigenia, indifferenziata, l'orda, dalla quale si sono svolte le caste, le classi, lo stato, sotto la pressione della lotta esterna (Spencer) ed interna (Marx), come dall'uovo si è svolto l'embrione, affaticato dalla legge di sviluppo <note place="foot"><title>Lotte di classi e lotte di collettività umane</title>, Critica sociale, an. 1897, N. 1.</note>.</p>
<p>Lo Spencer parte dalla forma indifferenziata della folla nel momento che, per mancanza di cibo, è costretta ad assalire od a difendersi da altri aggregati umani, onde sorgono le prime differenziazioni: di guerrieri e di capi, di popolo lavoratore e militante: differenziazioni che, se sono, dapprima, transitorie, non tardano a fissarsi e ad accrescersi, onde sorgono gli organismi sociali complessi e, come potere unitario, lo stato.</p>
<p>Ma costituito che sia, lo stato porta seco una ben grave contesa fra le caste o le classi, che si contendono il potere politico ed economico e che sono, come dicemmo, le stratificazioni di popoli diversi sovrappostisi.</p>
<p>La conoscenza dell'azione di questa duplice lotta, nella folla costituisce il filo conduttore della storia. Così, in Roma, sono gli antichi abitatori del Lazio, la plebe, che lotta contro i Quiriti di razza sabellica, per l'eguaglianza politica ed economica e questo contrasto costituisce lo sfondo, il meccanismo segreto, della storia di quel popolo. Similmente in Grecia è il <foreign lang="gre">demos</foreign> che lotta contro l'<hi rend="italic">aristocrazia</hi>, e l'uno è di razza pelasgica, l'altra ellenica: l'uno prevale in Atene, l'altra a Sparta; la lotta è una vece alterna di vittorie e di sconfitte, fino a quando il <foreign lang="gre">demos</foreign> vince, ma stremato di forze, così che può, da Roma, facilmente esser sottomesso <note place="foot">Vaccaro, <hi rend="italic">op. cit</hi>.</note>.</p>
<p>Ed ora veniamo al pensiero e all'azione della folla.</p>
<p>Prima, però, di studiarne la vita psichica è mestieri che noi ci domandiamo se, per la folla, complesso d'individualità psichiche, valga la legge istessa che vale per la società, ciclo ampio nel quale le folle si svolgono.</p>
<p>Lo Spencer avea stabilito che «il carattere dell'aggregato è determinato da' caratteri delle unità che lo compongono». Avea esaminato la legge nel mondo inorganico, poi nel mondo biologico ed, in ultimo, nel mondo sociale e avea conchiuso: «Data la struttura degl'individui cogli istinti che ne risultano, le comunità formate da questi individui, presenteranno necessariamente alcuni caratteri — e nessun'altra comunità, che abbia gli stessi caratteri potrà esser formata da individui dotati da un'altra struttura ed istinti differenti.»</p>
<p>A queste conclusioni dello Spencer, si opponeva <note place="foot">Sighele, <title>Delinquenza settaria</title>, op. cit.</note> Scipio Sighele con queste parole: «Il principio di Spencer che i caratteri dell'aggregato sono determinati da' caratteri dell'unità che lo compongono è esattissimo e può applicarsi in tutta la sua estensione quando si tratti di aggregati composti di unità <hi rend="italic">omogenee</hi> e legate fra loro <hi rend="italic">organicamente</hi> — perde della sua esattezza e può applicarsi solo in modo assai più ristretto quando si tratti di aggregati poco <hi rend="italic">omogenei</hi> e poco <hi rend="italic">organici</hi>; — diventa in fine assolutamente falso ed inapplicabile allorché gli aggregati sono del tutto <hi rend="italic">eterogenei</hi> ed <hi rend="italic">organici</hi>. Questa evoluzione nell'applicabilità del principio spenceriano agli aggregati sono omogenei
 ed organici valgono le leggi della sociologia — che noi dicemmo più complesse, ma parallelle a quelle della psicologia individuale mentre in vece man mano che gli aggregati diventano meno omogenei e meno organici scompare la possibilità d'applicare ad essi le leggi della sociologia, e a queste subentrano le leggi della <hi rend="italic">psicologia collettiva</hi> — che noi dicemmo totalmente diverse da quelle della psicologia individuale.»</p>
<p>Per quanto la teoria del Sighele paia nuova e diversa, pure, a me sembra che essa è compresa perfettamente nella legge enunciata dallo Spencer, della quale è una semplice esplicazione. Questi in fatti, avea detto che il carattere dell'aggregato è determinato dal carattere delle unità che lo compongono, sieno esse unità similari o dissimilari. Noi non possiamo supporre che lo studioso e il divinatore dell'evoluzione abbia dimenticato l'evoluzione medesima, che rappresenta l'idea direttiva, al cui lume egli à studiato le varie formazioni naturali e storiche e, d'altra parte, cos'è l'evoluzione se non «un passaggio di materia dalla forma semplice alla complessa, dall'indifferenziata alla differenziata, dall'omogenea all'eterogenea, la quale si accompagna con dispersione di moto?» <note place="foot">Spencer, <title><foreign lang="fre">Principes de biologie</foreign></title>, Paris 1880.</note>. Sicché lo Spen
 cer, parlando di aggregato e di unità che lo compongono, intese parlare così della forma più alta come della più bassa dell'aggregato, così delle unità similari come dissimilari. La stessa parola «determinato» che usa lo Spencer, deve pur avere un valore: che, cioè, a seconda che queste unità sono similari o dissimilari, la natura dell'aggregato cambia; se no, perché non dire è uguale alla somma dei caratteri delle unità?</p>
<p>Ma, il Sighele crede che la similarità debba esistere solo per gli elementi d'un aggregato sociale, la dissimilarità per gli aggregati più ristretti collettivi; ora, noi possiamo avere casi differenti: abbiamo le società moderne le quali sono fortemente dissimilari; abbiamo, in vece, collettività [sette, assemblee e altre] fortemente similari; in altri termini, la dissimilarità è propria delle società ed in ciò è il loro progresso, la similarità può essere, anzi, deve essere, di certe forme collettive. Ammessa questa verità, la distinzione dell'applicabilità della legge spenceriana cade anche per le società e i limiti di sociologia e psicologia collettiva devono essere, ben altrimenti, fissati.</p>
<p>Le società moderne sono enormemente differenziate: vi è una folla di produttori e di consumatori parassitar Ã¯; una gente detentrice della ricchezza ed altra della forza di lavoro; vi sono quelli che presiedono allo scambio e quelli che pensano alla guerra; vi è una larga schiera di gente superiore che studia, e un'altra che applica e ne svolge i ritrovati e così via via. Non è così per una collettività: vi sono, in fatti, accademie d'una sola scuola scientifica, né sappiamo concepire una setta che non sia, assolutamente, similare o, quasi, sicché ne viene che il concetto d'una società similare — società moderne s'intende — è sempre falso, come il concetto d'una collettività, — intesa nel senso ristretto — dissimilare può essere falso del pari.</p>
<p>Ma, il Sighele cade in un altro errore: egli parla di struttura «omogenea ed organica», «eterogenea e meno organica», ossia, crede che omogeneità ed organicità si svolgano parallelamente e con rapporto crescente. Or è appunto il contrario e lo Spencer, a più riprese, lo à detto: un organismo è tanto più organico per quanto meno è omogeneo e l'evoluzione cammina nel senso di un maggiore differenziamento e d'una crescente integrazione, o, con altre parole, — l'eterogeneità cresce in sieme con l'organicità <note place="foot"> Spencer, <title><foreign lang="fre">Principes de biologie</foreign></title>.</note>.</p>
<p>Concludendo diciamo:</p>
<p>Che le società, — come organismi più evoluti e complessi —, sono fatte d'elementi dissimilari e che il loro progresso è verso un crescente differenziamento dipendente da una dissimilarità crescente dei suoi elementi;</p>
<p>Che gli organismi collettivi, — intesi sempre quali folle ecc., — possono essere fatti d'elementi similari, sebbene il caso più comune sia la dissimilarità degli elementi;</p>
<p>Che dicendo: «la natura dell'aggregato è determinata dalla natura degli elementi che lo compongono» si usa la formola generica che comprende il caso della similarità e della dissimilarità;</p>
<p>Che la distinzione di psicologia collettiva e sociologia indica due campi diversi di studio: la sociologia studia la struttura del corpo sociale e la legge di formazione della società; laddove la psicologia collettiva studia il modo come la psiche individuale, assommandosi, costituisca le anime collettive che vibrano in seno alle complesse società moderne.</p>
<p>Ritorniamo alla formola spenceriana e vediamo quali svolgimenti contenga. Un aggregato sociale può essere fatto d'elementi similari o dissimilari: se gli elementi sono similari, le qualità dell'aggregato sono la somma delle qualità dei singoli elementi con tendenza alla moltiplicazione; se gli elementi sono dissimilari, le loro qualità possono essere o uguali e contrarie ed allora si elidono; o di forza disuguale e contraria e allora prevalgono le qualità degli elementi più numerosi; o di forza disuguale, ma non contraria, ma dissimile, e allora si combinano.</p>
<p>Così uno squadrone di cavalleria che carica dispiega una forza e un impeto superiore alla somma di tutti i cavalieri, presi isolatamente, e ciò perché gli elementi sono similari. Vagliando le note vocali d'un coro che canta, siamo sicuri che esso esercita una ben più profonda impressione che se ciascuno, isolatamente, cantasse, appunto per la legge che le tendenze similari si assommano con tendenza a moltiplicarsi.</p>
<p>Immaginiamo il caso di tendenze dissimilari d'uguale forza e contrarie: un'assemblea divisa in due parti eguali di numero, di cui una vuole una cosa, un'altra no: si riunirà per non conchiuder nulla; così come, se due potenze si applicano, con eguale forza e direzione contraria, su di un punto, questo non si muove. Ma, se una delle due parti dell'assemblea diventa più numerosa, la fisonomia ne cambia subito, così come passeggiando per una strada dei quartieri popolari voi vi incontrate in gente misera e la strada acquista un aspetto squallido; passandovi un giorno in cui una festività vi abbia richiamato la folla elegante della città, l'impressione è diversa, i malvestiti continuano ad esservi, ma l'occhio rimane vinto dal lusso e dallo sfarzo.</p>
<p>Ultimo esempio: il caso d'una accademia scientifica, dove convengono scienziati di varia intelligenza e coltura: voi avete attività differenti: vi è il critico, il glottologo, lo psichiatra, il criminologo, il letterato: vi è il genio, accanto all'uomo d'ingegno; la mente versatile, accanto alla penetrante;  eppure, quest'accademia, nei suoi rendiconti e nelle sue tornate, è sempre alta, varia, interessante. Qui le diverse attitudini si sono fuse e la loro opera è feconda per tutti.</p>
<p>Son queste le linee generali del modo come si fondono similarità e dissimilarità in un organo collettivo, similmente come, nell'individuo, i caratteri ereditari o si compongono o si assommano o si disseminano o si escludono <note place="foot">Morselli, <title>Lez. d'antropologia</title>, op. cit.</note>. Un figlio à i caratteri paterni e le doti materne: alto, bruno, robusto come il padre, à la bontà e la penetrazione della madre: qui i caratteri son fusi; oppure, à della madre la bontà, del padre il coraggio, un misto di bontà e di coraggio, di qualità feminee e maschili; o è tutto la madre: piccolo con occhi cerulei, timido come una donna, sempre buono egli è tutto la madre. Così — con le debite differenze e proporzioni — si mescolano, si sommano, si elidono i caratteri nella folla e nella società.</p>
<p>E, dalla legge di composizione similare e dissimilare della folla, passiamo alla sua psicologia.</p>
<p>Le folle pensano. Diremo di poi in che il pensiero della folla si differenzï da quello individuale; ma egli è certo però che le folle pensano. Di folle pensanti noi abbiamo parecchi esempii: la folla che nei mercati si agglomera dinanzi al ciarlatano pensa a quello che vede, ed è pensiero talvolta confuso, è vero, ma sempre pensiero. Da queste folle, in cui il pensiero è scarso, passiamo a quelle che vivono nel pensiero: le folle scientifiche nei congressi, nelle accademie; o a quelle nelle quali il pensiero e il sentimento si equilibrano, come potrebbe essere un parlamento nel momento che discute d'una legge, mettiamo sociale, del quale, mentre l'animo si commove per le miserie che vengono disvelate, la mente vaglia se e come la legge può o deve giovare. Vale, adunque, per le folle quello che vale per gli individui: che, cioè, come l'individuo pensa così pensa la folla e che come vi sono individui, nei quali pr
 evale il pensiero, così vi sono folle prevalentemente pensanti, e che come negli individui normali pensiero e sentimento si equilibrano, così anche nelle folle vi può essere equilibrio di pensiero e di sentimento.</p>
<p>Accanto al pensiero, — anzi, prima ancora del pensiero —, la folla sente; di fatti, il sentimento nella costituzione della psiche precede la volizione e il pensiero. Benché — e la psicogenia moderna, lo à dimostrato a sufficienza <note place="foot">Angiulli, <hi rend="italic">op. cit</hi>.</note> — benché nell'irritabilità del protoplasma vi sia la funzione psichica elementare, la quale consta dei tre atti: sensibilità, intelligenza e volizione e si è citato a riprova l'ameba che sente lo stimolo del granulo nutritivo venuto a contatto e lo distingue da altri granuli nocivi od indifferenti, e fa dei movimenti per includerlo; benché, dunque, questi tre momenti sono interdipendenti, pure, la sensibilità si sviluppa prima degli altri due. Il bambino, appena nato, è un essere senziente, diventa poi intellettivo ed in ultimo volitivo, così l'ontogenia mentale ripete la filogenia.</p>
<p>Ne viene, quindi, che il sentimento esiste nella folla e che le folle ineducate e primigenie sono prevalentemente senzienti, più che pensanti.</p>
<p>Le folle, in ultimo, agiscono; pare questo il punto che merita meno discussione e che è stato studiato con più amore ed anche con maggiore genialità dal Sighele — sebbene con criterii ristrettivi e per quanto riguarda l'azione criminosa — ed è appunto per questo che noi rimandiamo a quelle opere il lettore.</p>
<p>Rimandando al capitolo successivo lo studio della modalità del sentire e del pensare della folla, diciamo che, come vi è per l'individuo un sentimento normale che si accompagna e che muove un pensiero normale ed un'azione, di conseguenza, normale: in una parola, come vi è una mentalità normale, per l'individuo, così vi è per la folla; e, viceversa, vi è per l'individuo, come per la folla un sentimento, un pensiero e un'azione criminosa.</p>
<p>Ho detto sentimento e pensiero che sono la parte dinamica e statica del carattere così nell'individuo come nella folla <note place="foot"> Sergi, <title>Per l'educazione del carattere</title>, cap. 2.</note>.</p>
<p>Un'assemblea politica che voti una legge sociale o che discuta, se debba venire in aiuto d'un popolo sofferente sotto il giogo straniero: ecco uno esempio di folla che sente e pensa in maniera non solo normale, ma profondamente altruista.</p>
<p>Immaginiamo, ancora, d'assistere ad un meeting a Londra, quei meeting di migliaia di persone, di parecchi oratori destinati a far rumore in Europa; il meeting si termina e una commissione porta le decisioni, in forma solenne, al governo. Qui ci troviamo dinanzi ad una folla che à sentito, pensato ed agito in modo normale.</p>
<p>Immaginiamo ancora una folla riunita per pregare e che dopo si disperda per compiere delle opere di pietà, questa folla è l'esercito della salute che di domenica si sparge per Londra dopo avere compiti i doveri religiosi: ecco adunque tanti esempii di folle normali <note place="foot"> Dario Papa, <title>Viaggi</title>.</note>.</p>
<p>Capovolgiamo gli esempii: in vece d'un'assemblea politica che voti una legge sociale, immaginiamone un'altra che dichiari una guerra di conquista; o in vece d'un meeting a Londra, una folla che — ascoltato un oratore violento — muova ad incendiare o a distruggere; e che in vece d'una folla che crede e opera il bene, noi assistiamo ad una turba fanatizzata che corre per incendiare — e nell'Italia meridionale è avvenuto — una chiesa evangelica ed allora avremo manifestazioni criminose della folla.</p>
<p>Ho insistito tanto sulla possibilità delle manifestazioni normali delle folle, perché il Sighele pare credere che la folla non abbia altre manifestazioni che criminose: studiamo, intanto, la legge dello stato normale e criminoso della folla.</p>
<p>Le folle — abbiamo detto — possono essere criminali o non criminali, però la folla primigenia, quella che rappresenta l'embrione della società, è sempre criminosa: essa vive della guerra e dalla guerra non può prescindere se vuole svolgersi e differenziarsi. Differenziata, la lotta si continua e si svolge nel suo seno, fra le varie caste o classi e si svolge, del pari, al di fuori fra le altre collettività ed in modo sempre cruento e criminoso. È privilegio della civiltà moderna — e lo sarà di più nell'avvenire — trasformare la lotta interna ed esterna da materiale in ideale e rivolgerla contro la natura; ma, nelle società differenziate, e fino a tempi a noi prossimi, la lotta interna ed esterna è lotta criminosa <note place="foot">Roscius, <title>L'evoluzione del patriottismo</title>, Critica sociale, anno VII.</note>. Lasciando da parte le guerre civili in Roma e nei nos
 tri comuni medioevali, quali le fazioni di Guelfi e Ghibellini, di Neri e Bianchi, la rivoluzione francese altro non fu che una cruenta lotta di classe.</p>
<p>La folla avventizia — quella che si forma ogni giorno e si dissolve, porta nel suo seno tendenze criminali, così come ne porta il fanciullo, la cui crudeltà è nota a' psicologi infantili. Sono i caratteri atavici dell'uomo primitivo che prevalgono così nel fanciullo come nella folla. Però, se il fanciullo, coll'educazione, può divenire sempre meno incline al delitto; se, sviluppando in lui i poteri frenatori degli istinti antisociali e facendo trasmettere per molte generazioni tali caratteri sociali utili, si può giungere all'uomo normale, incapace del delitto; se questo può avvenire per l'individuo, può avvenire del pari per la folla. A me pare che, per la determinazione del delitto nella folla, valga ben quanto la scienza à assodato per l'individuo: vi sono folle passionali le quali si possono spingere al delitto o con suggestioni presenti o con suggestioni remote; vi sono folle di delinquenza c
 ongenita; vi sono folle normali che nulla può spingere al delitto; vi è per le folle — come per gl'individui — una educabilità contro il delitto.</p>
<p>Le folle passionali abbondano nel mezzogiorno d'Italia e si reclutano fra contadini ed operai, gente povera, onesta, laboriosa. Raccoglietela, di domenica, nel sagrato della chiesa, parlate loro dell'enormezza del focatico, accendetene l'animo e quella folla correrà ad incendiare i casotti del dazio. Potete, in vece, del pari nei giorni di Pasqua parlare della passione di Gesù, di pace, di amore e quella folla piangerà commossa: voi avete agito sulla sua natura passionale in due modi differenti: ora normale ed ora criminoso.</p>
<p>Son queste le folle che delinquono e in mezzo alle quali bastano pochi criminali per turbarne la mente, così come accertò il Sighele fra' settembrizzatori e nel tempo della rivoluzione francese. Però, se in vece d'una intera turba passionale, voi agite, sugli individui in modo isolato, voi otterrete identico scopo, con minore intensità però, per la legge stabilita dal Sighele che il sentimento nella folla si assomma; dunque la qualità passionale degli individui rende passionale la folla.</p>
<p>In vece d'una folla passionale, non possiamo avere una turba delinquente congenita; abbiamo dei paesi in cui la delinquenza è alta, le forme psicopatiche abbondanti, tale è Girifalco in Calabria, la patria di Misdea; ora, una turba fatta d'individualità bio–psicologiche così incline al delitto, di necessità sarà più delinquente, ancora, che ciascuna persona presa isolatamente.</p>
<p>Attorno a Cosenza è una corona di paesi detti <hi rend="italic">casali</hi>, i quali si distinguono in<hi rend="italic"> casali del manco</hi> e in <hi rend="italic">casali di destra</hi>, i primi sono posti alle falde della Sila e furono le patrie dei briganti, — veri centri criminali —; nei secondi il brigantaggio non fu mai. Ora, nel 1848, la rivoluzione in Calabria, si fece, al grido della divisione delle terre, ma nei <hi rend="italic">Casali del manco</hi> si accompagnò con enormi delitti, nei <hi rend="italic">Casali di destra</hi> con innocue grida: ecco, adunque, due folle, di cui l'una criminale e l'altra no, appunto perché i componenti sono, nel primo caso, criminali e nel secondo normali.</p>
<p>Se dunque la criminalità della folla dipende dalla criminalità degli individui, portata ad un'intensità maggiore, ne viene che il delitto della folla ha le stesse origini del delitto individuale: ossia, che il delitto collettivo è un ritorno atavico prodotto da cause bio–psico–sociali, il quale mediante l'educazione tende sempre più a scomparire.</p>
<p>L'educazione nella folla agisce così come nell'individuo, sostituendo al sentimento impulsivo un sentimento più riposato e tranquillo; alla superficialità del pensiero, la profondità e all'azione antisociale un'azione sempre più sociale. Se noi paragoniamo in fatti una folla semplice, instabile con un'altra differenziata ed evoluta, questi tre fatti ci colpiscono, che anzi noi possiamo quasi giungere fino ad un minimo di sentimento ed un massimo di pensiero: tal'è per es. un'accademia scientifica che si proponga una inchiesta — mettiamo — su di un fatto psichico; qui si cerca di bandire ogni sentimento, vivendo dell'oggettività dei fatti osservati. Ma, lasciando da banda una folla, giunta — come un corpo scientifico — ad eliminare il sentimento, esaminiamo in vece una folla operaia che si decide allo sciopero in Inghilterra e in Italia, nei paesi cioè d'Europa dove l'educazione proletaria è al massimo e al minimo.</p>
<p>In Inghilterra, lo sciopero si prepara di lunga mano, se ne discorre, si domanda il parere delle <foreign lang="eng">Trades–Union</foreign>, si cominciano a raccogliere i soccorsi, si scrive per mezzo dei sindacati del lavoro che la mano d'opera forestiera non venga a far concorrenza e, quando tutto è pronto, si coglie il momento di maggior richiesta di lavoro e lo sciopero è fatto in un'ora come il comando di <hi rend="italic">alt</hi> dato ad un immenso esercito. E poi continua calmo, sereno, senza intemperanze, conscio della grande causa che agita e dell'occhio vigile della pubblica opinione.</p>
<p>Quanto diverso uno sciopero, in Italia, dove lo si improvvisa dall'oggi al dimani, talora per cause futili, senza mezzi pecuniarii, senza essersi accaparrata la solidarietà degli altri lavoratori.</p>
<p>In Inghilterra è scevro di sentimentalità, ma ricco di pensiero e previggenza; da noi è una vampa di sentimentalità priva di pensiero: gli è adunque che in Inghilterra vi è una larga educazione nella massa, che manca da noi <note place="foot"> Paola Lombroso, <title>I coefficienti della vittoria negli scioperi</title>, Critica Sociale, an. VII.</note>.</p>
<p>Tornando dunque al delitto della folla diciamo, a conclusione di questo capitolo: che le masse ineducate possono essere criminali, le masse educate lo sono o poco o nulla. </p>
</div2>
<div2>
<head>CAPITOLO II.</head>
<head>PENSIERO, SENTIMENTO ED AZIONE DELLA FOLLA</head>

<p>Noi ci siamo, nel capitolo precedente, domandati se la folla pensa e ci siamo risposto affermativamente: è mestieri, adesso, rifarci la domanda, in modo comprensivo e più largo e di farvi seguire lunga dimostrazione.</p>
<p>Può, adunque, la collettività sprigionare pensiero? esiste, in altre parole, un pensiero collettivo? o che forse il pensiero rimane un privilegio dell'individuo, da cui la collettività rimane esclusa?</p>
<p>Il pensiero collettivo esiste ed è un patrimonio che va sempre più accrescendosi: esso è, come la civiltà, di cui è il fattore più possente, un'eredità che ci viene da' secoli più lontani, dalle prime orde di uomini, da' nostri antenati dell'epoca boleolitica, e si è propagato e trasmesso fino a noi e si trasmetterà, accrescendosi, per l'avvenire, perché l'evoluzione, giunta all'uomo, da biologica diventa psichica, da psichica sociale da sociale storica <note place="foot">Angiulli, <hi rend="italic">op. cit.</hi>, parte seconda.</note>.</p>
<p>E che il pensero cresca è dimostrato da quel che Broca à potuto osservare che cioè, esaminando una quantità di teschi di qualche secolo fa, di gente vissuta a Parigi, trovò, in un lasso di tempo breve, un innalzamento dell'indice cefalico ed ognuno conosce quanta influenza vi sia tra le funzioni dell'organo e la sua grandezza.</p>
<p>Un'orda, — quella che io chiamo <hi rend="italic">folla pimigenia</hi> —, di cui la vita si svolge nelle condizioni più basse, nella caccia, nella guerra, nella pesca à delle idee alquanto rudimentali d'un altro sé, che, nel sonno, abbandona il corpo per correre per foreste e burroni; crede che i morti vivono ancora, fino a quando non si rievocano più nel sogno; costruisce capanne; adora un tronco d'albero nel quale crede che uno spirito si sia rifuggiato ecc. <note place="foot">Spencer, <title>Principii di sociologia</title>, parte prima.</note>. Ora, queste che sono idee primitive, ma che pure si svilupparono lentamente e che poi dettero luogo ad idee religiose complesse, ad una rifioritura artistica ed industriale, che sono come l'embrione futuro della società; queste idee costituiscono un pensiero collettivo al quale ogni persona, per parecchie generazioni, à lavorato, come uno di quei monti calcarei, fatto di mili
 oni di animaletti, che vissero e morirono, traverso migliaia di secoli, deponendo e cimentando il loro piccolo guscio.</p>
<p>Se, dall'orda primitiva, passiamo al clan, alla <foreign lang="lat">gens</foreign>, ad una collettività più vasta, il patrimonio intellettivo cresce: a quello lasciato in retaggio, il nuovo vi si viene aggiungendo, tanto grande quanto maggiore l'estensione del gruppo. Ancora più oltre e il gruppo è già differenziato; è sorto un potere sociale; vi è un cerimoniale esteso; il culto religioso è oramai distinto nel culto degli antenati e nel culto degli Dei; l'Olimpo è completo ed è una storia di casi umani innalzati fino all'apoteosi; è sorto una vera e propria arte della guerra con istrumenti più perfetti che non la pietra grezza o lavorata; il clan, emigrando, à conservato nel suo seno questo ricordo e lo à abbellito della leggenda; son sorti i primi ornamenti muliebri ecc. Allora il clan à un vero e proprio pensiero collettivo, il quale si accresce nel contatto d'altri
  gruppi sociali, nella mistione della razza, nelle varie vicende della vita d'un popolo, ché anzi, quanto più i gruppi sono eterogenei, tanto più essi creano un pensiero collettivo ed una civiltà più grande. Mistione di gruppi etnici eterogenei, accrescimento di civiltà e, conseguentemente, di pensiero: ecco una delle leggi, meglio accertate, del progresso intellettivo dei popoli e ad essa dovette la Grecia antica la sua grandezza <note place="foot"> Lombroso, <title><foreign lang="fre">Novelles recherches d'antropologie criminelle</foreign></title>.</note>.</p>
<p>Il pensiero, però, si rivela con il linguaggio e, tra l'uno e l'altro, vi è stretta affinità, onde un popolo ricco di lingua è ricco di pensiero e, guardando le lingue e le civiltà succedute, dall'antica lingua dei veda, la più antica lingua storica conosciuta, sino ai moderni idiomi si trova un accrescimento continuo di pensiero e di civiltà. La lingua è, — non vi à dubbio, — una formazione collettiva, sorta come forma interiettiva e mimica, continuata come forma imitativa, e diventata sempre più complessa. Non più i soli radicali, ma le forme agglutinanti e flessive create collettivamente e incoscientemente da tutte le generazioni per milioni di secoli, trasmessi da padre a figli e da popolo a popolo: si passa da' 379 radicali della lingua persiana, a' 658 della lingua egiziana, alle 5642 parole della Bibbia alle 15 mila di Shakespeare, alle 94 mila parole del dizionario Fluegel <note place="foot"> Bianchi, <title>Lez. sulle localizzazioni cerebrali</title>, Napoli, Edit. Pasqual., pag. 58 — Whitney, <title>La vita e la struttura del linguaggio</title>, Milano, Fratelli Dumolard ed..</note>.</p>
<p>Altro prodotto del pensiero collettivo, — della folla cioè, — è la scrittura, con la quale il pensiero si trasmette, in modo stabile ed indelebile, alle generazioni venture. Dai semplici <hi rend="italic">guippu</hi>, cordicelle annodate rimaste ancora al volgo, siamo passati alla forma pictografica e, in tempi più prossimi a noi, alla scrittura fonetica ed alfabetica; ed ora guippu, pictografia, scrittura fonetica ed alfabetica sono tanti prodotti collettivi del pensiero, ch'è s'è possibile, nei periodi adulti di civiltà, fare creazioni individuali, sebbene la critica dimostri sempre che vi è stata una folla di precursori, nei primevi è la collettività che pensa e che trova.</p>
<p>Ma, un'altra prova del pensiero collettivo è la leggenda artistica — i cicli eroici — che ogni popolo possiede nei primi momenti storici di sua esistenza: i poemi omerici in Grecia, le saghe nei paesi nordici, le rapsodie albanesi sono tante formazioni intellettive fatte, trasmesse e mantenute vive dalla collettività. La critica letteraria à escluso, in modo, quasi, assoluto, che tali formazioni artistiche, nelle quali si riflettono il pensiero e la civiltà d'un popolo, non sieno un prodotto collettivo.</p>
<p>Così è che, quando i gruppi sociali fanno il loro ingresso nella storia, portano con sé pensiero, arti, industrie, religione e costumi, tutte formazioni collettive, elaborate da quelle folle anonime che muovono dalle primeve forze indifferenziate verso una crescente differenziazione.</p>
<p>Dal pensiero della collettività, — ch'è la forma più vasta di folla, — passiamo al pensiero delle forme più ristrette di folle.</p>
<p>Vi è una forma di folla, della quale finora non abbiamo parlato, ma che riproduce sia per la stabilità, sia per i caratteri inferiori la folla primitiva e quest'è la plebe, l'ultimo gradino della società, la prima differenziazione sociale, a cominciare dal basso. Eppure, questa folla ch'è la più bassa stratificazione e che, come la folla primigenia di cui è il detrito, è la meno capace di pensare e la più capace di sentire, com'è appunto dei fanciulli, pure questa folla à un pensiero collettivo. Ha le sue tradizioni e le sue leggende; le così dette <hi rend="italic">romanze</hi>, — fiabe, racconti favolosi di demoni e di fate, — che ne costituiscono il pensiero collettivo. Io, studiandola, ò potuto sorprendere come i suoi racconti sieno formazioni affatto originali e non già, come si potrebbe credere, fatti e tradizioni discese dalle classi superiori, perché portano l'impronta originale dell'ignoranza, propria della classe in mezzo a cui sono nate.</p>
<p>Vi è poi una forma collettiva d'intuizione, — e l'intuizione è un processo cogitativo, — che si racchiude nei proverbi, i quali, se talvolta sono il senno di migliaia di anni e di milioni d'uomini, cristallizzato in una formola, molte volte sono vere anticipazioni scientifiche e geniali e delle quali diremo più in là.</p>
<p>Dalla folla passiamo alla casta: la casta à avuto il proprio pensiero che à custodito gelosamente: la religione egiziana, il mazedeismo, portava in sé un pensiero scientifico evoluto e complesso — es. cognizioni di astronomia, di geometria, di geografia e di filosofia — celato al volgo e noto a' soli iniziati: sicché, accanto alla parte esterna del culto, — exoterismo — ci era una parte interna, esoterismo, di cui i sacerdoti erano gelosi custodi <note place="foot">Cantù, <title>Storia universale</title>, vol. 1 — Malon, <title>Morale sociale</title>, p. 88.</note>.</p>
<p>Le accademie, le scuole, le università non sono altro che folle differenziate pensanti, il cui patrimonio intellettivo si forma con l'opera di tutti, giacché l'avvenire della scienza non sarà più il trionfo del genio ma della collettività degli ingegni.</p>
<p>Pure, non bisogna dimenticare che, se un sociologo come il Sighele, seguito da altri, à detto che nella folla il pensiero si elide e il sentimento si assomma, vi è ben qualche fatto che pare dia ragione e che cela un errore di generalizzazione. Questi studiosi àn colto la folla nel momento che sentiva fortemente, quando la coscienza era invasa da un uragano passionale e il pensiero non vi poteva capire. Il fatto è vero: una madre che à perduto il figlio resta per lungo tempo incapace di pensare e, nel romanzo di Tommaso Grossi, la povera donna che à perduto il figliuolo nel lago, sere dopo, al meschino desco, mette il piatto per il figlio. Nei lipemaniaci, in cui una passione dolorosa siede nell'animo, il pensiero è scarso e in tutta la psiche vi è come un arresto <note place="foot">Bianchi, <title>Lez. di psichiatria</title>.</note>. Ora, nella folla il fenomeno è più saliente, anzi tutto perché
  le folle osservate sono le folle indifferenziate, instabili, che ànno della folla primigenia la preponderanza dei sentimenti; di poi, perché il sentimento si è assommato, onde il campo della coscienza non può contenere pensiero così come l'uomo nel dolore è incapace di pensare.</p>
<p>È vero, però, il fenomeno contrario: le folle, colte nel momento che pensano, sentono poco o nulla e prova ne sieno i congressi scientifici i quali rimangono indifferenti alle quistioni politiche. Quando a Parigi, nel 1830, era scoppiata la rivoluzione, l'accademia francese si appassionava al dibattito fra Cuvier, che sosteneva l'immutabilità della specie, e Geoffroy de Saint–Hilaire che ne sosteneva la mutabilità, e il Goethe, ad un amico al quale egli raccontava di quelle memorabili discussioni, ma in modo che pareva accennare agli avvenimenti politici, che tenevano l'Europa sospesa, diceva: ma che rivoluzione! intendo parlare della discussione dell'accademia francese <note place="foot">Morselli, <title>Antropologia generale</title>, op. cit., p. 50 — Haeckel, <title>Storia della creazione</title>, p. 53.</note>.</p>
<p>Si racconta che l'impressione che la rivoluzione dell'89 esercitò sul Kant ebbe, come sola manifestazione, di fargli cambiare strada, nella sua passeggiata d'ogni giorno: non dissimile dall'impressione che Adamo Sixte, come immagina il Bourget, ricevette quando fu chiamato a deporre dinanzi al giudice istruttore <note place="foot">Bourget, <title>Il discepolo</title>, Treves, cap. 1.</note>.</p>
<p>Ricordo, tempo fa, d'aver letto un libro d'un astronomo, mi pare il Flammarion, il quale a un certo punto, parlando dei fenomeni celesti, dice: quando si pensa a queste grandiose rivoluzioni, gli avvenimenti umani impallidiscono e possono rassomigliarsi a' fatti d'un formicaio dinanzi alle crisi dell'umanità.</p>
<p>Il pensiero, adunque, e la passione, quando sono forti, si escludono a vicenda, così negli individui come nelle folle.</p>
<p>Se noi volessimo tracciare l'evoluzione psichica della folla, dovremmo riconfermare la legge psicogenetica fondamentale: la specie, nell'evoluzione della psiche, va dal sentimento, al pensiero, alla volizione, di fatti, il bambino ripete, in modo abbreviato e modificato, questo svolgimento, riconfermando per la psicologia come per la biologia, che l'ontogenesi è una ricapitolazione della filogenesi. La folla, nel suo cammino evolutivo, non vi si sottrae: dalla orda primitiva alle società moderne vi è stato un decrescere di sentimentalità impulsiva ed un crescere di pensiero cosciente. Nel seno d'una società moderna, le diverse classi sociali formanti tante stratificazioni di cui le più antiche sono i detriti delle forme primeve, ripetono questo cammino: le folle indifferenziate ed instabili, i bassi strati popolari, sono, prevalentemente, senzienti, come gli alti strati sono, prevalentemente, pensanti. L'educazione ha appunto di m
 ira di fare delle folle senzienti folle pensanti e noi lo dimostrammo nell'esempio d'uno sciopero in Inghilterra ed in Italia.</p>
<p>Ma ci si obbietta: il pensiero di genio non sorge nella folla ed il fatto è vero: Dante à scritto il suo poema nella solitudine e nella meditazione; l'Helmotz à scoperto le leggi della fisica nel suo gabinetto. Ma, se il pensiero grande non sorge nella folla, non vi sorgono nemmeno i grandi sentimenti e le grandi azioni: essi sono — e pensieri e sentimenti ed azioni — negli animi di tutti, ma vi è bisogno dei grandi specchi concavi che ricevano il fascio di luce, per farlo convergere nel foco: vi vuole il genio del pensiero, del sentimento, dell'azione.</p>
<p>Mazzini medita l'unità italiana e la diffonde coi suoi scritti e con l'apostolato, ma l'unità italiana era, incoscientemente o coscientemente, in tutti; era nelle condizioni economiche del nostro paese che avea bisogno d'un grande mercato nazionale; il martirio dei fratelli Bandiera sprigiona un sentimento inenarrabile di sagrifizio da loro presentito, quando dissero: il nostro sacrifizio non è vano; ma il sentimento del sacrifizio esiste nella natura umana e scatta di tanto in tanto in momenti solenni.</p>
<p>Ma, se per pensare vi è bisogno d'isolarsi, anco per sentire vi è bisogno d'esser soli; i forti dolori àn bisogno dell'intimità e del segreto, come il primo sentimento d'amore: io ò letto, tra gli scritti di Mazzini, quello intolato: dubbio e fede: una pagina solenne di psicologia del dolore, subìta in silenzio e sconosciuta alla folla. Vi sono, adunque, dei sentimenti come dei pensieri ignoti alla folla, che ciascuno porta in sé, che può sprigionare, ma che pure non sono che la somma di pensieri e di sentimenti provati dalle moltitudini ed assommate in un uomo: pensieri e sentimenti che si svolgono lentamente, per addizioni elementari, concesse ai soli spiriti magni, a' genï e ai santi dell'umanità.</p>
<p>Vediamo come la folla opera per rispetto al pensiero, al sentimento e all'azione.</p>
<p>La folla dà al pensiero l'integrazione, la diffusione e, l'abbiamo dimostrato, al sentimento dà la somma.</p>
<p>Questa formola del sentimento merita una distinzione tra sentimenti similari e dissimilari <note place="fot">Vedi la polemica del Venturi e del Sighele apparsa sulla <title>Critica Soc.</title>, annata del 1894.</note>; la folla, come gli individui, à i momenti di attrazione e di ripulsione psichica: andate in un villaggio, in mezzo a dei contadini, e parlate contro il sentimento religioso e voi sprigionerete urli e tempeste; parlate di sentimenti incompresi e l'animo loro non vi seguirà; dite, invece, di cose sentite dall'animo loro, ma con gesto e con voce che superi la fede comune e voi innalzerete, sulla scala del sentimento comune, quegli animi sino a voi e più in alto di voi: il vostro ed il loro sentimento si sono assommati.</p>
<p>Ma, se la passione si assomma, può però cambiare da un momento ad un altro e passare a sentimenti opposti: è questo il fenomeno di polarizzazione psichica così comune nelle folle. La prova più evidente è quella che fornisce un comizio in cui parlano parecchi oratori, i cui discorsi sieno contrarï, mentre la folla applaudisce freneticamente. Avviene, talora, lo stesso nei dibattimenti penali dove la parola di avvocati egualmenti facondi, — in difesa ed in accusa —, commuovono, in modo eguale, il giury fatto preferentemente, di folla incolta. Egli è che la folla porta, ingenitamente, l'instabilità passionale, con la tendenza all'inerzia, all'apatia.</p>
<p>La stabilità passionale, ch'è una delle doti del carattere così nell'individuo come nella folla, è un effetto d'educazione lenta, ma continua e come l'individuo muove verso la stabilità passionale, la folla, del pari educata, tende a diventare sempre più stabile nelle passioni. Tale è lo spettacolo che offrono le folle delle <foreign lang="eng">Trades–Union</foreign> in Inghilterra che, da lungo tempo, aspirano al più completo riconoscimento dei diritti del lavoro.</p>
<p>Studiamo, in fine, compendiando noi stessi, l'opera sociale della folla.</p>
<p>L'opera della folla tende a divenire sempre più estesa, sempre più importante e a sostituirsi sempre più all'opera individuale.</p>
<p>Noi assistiamo alla scomparsa graduale del genio ed in sua vece si estende l'opera collettiva <note place="foot">Guglielmo Ferrero, <title>L'Europa giovane</title>, conclusione, Ed. Treves 1897.</note>: da un primo inizio collettivo della civiltà, siamo passati all'opera singola dell'individuo e accenniamo di ritornare al trionfo collettivo della folla; il racconto di Mazeppa che, partito dall'isola incantata, passa per spine e rovi, e, ferito a morte e salvato, dalle fate viene fatto re di quell'isola dalla quale era partito, è il racconto e la storia dell'umanità <note place="foot"> Loria, <title>La teoria economica della costituzione politica</title>, ed. Bocca.</note>.</p>
<p>La storia ventura non sarà storia d'individui dalla mente geniale, ma sì bene di atomi umani che svolgono collettivamente la propria attitudine che si differenzia e si integra in una possente unità. Un giovine sociologo italiano à colto, nei paesi nordici, questa crescente influenza della folla e ne à fatto, con forma piena d'incanto, la più bella, la più alta, la più nobile narrazione: l'avvenire delle nazioni sarà, d'ora innanzi, l'avvenire della folla, la nuova civiltà che ci si prepara non avrà genï — è vero, — ma avrà in sé la più possente energia, quell'energia di esseri infinitamente piccoli, ma cospiranti, ad un solo lavoro: il bene dell'umanità, e la civiltà che ne verrà sarà come un continente fatto dal calcare di piccoli animaletti e come questo sfiderà i secoli.</p>
<p>La folla, adunque, cambierà il pensiero da geniale in collettivo e quanto più essa sarà educata, quanto più la coltura pervaderà i bassi strati sociali, tanto maggior numero di persone pensanti entreranno nell'elaborazione del pensiero umano, e se il genio, — assommando il pensiero universale, — indicherà un nuovo campo di ricerche e di studï, la folla darà a questo pensiero l'universalità e l'integrazione.</p>
<p>Il sentimento, nella folla, con l'educazione, perderà il carattere impulsivo, instabile, la facile polarizzazione, per assumere la stabilità normale ed equilibrarsi col pensiero, inspirandosi ad un crescente senso morale. Quello che ora è il privilegio di folle colte, sarà il privilegio di tutta la folla: il sentimento muoverà verso un crescente contenuto morale ed un equilibrio maggiore col pensiero.</p>
<p>L'azione della folla perderà il carattere criminale, così come lo à perduto nelle folle più evolute e sarà, invece, sempre più normale e diretta nella lotta contro la natura avara; ché anzi, le arti e le industrie, imponendo una maggiore divisione di lavoro e una crescente dipendenza, innalzeranno la modesta opera dell'individuo ad un servigio reso a tutta l'umanità, facendo scomparire la divisione di lavoro nobile ed ignobile: il lavoro — unicamente il lavoro — sarà l'orgoglio supremo dell'uomo.</p>
<p>Le grandi manifestazioni della vita saranno manifestazioni collettive e come il pensiero è opera di miliardi di cellule cerebrali, ciascuna delle quali isolata non è buona a nulla, così pure la civiltà tutta quanta nel pensiero, nel sentimento, nell'azione sarà l'opera della folla.</p>
<p>Nella folla, adunque, è la salute del mondo!</p>
</div2>
<div2>
<head>CAPITOLO III.</head>
<head>LA FOLLA E LA STATICA DELLA PSICHE</head>

<p>Qua e là, nelle pagine che scriviamo e che andremo scrivendo, ci è occorso e ci occorrerà di parlare della statica e della dinamica della psiche: è d'uopo lumeggiare il valore di questi termini, prima che ce ne occupiamo di proposito.</p>
<p>Statica e dinamica psichica sono due concezioni e due denominazioni che appartengono al più illustre, forse, dei psicologi italiani, al professore Sergi, e, con le quali, egli denota il pensiero ed il sentimento «Le idee — egli diceva nella sua opera per l'educazione del carattere — appartengono alle forme rappresentive della funzione psichica; possono essere più o meno semplici o complesse; possono formare un nucleo intorno a cui se ne aggruppano altre accessorie od essere soltanto accessorie: possono formare in numero grandissimo un ordinamento scientifico ed un'invenzione sì artistica che meccanica. Ma esse non ànno forza d'espansione: si potrebbe dire che rappresentano la statica della psiche; e si può affermare che nessun movimento volontario avverrebbe se dovesse rimanere nella pura regione delle idee o delle forme rappresentative.</p>
<p>La dinamica, in vece, della psiche è rappresentata dai sentimenti: in essi sta la forza d'espansione, in vano cercata nelle nostre idee: e in questa espansione essa spinge all'azione, benché la forza d'espansione non sia sempre visibile ed apparente secondo l'energia da cui è fornita» <note place="foot">Sergi, <title>Per l'educazione del carattere</title>.</note>.</p>
<p>E così è, adunque, che statica della psiche vuol dire pensiero, dinamica, sentimento e che, come esiste una statica ed una dinamica per l'individuo, esiste, del pari, per la folla: e di queste due condizioni ci occuperemo per rispetto alla forma psichica della folla, nella sua forma indifferenziata.</p>
<p>Noi tracciammo, in vero, i due momenti più culminanti del pensiero e del sentimento nella folla, riassumendoli nella legge: la folla diffonde ed integra il pensiero, assomma il sentimento; ma, allora, noi non guardavamo che specialmente l'opera, la funzione della folla per rispetto al pensiero e all'azione, rimaneva, poi da tracciare la legge che presiede al sentimento e al pensiero, come motori dell'azione: ossia studiare pensiero e sentimenti per riguardo al carattere della folla.</p>
<p>Cominciamo dal pensiero.</p>
<p>La memoria è uno dei fatti della psiche consistente nella facoltà di poter riconoscere, risvegliare e far rivivere le percezioni del mondo esterno, una volta che sieno giunte al nostro sistema nervoso e vi si sieno impresse, <note place="foot">Sergi, <title>Psicologia per le scuole</title> — Marchesini, <title>Psicologia</title>.</note> al pari di un cilindro fonografico, di cui si può, a volontà, rievocare le impressioni. Ora, non vi è dubbio che ognuno porta sviluppato entro di sé, nel proprio sistema nervoso, tale attitudine a conservare e a riprodurre le immagini; lo sviluppo della specie è sempre legato a tale condizione e, nel rinforzarsi e trasmettersi della memoria, è consistita sempre la selezione umana, e, diciamolo più largamente, della razza.</p>
<p>Nella lotta traverso i tempi, quelle forme animali che meglio poterono ricevere, conservare e richiamare le impressioni del mondo esterno, accompagnate con il senso di piacere o di dolore, furono quelle che meglio, poterono garentirsi dalle influenze nocive dell'ambiente. Quel tale fatto, congiunto con l'esperienze di dolore o di piacere, si presentò alla mente nel momento delle ulteriori esperienze e influì sulla condotta dell'individuo. In questa maniera la memoria psichica agì traverso i secoli.</p>
<p>Ma la memoria, se, in parte, esiste come predisposizione, come istinto, in noi; dall'altra, è oggetto di lunga educazione: vi è, in somma, nella memoria una parte trasmessa ed un'altra acquisita dall'individuo: l'educazione che altro è, se non una fissazione ed una rievocazione perenne di percezioni e di sentimenti? La scrittura non è altro che una rievocazione di esperienze proprie od altrui, le quali sarebbero dovute andare disperse od essere affidate ad altri mezzi meno efficaci. La scrittura, però, nella storia dell'umanità è un fatto recente: dividendo l'incivilimento, a seconda dei fattori che lo promuovono, in fattori sociali e storici, la scrittura appartiene a quest'ultimo, anzi lo determina.</p>
<p>La folla indifferenziata è, per tale riguardo, folla atavica, essa non conosce in gran parte questo mezzo ausiliario della memoria: gli avvenimenti, per lei, non sono affidati che alla sola facoltà memnonica ond'è che sono labili e non vivono che per una o due generazioni. L'oblio sommerge ben presto il ricordo d'ogni cosa e ne restano solo delle notizie frammentarie, come di una città distrutta, dopo lungo volger di secoli, non restano che semplici vestigia.</p>
<p>La folla primigenia si rassomiglia, per il rapporto della memoria, a quei selvaggi presso i quali, d'una esplorazione europea, avvenimento, per loro di certo, capitale, dopo settanta anni non rimaneva nessun ricordo.</p>
<p>Io ò potuto, — vivendo in campagna fra' contadini, — esperimentare che, di molti avvenimenti, sorvive solo il nome ed il ricordo, privo d'un contenuto stabile e circostanziato: vero fenomeno di sopravvivenza. In campagna, ogni luogo à un nome, che derivò da un avvenimento: una persona uccisa, un uomo od un animale caduto, un nome un po' strano di persona che vi abitò ecc., or bene il ricordo dell'avvenimento è più vivo fra la classe comoda d'un dato paese che fra la misera. Segno che la memoria, abbandonata a sé stessa nelle forme basse di folla, è più labile che nelle alte: questo risponde bene a quell'educazione della memoria di cui parlavo poco fa.</p>
<p>La folla, inoltre, conserva — simile in ciò all'individuo — di preferenza, memoria di certi dati avvenimenti; à peculiare elezione per quei fatti che la toccano e la commovono vivamente, dei quali solamente conserva il ricordo, che poi diventa evanescente. Possiamo, anzi, stabilire in certo qual modo che quanto più una folla à ricordi di fatti e di interessi ideali, tanto più essa è una forma evoluta di folla.</p>
<p>Io ò spesso cercato, fra' contadini del cosentino, di sapere quali avvenimenti del nostro secolo erano presenti, ancora, alla loro memoria e di fare, poi, il confronto se la memoria degli avvenimenti è più viva in città od in campagna.</p>
<p>Fra gli avvenimenti del nostro secolo, ho trovato che alcuni, in città, sono completamente obliati: ad esempio, l'invasione dei francesi al tempo della repubblica partenopea e la venuta del cardinale Ruffo: nelle campagne il ricordo n'è ancor vivo nella generazione vecchia, ch'è quella succeduta alla generazione che prese parte agli avvenimenti; ma la generazione presente, ch'è la terza, a contare da quella, non ne à memoria.</p>
<p>Bisogna, però, osservare che le città, in genere, erano giacobine e che, in quasi tutte, i francesi venivano accolti come liberatori; le campagne al contrario erano sanfediste, e, tra esse e gli eserciti dei sanculotti, si impegnarono lotte sanguinose: sicché per le campagne quegli avvenimenti esercitarono un'impressione più profonda, mettendo da banda che, in campagna, l'onda degli avvenimenti non è così incalzante come in città.</p>
<p>Di tutto quel vasto ed agitato periodo che precede e tien dietro la venuta del cardinale Ruffo, in città, tra la plebe, non ò trovato che un solo ricordo, ma privo di contenuto, che, cioè, ci era l'albero della libertà, ma nessuno à mai saputo dirmi altro.</p>
<p>La carboneria, in Calabria, esercitò grande influsso, più nei paesi che nella città; ebbene, di questa io ò trovato, quasi vivo, il ricordo in campagna, spento in città.</p>
<p>Ho potuto vedere che gli avvenimenti dei primi anni del secolo nostro: venuta dei francesi, sanfedismo, tremuoti, rivoluzione del 48, sono più vivi degli avvenimenti del 60, che sono di tanto più recenti; ma gli è che la rivoluzione italiana non commosse le nostre plebi, che mediocremente e perciò il ricordo è quasi svanito, mentre gli altri avvenimenti, benché più lontani, sono più vivi nell'animo.</p>
<p>Io ò voluto, inoltre, studiare, in mezzo al contado, se esiste il ricordo del medio evo e dell'evo antico, appunto per rifermare la legge della memoria nella folla; ed ò trovato che, in contado od in città, non esiste ricordo d'avvenimenti antichi o medioevali, tranne che in simboli di sopravvivenza.</p>
<p>È curioso che, mentre la nostra vita sociale è ancora tutto feudale e me ne occuperò in un saggio sul carattere del mezzogiorno in Italia, il ricordo del medio–evo è quasi svanito.</p>
<p>Epperò il Prof. Dorsa, scriveva parlando dei calabresi:</p>
<p>«Essi subirono, in questo fatto, la sorte di tutti i popoli neolatini, meno forse i rumeni: il medio–evo gli scisse violentemente da' loro padri, dei quali seppellì nell'oblio i miti e gli eroi popolari» <note place="foot"> Dorsa, <title>La tradizione greco latina nella Calabria</title>, Cosenza, Tipografia municipale Principe.</note>.</p>
<p>Ora, esaminando, minuziosamente, questo patrimonio intellettivo del popolo calabrese, a me pare ch'esso compongasi di tradizioni diverse mescolate e confuse, ma che si ricollegano quasi tutte al medio–evo, l'evo antico essendo scomparso. Esse sono però ricordi staccati, confusi: i fatti storici sono scomparsi ed è rimasto, invece, la superstruttura ideale. I cicli intellettivi possono, così, rappresentarsi come tanti cerchi che s'intersecano in tanti punti, formando un unico contenuto. Abbiamo un vasto ciclo di novelle fantasiose, le <hi rend="italic">rumanze</hi>, delle quali, il Prof. Dorsa diceva: «le leggende calabresi dette <hi rend="italic">rumanze</hi> sono ramificazioni della poesia romanzesca: novelle fantastiche, con le indispensabili figure dell'orco, del mago, del nano, ond'è che rimontano alle origini di quella. Sono in prosa com'erano i vecchi poemi romanzeschi, e come continuano a vivere a' tempi nostri i Reali di Fra
 ncia e Guerin Meschino». La critica à trovato l'origine di questa <note place="foot"> Dorsa, <hi rend="italic">op. cit.</hi></note> letteratura romanza nella fantasiosa letteratura araba e di cui le <hi rend="italic">mille e una notte</hi> sono il più bello esempio. Io credo che a noi sia giunto l'eco di tale letteratura popolare per mezzo delle invasioni arabe e credo averne trovato un segno in questo fatto che tutti gli avvenimenti, che costituiscono il contenuto di queste «rumanze», si svolgono in Ispagna o in Portogallo, sedi primitive degli arabi, che di là passarono fra noi.</p>
<p>Accanto a questo ciclo di leggende arabe, vi è quello celto delle fate o latino dell'orco, mescolati e confusi, dove rivivono ancora il <hi rend="italic">mammarutu</hi>, il <hi rend="italic">mommu</hi>, il <hi rend="italic">pappu</hi> ecc. che sono il <foreign lang="gre">mormon</foreign>, il <foreign lang="gre">pappos</foreign>, <foreign lang="lat">pappus</foreign> ecc. dei greci e dei romani <note place="foot"> Dorsa, <hi rend="italic">op. cit.</hi></note>.</p>
<p>Un ciclo d'una certa importanza è costituito dalle avventure di Iugale, la nostra maschera, ch'è il Giugà dei siciliani e di cui il mito vive nei racconti indiani <note place="foot"> Dorsa, <hi rend="italic">op. cit.</hi></note>.</p>
<p>Altro ciclo di non minore importanza ci viene dalla prima tradizione cristiana, una specie di evangelo popolare di Gesù e dei dodici apostoli, nel loro cammino terrestre — così immagina la leggenda popolare calabrese — e nella quale campeggiano Gesù e S. Pietro, tipo di egoista, incredulo, di mente corta ed in questo la leggenda non si sbaglia. Al ciclo religioso–cristiano appartiene la leggenda dell'ebreo errante, che cammina sempre, e d'un altro personaggio detto Marco che, vuol la leggenda, tirò a Gesù uno schiaffo ed è condannato a dondolare eternamente il braccio. Curioso è vedere come, talora, prevalga una interpetrazione mistica ed ignorante di certe parole dell'evangelo e come su di esse la fantasia popolare abbia creato una leggenda. Così le parole: <foreign lang="lat">secula seculorum</foreign>, che trovansi spesso nel linguaggio chiesastico, nella leggenda popolare sono un marito ed una m
 oglie — la Filomene e Bauci del cristianesimo — che ospitarono Gesù, nel suo apostolato terreno, e a cui fu concessa lunga vita rallegrata d'un amore, che non conosce fine: creazione gentile quant'altro mai, che sia uscita dalla fantasia popolare!</p>
<p>D'origine, schiettamente, medioevale sono un non piccolo ciclo di fatti, di romanze e di superstizioni di streghe, di fattucchiere, di tregende, attorno al noce di Benevento. La cupa fantasia medioevale dei demoni che fornicano con gli uomini, è ancora viva. Il ricordo dei maghi famosi quali Rutilio e Pietro Barliario detto dal volgo Pietro Baialardo, si ritrova ancora con la sagace nocella di lui che fu impigliato, in una reta da una donna traditrice, che gli avea rubato il libro delle magie.</p>
<p>I ricordi macabri del più fitto medio–evo rivivono ancora ed io ò ritrovato in parecchi villaggi la storia dei morti che, di notte, scoperchiano le tombe ed escono in processione, cantando. Vivono ancora i lupi manari, la credenza dei sogni, i paladini: di questi in verità sussiste solo il nome ed un vago ricordo.</p>
<p>Dall'oriente credo che sopravviva ancora una conoscenza empirica dell'agricoltura e di certi dati astronomici: i contadini distinguono nel cielo certi astri che servono loro di guida: un gruppo di stelle dette <hi rend="italic">pullara</hi>, da <foreign lang="gre">polloi</foreign> molti: <hi rend="italic">triali</hi> da <foreign lang="lat">tres</foreign>, tre; la stella boara, che indica l'ora nella quale bisogna pensare al governo dei bovi; la stella mattutina che precede l'alba; ed, in fine, un altro gruppo di cinque stelle di cui tre avanti, un'altra dopo con una stella più piccola a lato. Sono queste stelle, nella immaginazione della povera gente, un quadro della vita sua d'ogni giorno: le stelle dinanzi sono il bue con il boaro e la moglie e la stella piccola è una figlioletta che vien dietro e li segue a stento.</p>
<p>Dalle prime civiltà ci è del pari derivato una larga conoscenza dell'erbe e dei loro rimedii — è il primo empirismo medico che vive ancora e che costituisce tutta la tradizione scientifica popolare. Tal'è la psiche popolare, nella sua forma statica, in mezzo ad una folla che, per molte condizioni di tempo e di fatti, rimase in uno stadio primitivo ed arretrato di mente e di sviluppo; nella quale prevalgono ancora le doti primitive delle folle: il porgere facile orecchio allo strano ed al meraviglioso, la credenza nel miracolo, nell'occultismo, nella negromanzia; la possibile predizione del futuro; il senso di meraviglia scarso o mancante e poi un misoneismo cieco ed ostinato <note place="foot">Vedi il mio lavoretto <title>Le stratificazioni del pensiero e la psiche nella folla</title> comparso sulla «Lotta» di Cosenza.</note>.</p>
<p>Queste doti, così proprie delle popolazioni selvaggie o poco civili, rivivono, ancora, fra le forme più basse di folle, ma sono — confessiamolo a nostro conforto — un atavismo che scompare. La tradizione greco–romana e medioevale va, ogni giorno, dileguandosi e al vecchio contadino subentra il nuovo più sveglio, più colto, che à visitato paesi nuovi, cui duole quel resto di vassallaggio medio–evale.</p>
<p>Il vecchio contadino — nato e vissuto nel luogo che l'à visto nascere — è ancora vestito alla spagnuola con i calzoni corti, le brache, la giacca di lana nera e le svolte colorate, con l'antico cappello a cono, con i capelli corti, tranne un sol ciuffo e la barba rasa. È il servo del medio–evo che ancora rivive, attaccato alla corvée, cerimonioso, che vuole ancora baciarvi le mani, che porta, nel viso e nella tonsura del capo, i segni della sua bassezza: quello che gli è succeduto, porta, lentamente, i segni dell'uomo nuovo la coscienza umana dentro di sé, quel senso di nobile alterezza che forma la dote più bella dei popoli, davvero, civili: uomo colto, gentile, con la coscienza di non essere né di meno, né di più d'un altro, ma utile al consorzio umano al pari d'ogni altro: quest'è la coscienza nuova che va sorgendo; cambiata, così, la pluralità delle coscienze,
 la folla avrà una statica psichica diversa, così come noi la scorgiamo ne' popoli di altri paesi: ad ogni modo, questo ci permette di enunciare la legge che regola la statica psichica.</p>
<p>Questa è: il pensiero d'una folla bassa è fatto dalle idee e da' concetti d'altri uomini e d'altri tempi, stratificato non in modo successivo, ma caotico e confuso, come un terreno geologico che gli avvenimenti tellurici sconvolsero.</p>
<p>Così è della mente: il vecchio e il nuovo si trovano insieme senza limiti fissi, ma mescolati in una sola concezione. Gettare nel mare dell'oblio il vecchio, innestarvi il nuovo, vivere di questo solo: è il progresso d'una mente che sente la voce del proprio tempo, d'una mente davvero moderna: verso questa meta ideale si muove la psiche dell'individuo, come quella della folla, aiutata dalle vicende dei tempi e dalla coltura, ostacolata, talora, da' più strani ed interessati pregiudizii.</p>
</div2>
<div2>
<head>CAPITOLO IV.</head>
<head>FOLLA E DINAMICA DELLA PSICHE</head>

<p>La folla à una dinamica psichica, à, cioè, i sentimenti e le emozioni i quali sono i veri propulsori, le spinte dell'azione. La dinamica, ossia il complesso delle emozioni e dei sentimenti, è l'elica della nave, laddove la bussola n'è rappresentata dal pensiero e pensiero e sentimento formano, in ultimo, il carattere.</p>
<p>Le folle ànno, come gli individui, un'evoluzione del sentimento, simile a quella della specie e, come quella, fatta dal nascere e dallo svolgersi di due sentimenti coevi: egoismo ed altruismo che sono la sorgente di svariate emozioni. Ma, benché questi due sentimenti sieno coevi, ch'è quanto dire che sorgono e sono contenuti nelle forme più basse del mondo organico, pure la loro evoluzione non è parallela. Se noi volessimo disporre in forma schematica i sentimenti, dalle forme organizzate più basse, risalendo alle più alte, come à fatto la psicologia comparata, troveremmo che, in basso e per un tratto ancora, è il sentimento egoistico che prevale, laddove in alto prevale l'altruismo.</p>
<p>In molti animali il sentimento altruistico si restringe alle funzioni della generazione come è d'alcuni insetti che muoiono non appena compiuto l'atto di amore; più su ancora, l'altruismo si allarga nel sentimento della maternità, esteso al periodo nel quale la prole non può provvedere a sé stessa o gli sorge accanto il sentimento d'amore come nelle colombe, nelle tortore ecc. Ma, per trovare il sentimento sociale ch'è fortemente altruista, bisogna arrivare ad alcune specie evolute, come insetti, formiche, api; ad alcuni uccelli, viventi a stormo, per salire fino agli antropoidi ed all'uomo. Nelle società umane l'altruismo s'intensifica e si allarga nell'amore dei figli, dei parenti, dei proprii simili e dell'evoluzione e dell'altezza di queste diverse forme di emozioni filiali, parentali e sociali ci serviamo per misurare il progresso d'una data società.</p>
<p>Lo stesso cammino, dall'egoismo all'altruismo, vien percorso dall'individuo nel suo primo e posteriore sviluppo della psiche: di fatti, è noto, come il bambino riceve, nei primi anni, continui eccitamenti che partono dalla periferia del proprio corpo e vanno sino al cervello e al midollo spinale, costituendo il senso cenestesico, onde egli è sempre impressionato di sé ed è egoista. Poco a poco, queste continue eccitazioni non vengono più avvertite per la legge degli stimoli persistenti e simili, invece, arrivano, di continuo, eccitamenti del mondo esterno: è questo il periodo nel quale si completa la psiche e si sviluppano i sentimenti altruistici. Possono alcuni, per un difetto di sviluppo della psiche, non sentire che i soli sentimenti egoistici e son quelli che la scienza à chiamati egotisti, mancanti cioè del sentimento altruistico per difettoso sviluppo, per mancata educazione del sentimento altruistico <note place="foot">Ribot, <title><foreign lang="fre">Maladies de la personalité</foreign></title>, op. cit. — Max Nordau, <title>Degenerazione</title>, l'egotismo — Bianchi, <title>Semiologia delle malattie nervose</title>.</note>.</p>
<p>Le folle che sono, come dicemmo, delle stratificazioni sociali, vanno soggette a questi graduali sviluppi dall'egoismo all'altruismo: onde le folle basse, indifferenziate sono egoiste: le alte, le colte, le differenziate, altruiste.</p>
<p>Continuando i nostri studii del sentimento, pigliando a soggetto le folle indifferenziate più basse e meno evolute, quali sono le plebi contadinesche nel mezzogiorno d'Italia, io ò potuto fare le seguenti osservazioni: il sentimento filiale è molto sviluppato, sotto tal punto io non ò trovato differenza tra le folle alte e le basse, invece è scarsissimo il sentimento parentale e cioè verso i fratelli, verso i genitori e così via via e l'esempio di genitori abbandonati nella vecchiaia è frequentissimo.</p>
<p>Il sentimento dell'amicizia è così scarso, che credo quasi non esista: ricercando nei proverbi, che sono la sapienza e la psiche d'un popolo cristallizzato, ò trovato non un solo proverbio che parli dell'amicizia; vi è uno nel quale l'egoismo più assoluto vi è contenuto e dice così: i migliori amici e i migliori parenti sono i belli <hi rend="italic">tarì</hi> (moneta antica) con le ali bianche. Ora, questo scarso sentimento di amicizia costituisce un ostacolo grande ad unirsi e ad organizzarsi per qualunque scopo. E perciò l'uomo plebeo è diffidente, astuto, menzognero, poco curante della promessa, cioè fornito di tutte le qualità antisociali.</p>
<p>Uno dei sentimenti sociali è, certamente, il sentimento religioso: ma esso, nel contadino, è un vero feticismo, mancante di ogni sana idealità. Il contadino si rassomiglia, in ciò, molto col selvaggio e con popoli nei quali il sentimento religioso è il riflesso d'una società barbara. La criminalità, in Calabria, si è ammantata lungo tempo con sentimenti religiosi: i banditi portavano il tradizionale abitino della Madonna del Carmine e pregavano in momenti di imprese arrischiate e pieni di pericoli. Al tempo della Santa Fede i briganti furono tutti sanfedisti; in altri termini, come, nell'olimpo greco, quella società, per alcuni  rispetti, inferiore e barbara si rispecchiava nei suoi dei, così, presso le folle basse, il sentimento religioso rispecchia le condizioni morali inferiori d'un popolo.</p>
<p>Connesse con i sentimenti sono l'emozioni, che affatigano l'animo collettivo al pari dell'animo individuale e presentano una variabilità in intensità e squisitezza che sale dalle forme basse di folle alle forme alte e si riflette nel gusto estetico, vario, differente, così plebeo in basso, per quanto delicato e gentile in alto.</p>
<p>Eppure, in mezzo a questa sentimentalità bassa, vi è talora una squisitezza ed una morbidezza di sentimento, da farla credere uscita, non da una folla inferiore, ma dall'animo del più gentile dei poeti. L'animo umano, per quanto perverso, non lo è mai del tutto e porta sempre qualche cosa che compensi il male, anche i grandi delinquenti ànno, nel loro cuore, qualche lato gentile, pietoso, pieno d'affetto che commove; un animo eternamente cattivo, senza un lampo solo di bontà, non si trova in natura. Del pari è la psiche popolare: io ò avuto agio di sorprendere una ricamatura ideale e passionata intorno ad un nudo fatto di cronaca d'una povera suicida: una povera traviata, ravveduta, vinta dall'amore d'un uomo, la quale si suicidò, pochi mesi dopo, per la morte della persona amata.</p>
<p>In un giornale, esaminando il fatto dal punto di vista dell'animo della folla, io scrivevo così: «È vera o falsa questa tela di dolori? chi lo sa! il fatto vero è che essa corre pietosa così, come l'ò gettata su questo foglio, per la bocca del popolo, il quale à voluto ed à saputo scrivere, in questo episodio, una pagina, di amore e di dolore insieme, della propria vita: come il Foscolo, nell'Ortis, scrisse una pagina degli sconforti della gioventù del suo tempo.»</p>
<p>Da questa folla inferiore si passa, per gradi, alle folle alte che ànno un grande contenuto morale. Ebbene, dalle une alle altre, attraverso tutti i gradi intermedii, vi è un crescendo dall'egoismo all'altruismo nella dinamica della psiche. Paragonate la folla indifferenziata del mezzogiorno d'Italia con quelle dell'Australia, delle quali Dario Papa <note place="foot">Dario Papa, <title>Intervista con una bella signora</title>, Critica sociale, Anno II, n. I.</note> parla nell'intervista con «una bella signora» e voi sentite quanto grande ne sia la differenza. Penetrate addentro la psiche collettiva di quella folla e voi troverete che, se nel pensiero esse sono, dinanzi alle folle colte di là, sull'ultimo gradino della scala, nel sentimento loro prevale l'altruismo sull'egoismo. Non una sola causa che meriti la pietà, l'appoggio, l'aiuto che non trovi, nelle folle anglosassoni, una corrente di simpatia: là la vita si svolge s
 ul doppio perno dell'egoismo che si completa nell'altruismo: da noi, invece, non viviamo che di semplice e puro egoismo e chi può dire di quanto danno sia questo sentimento così chiuso e così ignorante?</p>
<p>Conchiudiamo, adunque, che se la psiche d'una folla, nella parte statica, tenta vivere del pensiero del proprio tempo; nella parte dinamica, si muove verso un crescente altruismo o se volete verso l'ego–altruismo, ché l'altruismo puro è dote di pochi eletti e, solo in casi rari, delle folle; ma, sia pure così, non deve a questo sentimento l'umanità quanto di nobile, di grande, di generoso esiste sulla terra? ed è questo poco forse?</p>
<p>Ed ora veniamo al carattere della folla.</p>
<p>L'uomo non è individuo isolato, egli vive in un mezzo, in un ambiente, in qualcosa che lo circonda che agisce su di lui, procurandone una costante reazione. La vita, da qualunque punto la si guardi, dal lato biologico o psichico, sociale o storico, è una reazione all'ambiente sia esso fisico o sociale, che circonda l'individuo, ed è reazione con adattamento, onde lo Spencer diceva la vita essere un continuo adattamento delle condizioni interne all'esterno.</p>
<p>Tralasciamo l'adattamento dell'organismo all'ambiente e guardiamo, invece, l'adattamento delle psiche alle altre che lo circondano, al clima, cioè, storico–sociale, che costituisce quello che noi, in senso lato, diciamo carattere.</p>
<p>Ora la psiche individuale non è qualcosa di semplice, essa è estremamente complessa ed è fatta di molti stati di coscienza, che tendono a comporsi in unità e dei quali alcuni rinnovellansi, altri vanno dispersi nell'oblio.</p>
<p>Ma, sebbene questa sia la tendenza della psiche, raramente avviene che gli stati di coscienza, perdendo quel non so che di vago e di fluttuante che portano seco, costituiscano un'unità che si evolva e si rinnovelli di continuo e lentamente in modo che il nuovo stabilmente s'innesti sull'antico e la parte avventizia sull'acquisita. In una psiche così fortemente organizzata, le reazioni all'ambiente esterno sono somiglianti cioè come dirette da un solo sentimento ed inspirate ad un fine solo, fine e sentimento che, quando sono normali, fanno a noi dire che quella tale persona è di carattere.</p>
<p>Il Sergi, che s'è occupato più volte del carattere, così diceva: «carattere vuol dire, nella sua significazione letterale, qualche cosa d'impresso, che rimane costante, perciò, e invariabile, come suggello; e si riferisce al modo di operare nella contigenza della vita, come una norma per ogni uomo, dati motivi, più o meno, veri e diversi; è qualche cosa sulla vita attiva d'ogni individuo, la quale nelle circostanze difficili e gravi, è stimata come una qualità preziosa, che sicuramente dirigerà la condotta senza cedere o piegare davanti a esigenze che possono far deviare dalla via buona ed onesta».</p>
<p>Parlando della folla, non possiamo dire ch'essa abbia sempre carattere, nel senso detto, dianzi, di norma unica, direttiva, volta al bene; il carattere è guidato dal sentimento ed illuminato dal pensiero, ora, se i pensieri e il sentimento, nella folla, sono inferiori e mutevoli, il carattere ch'è la risultante della psiche e delle reazioni del mondo esterno, non può essere né nobile né elevato. Nella folla, adunque, carattere, nel senso stretto della parola, non esiste fino a che essa si mantiene in condizioni inferiori di vita; ma compare nelle folle alte, colte, nelle quali la dinamica e la statica psichica si sono elevate a quell'altezza che solo le folle evolute posseggono.</p>
<p>Il carattere, però, se non esiste in questa forma elevata; esiste come metodo di condotta: esso anzi è, come dice Sergi, un organismo che si viene mano mano formando e che va dalla forma più bassa e meno determinate alle più alte, più determinate e più stabili; né è opera di un solo individuo, ma si è venuto svolgendo nella razza e ciascuno vi à collaborato, non solo educando il proprio carattere, ma influenzando, in modo diretto ed indiretto, quello degli altri <note place="foot">Sergi, <title>Degenerazione</title>, Biblioteca scientifica internazionale — <title>Psicologia per le scuole</title> — <title>Per l'educazione del carattere</title>.</note>.</p>
<p>Vi è perciò — la nota ben Sergi — nel carattere una parte fondamentale ed avventizia, sicché, quando noi ci accingiamo a parlare del carattere d'una folla, noi dobbiamo valutare la parte fondamentale e l'avventizia e, solo quando troviamo che l'una o l'altra manca, non ci possiamo aspettare più carattere elevato, ma condotta fluttuante, varia, non diretta ad un fine sociale.</p>
</div2>
<div2>
<head>CAPITOLO V.</head>
<head>GIOVINEZZA E SENILITÀ DELLA FOLLA</head>

<p>Le folle, come le persone, hanno i periodi di giovinezza e di senilità. Sia che si considerino due folle, in momenti determinati: sia che se ne consideri una in momenti successivi, l'osservazione d'una giovinezza e d'una senilità della folla non è cosa rara o difficile.</p>
<p>Ora, la diversità della folla, in questi due momenti che segnano la pienezza della vita ed il declinare, sta tutta nelle qualità psichiche e, talora, nelle qualità somatiche. Noi dicemmo  come, con il potere politico ed economico — o con questo solo — molte famiglie illustri, che contano lungo volgere di ricchezza e di gloria, trasmettono spesso la degenerazione della razza e notammo, prendendola dal Loria, la impressione che si riceve guardando, dispiegati ai propri occhi, i ritratti di tutto un casato illustre dal più antico antenato che creò la gloria della famiglia, giù giù all'ultimo discendente. Da questa scorsa l'occhio rimane come stanco, assistendo ad un progressivo scomparire di doti superiori e ad un subentrare, in loro vece, di note degenerative.</p>
<p>Queste osservazioni, vere per una famiglia, valgono per una folla: quando l'impero romano decadeva, le genti italiche erano meschine, sparute, piccole. Sotto l'<foreign lang="fre">ancien régime</foreign> la degenerazione avea invaso e nobiltà e servi: né potea essere diversamente sotto lo stimolo dell'ozio in alto della miseria e del lavoro eccessivo in basso.</p>
<p>La senilità della folla è determinata da due fattori, uno psico–somatico e l'altro sociale, ch'è quanto dire: le folle invecchiano o per aver troppo vissuto o per circostanze esterne che rendono triste l'ambiente sociale nel quale devono svolgersi.</p>
<p>Il fattore psico–somatico, lo scadimento della razza, è venuto dopo le grandi, le lunghe civiltà che si sono succedute, dopo essersi innalzate sino al fastigio del lusso snervante, della sensualità raffinata, del vizio ammantato del bagliore dell'arte. Così sono cadute le antiche civiltà orientali, così è caduta Roma; così cadrà la nostra civiltà.</p>
<p>Accanto a questa degenerazione che attende coloro che ànno soverchiamente goduto; quando un idealismo forte e riparatore non abbia agito come una forza di preservazione, che, mancato il pungolo del bisogno, abbia incitato a novelle lotte e a novelle infuturazioni; accanto a questa degenerazione sibarita e sardapanalesca, vi è quella che deriva da un forte sopralavoro psico–somatico ed è dei popoli che, troppo intellettualmente, vissero e che sciuparono in qualche impresa, soverchia energia e sui quali il lavoro pesò più duramente di quanto i loro omeri avessero potuto sostenere.</p>
<p>Avverrà forse così dei popoli nordici che, oggi, preparono la futura civiltà d'Europa; avverrà, forse, così delle Americhe, dove la vita à raggiunto un'immensa, un'alta pressione; avvenne così dei comuni italiani che sciuparono nelle lotte interne il rigoglio di vita.</p>
<p>All'infuori di queste forme di degenerazione psico–somatica, vi è quella legata al clima, all'orografia, all'eccesso o al difetto di nutrizione, a tutto quanto l'ambiente climatico tellurico che agisce, innalzando prima, l'indice della civiltà e poi deprimendolo. In grazia di ciò, le prime civiltà furono tropicali o quasi, il clima colligiano fece rifiorire e poi spense la genialità toscana.</p>
<p>Ma, comunque avvenga, la senilità è un lungo periodo di riposo e di risorgenti energie, che ben può essere talora una vera morte, se un fattore nuovo non sopravvenga, come una mistione d'un popolo dissimilare, un fenomeno politico, una novella forma economica, il quale fattore nuovo valga a far sì che un popolo sorga dal sudario nel quale pareva avvolto per sempre.</p>
<p>Non è molto e gli antropologi aveano posto un nuovo fatalismo, per il quale le razze inferiori non si sarebbero mai elevate sino alla civiltà europea; ma l'esempio degli schiavi di America à rotto la pastoia di quest'altro pregiudizio scientifico, ond'è che la senilità e la giovinezza dei popoli si alternano, così come dalla morte balza perennemente la vita <note place="foot"> Ghisleri, <title>Le razze umane e il diritto nella questione coloniale</title>, Bergamo 1896, 2a ediz.</note>.</p>
<p>Ma più che nelle condizioni somatiche le folle giovani o vecchie si differenziano nel tono della psiche, giacché le une sono ottimiste le altre pessimiste. Ottimismo e pessimismo sono, adunque, le qualità precipue d'una folla colta nei due momenti diversi di giovinezza e di senilità e le quali ne presuppongono altre.</p>
<p>Il secolo nostro è preso da uno sconforto immenso che nasce dalla ristrettezza economica: il Loria dice che, guardando in viso la gente a noi contemporanea, si coglie nella maggior parte di essa, quell'impronta di dolore, così comune in chi vive in epoche tormentose. Il visitatore che scorre una pinacoteca riferentesi a' secoli più tristi della storia d'un paese, trova sulle tele effigianti i personaggi di quei tempi, un'eterna nota di duolo, come la si osserva sul viso, talora squisitamente bello, dei profughi russi.</p>
<p>L'età passata ebbe sconforti e dolori politici: guerre, persecuzioni di pensiero, santa inquisizione furono tante sorgenti di dolore: la questione economica rimase come velata da queste altre ed, in apparenza, diverse quistioni, che ne furono la superstruttura; è merito dei tempi nostri aver denudato il pietoso velario e mostrato che, in fondo ad ogni quistione, si agita il pane quotidiano e che, dalla risoluzione di questo, potrà dipendere l'avvenire della umanità; ond'è che il pensiero del domani tormenta tutti e, come una folata di nebbia, si espande fino alle folle contadinesche, che sono — per la natura loro — le meno impressionabili e le meno capaci di preoccupazioni dolorose.</p>
<p>Ma, la preoccupazione e la ristrettezza economica portano seco, sia fra le folle giovani, come fra le vecchie, uno sconforto ben maggiore, la certezza, cioè, che né legge, né morale, né virtù presiedano alle consociazioni umane, ché anzi l'arbitrio, l'immoralità, il vizio sieno la ragione del successo odierno. Questo svanire d'idealità è sommamente doloroso: le fedi umane e divine cadono e non resta che la forza e l'astuzia arbitra del mondo. Né si può dire che lo scomparire di quelle idealità, formanti la rocca più salda d'ogni civiltà, non sia vero, che sia una torbida visione d'ammalati. L'esempio d'ogni giorno è una prova che si aggiunge alle altre, onde a' più pare che la fine del mondo si avvicini: non più il mille con la promessa del cielo, ma il duemila, con il ruinare della società, preoccupa le menti: il mondo che si è aperto con l
 a barbarie, si chiuderà con questa: tal'è il grido di malaugurio de' nuovi millenarï.</p>
<p>Ma, in questo, si differenziano le folle dalle vecchie: mentre le vecchie, disperando del mondo, o cedono ad una morale discendente ragionando così: se il mondo è dominato dal vizio, a che vale essere virtuosi? — o, schivi aspettano questo caos che verrà e dal quale non vi sarà salvezza, e son le folle sfiduciate; — o si rivolgono al passato, rifuggiandovisi come in un regno incantato, del quale sospirano il ritorno e son queste le folle mistiche; mentre dunque, dallo spettacolo e dallo sconforto presente, esse o ne derivano una morale inferiore o una sfiducia o un neomisticismo; le folle giovani, dal presente triste, derivano un avvenire migliore di cui esse portano in sé e la novella ed i principï, l'annunzio e gli elementi formatori. E dinanzi alle folle vecchie, che rappresentano una civiltà che passa, sono un mondo nuovo che sorge e, come tale, portano in sé tendenze svariate e diverse: arte, letteratu
 ra, concezione morale, novello diritto ecc. tutto è nel loro animo, e, di contro alle forme moriture della vecchia civiltà, si prova l'impressione di contrasto d'un giovane a diciotto anni dinanzi ad un vecchio a settanta e lo spettacolo d'una folla giovane, cosciente di sé di contro ad una folla vecchia, è uno dei drammi più maestosi che offra la storia.</p>
<p>Ma, la coscienza della propria missione riceve un conforto ed una certezza dalla scienza, da quest'arma poderosa, che, in un momento dato, cade dalle mani d'una folla vecchia e viene imbrandito da altra giovane. Fenomeno ben doloroso e di non poco valore è questa emigrazione del sapere e che, di contro alla coscienza innata, ma confusa di una folla ne crea un'altra ben più salda e sincera, dispiegando dello speciale meccanismo delle folle il ritmo e la portata ed è come il fascio di luce che, rompendo le tenebre, guida e sorregge il passo del viaggiatore.</p>
<p>Ogni civiltà porta in sé come tanti organismi di puntello: organismi ideali, in vero, ma non per questo meno protettori: religione, virtù, ideale, amore degli uomini, disinteresse ecc. Ora, questi principii fondamentali che — finché una civiltà è fiorente — tiene in gran pregio, quando ne incomincia la senilità vengono rosi come bastioni dal tempo o dal flutto dell'onda. La scienza, allora, cambiato metro e passata da una folla all'altra,  concorre a demolire quei poteri frenatori che, in altri tempi, corroborò e difese e concorre a formare i nuovi, esercitando così opera di gran valore nelle vicende delle cose umane.</p>
<p>La scienza, così, per portare un solo esempio, avea, un giorno, creato nel mondo biologico la teoria della lotta per l'esistenza con la prevalenza del migliore e avea rifermato il ritmo dell'evoluzione ascendente e l'avea trasportato nel campo sociologico; quand'ecco, dopo anni d'esperienze e di pruove, quella stessa scienza riferma il concetto che non sempre l'evoluzione è ascendente, ma ben può diventare evoluzione a rovescio, assicurando il trionfo non del migliore, ma del più adatto, così nel campo biologico, come nel sociale. In queste poche frasi mutate, quale grande mutamento d'idee e di riflesso valore dei fatti, compiuto sempre in nome della scienza che predicava un giorno il migliore dei mondi possibile, come il dottor Panglos di Voltaire, e divenuta oggi la più desolante e la più scettica voce del malagurio!</p>
<p>Però, lo svanire di concetti e d'idealità che parvero un tempo incrollabili non è senza dolore nelle folle vecchie: gli Dei se vanno, se ne va l'amor di patria, la famiglia si dissolve, che rimane mai? quando noi assistiamo ad uomini che impersonificano il dolore d'un mondo che tramonta e che veggono sinistro dovunque e fanno assurgere il dolore proprio a dolore universale, si prova una stretta forte al cuore, se non si pensasse che il mondo vivrà ancora come per il passato e che, all'uragano d'un ora, terrà dietro il sereno di molti giorni.</p>
<p>Ma, se nelle folle vecchie continua l'emigrazione di virtù attive, restando solo il vizio o la virtù passiva come un rimpianto ed uno sconforto, nelle folle giovani è un rifiorire di attività; quanto può ancora la natura umana, in momenti di sforzi, rifiorisce nella folla giovane, e talora, in modo come improvviso, empiendo di ammirazione o di terrore; accanto all'ottimismo, alla fiducia di sé, alla consapevolezza della propria missione, si ritrovano la fermezza, la costanza, l'amore nell'ideale, la morale elevata, quelle</p>
<p>doti, insomma, che preparano l'avvenire. Nelle folle senili, invece, prevalgono, come sintomi di compiuta missione nella storia, l'apatia, la sfiducia, la maldicenza, o il bisogno d'isolarsi dal mondo; mentre adunque il senso di socievolezza tenta prevalere; nelle folle vecchie, incapaci di ogni energia sorge la pianta degli sfiduciati, forma di psicoastenia non studiata ancora e della quale dirò qualche cosa.</p>
<p>Le mie osservazioni sono state colte in ambiente poco svolto e ristretto: in alto prevalgono l'egoismo, la maldicenza, la scarsa o mancante fede nella virtù e abbonda, in vece, l'affarismo professionale e politico che ne fanno una folla di coltura unilaterale, tanto quanto basta per la professione e nulla più; in basso, è la vecchia folla tratteggiata nei capitoli precedenti, nei capitoli della dinamica e statica psichica e nel carattere collettivo. In mezzo a questo ambiente senile, io ò fatto questi pochi studï sugli sfiduciati, che della folla vecchia rappresentano la parte migliore e più sana che, dalla concezione della vita, non ànno derivato né la facile morale che tutto giustifica, né un ritorno al passato, un neomisticismo impossibile; ma, addolorati per lo spettacolo quotidiano, non vivono che di sé stesso, quasi per un segreto bisogno di purificarsi nella solitudine e nello spettacolo continuo d
 ella propria psiche: simili agli antichi anacoreti che viveano, meditando su d'un teschio, la fragilità delle cose umane.</p>
<p>Io non so se l'arte, questo specchio della vita umana, abbia raffigurato mai, nei suoi quadri, fatti di sentimento e di idealità, tali condizioni dell'animo, che può, talora, favorite da condizioni diverse, assumere una certa espansione, perdendo quel carattere di tipo raro; io non ho avuto il tempo per tale ricerca, ma, se dovessi giudicare da' miei ricordi, io non l'ho mai trovato raffigurato nell'arte. Ricordo, in vece, d'aver trovato il tipo opposto: cioè, raffigurata la fiducia eccessiva nell'avvenire, quello che, se dovessi, chiamerei, <hi rend="italic">millenarismo</hi>, appunto da quei millenari che aveano tanta fiducia in eventi, tanto da loro lontani e perduti nel futuro.</p>
<p>Questo tipo così fiducioso, così pieno di fede e di ardore sorge, in epoche di crisi, quando, dinanzi ad un presente, che pare volgere al passato, come tramonto luttuoso di tutta una civiltà, la fede si ravviva e vaticina il futuro: è la speranza che non muore mai nel cuore degli umani e che si avviva dei più bei colori e dà la forza ed il coraggio di più feconde battaglie per l'avvenire. Quel Sigismondo Busch, divorato dalla tisi, di cui parla Zola nell'<title><foreign lang="fre">Argent</foreign></title> e che passa lunghi giorni sul Capitale di Mara e che scrive lunghe pagine sul fabbisogno sociale della società futura, è un tipo vero, di quei che s'incontrano e sono l'antitesi di quell'altro tipo di sfiduciato della società che se ne sta solo, addolorato del mondo e degli uomini in mezzo a' quali vive.</p>
<p>Alla costituzione psichica di tale tipo, deve influire, e non poco, una condizione particolare dell'organismo, la psico–astenia. Un organismo debole, che rifletta, ed in modo doloroso, le vicende della vita e che non porti seco né il coraggio di lottare sotto l'egida della morale, né quello di fare il male; e che, dalle voci del presente, non senta arrivare a sé il vaticinio dell'avvenire; quest'organismo, così debole, è capace di rinchiudersi nella solitudine, nello sconforto e chiedere loro l'oblio della vita.</p>
<p>Io, studiando alcuni di questi casi, ò trovato la labe psico–astenica: ò sempre dinanzi chi m'inspirò, per primo, queste osservazioni e il quale, nella sua famiglia, conta persone d'ingegno ed una di genio, segno questo d'un logorio psichico che dura ormai da parecchi secoli.</p>
<p>Sul fondo psico–astenico ereditario, la sfiducia degli uomini può impiantarsi in modo precoce e prima che la vita sia stata assaporata sino in fondo: i primi sconforti che non lasciano che una ruga negli altri, in questi animi imprimono un solco ben profondo, di quegli che si porteranno eternamente, senza cancellarsi ed influeranno sull'avvenire.</p>
<p>In altri la sfiducia è tardiva, sorge, come sorge un po' in tutti, quando declina la vita o, ancora prima, in tutti quelli che ànno molto operato: raro è quegli che porta nella tomba la giovinezza dell'animo, anco quando la neve à imbiancato il crine, muto rimprovero a chi, messo il piede nel regno dell'ideale, lo ritira impaurito.</p>
<p>Ma, la sfiducia può essere ancora un momento di transazione e di meditazione, di rivolgimento interno per una nuova fede: momento di tristezza e di dolore, dal quale l'animo esce rinnovellato, come l'uccello leggendario rinasceva dalle ceneri sue. Questi momenti di crisi sono i più, intimamente, cari e come gli uragani son corti ma tremendi, il sole dell'indomani farà vedere i danni; ma, nell'aria rinfrescata, nella terra ringiovanita si sente il profumo del fiore, il cinguettio della rondine, il biondo della spiga: è una primavera che sorge ed in modo definitivo: l'uragano l'à maturata ed affrettata. La sfiducia, allora, è il periodo lungo, ma doloroso dell'incubazione.</p>
<p>Ma le folle, a seconda sono giovani o vecchie, ànno due forme di normalità che, da loro, potremo dire: senile e giovanile. La prima è poco attiva, poco energica: consiste nell'operare rettamente, ma senza passione: nel sentire ma con scarso idealismo e mentre la normalità è apatica l'anormalità ascende sino al crimine.</p>
<p>Nelle folle giovani il fatto va diversamente: anche là, la tendenza criminosa esiste, ma la normalità è molto più attiva, feconda, rivolta non solo al bene, ma contro al male. Per persuadersene basta leggere quanto à scritto sulla profilassi del delitto il Lombroso, recando ad esempio le nazioni tedesca ed inglese, che sono, di fronte alle nazioni latine, le folle giovani. Bisogna vedere che carità inesausta, che altruismo, che lotta epica contro il male e contro il delitto, mentre la civiltà s'innalza come una gran colonna di fuoco sino al cielo <note place="foot">Lombroso, <title>Uomo delinq.</title>, vol. III: profilassi del delitto.</note>!</p>
<p>Nelle folle vecchie la normalità è così apatica che, molte volte, il crimine à, oggi, come per il passato, una funzione utile. La nostra vita pubblica è così bassa che noi, come disse il Sighele, possiamo più attenderci il bene dalla disonestà operosa di certi governanti, che dalla onestà passiva e solitaria di certi altri. Come nei tempi passati, possiamo sperare il bene più da un Cesare Borgia che da un qualunque Pier Soderini.</p>
<p>Appartiene a' popoli giovani la normalità attiva, il bene passionato, l'idealismo alto e sereno, la lotta contro il vizio e fino a tanto che non si crea la virtù attiva, ci sarà bisogno del crimine come motore di progresso.</p>
<p>Tornando alle folle, diciamo che le forme vecchie possono ringiovanire o innalzandosi fino alle folle giovani o confondendovisi oppure per opera di fattori morali come coltura, emigrazione; o di fattori economici come grande industria o per determinati rivolgimenti politici.</p>
<p>Non diciamo, particolareggiatamente, di nessuno di questi fattori, dei quali à parlato così bene il Lombroso <note place="foot">Lombroso, <title><foreign lang="fre">Nouvelles recherches d'antropologie criminelle</foreign></title>, Paris, Alcan editeur.</note>, accennando alle cause delle rivoluzioni e delle rivolte: ci restringiamo all'influenza che una folla giovane può esercitare su di una forma antiquata: influenza che può essere duplice o di vera attrazione, per la quale, dall'antica folla si distaccano gli elementi che ancora serba vivi nel proprio grembo: oppure d'imitazione, onde al contatto della folla nuova, la vecchia, se è capace di virtù latenti, le sviluppa, come un corpo, al contatto d'un altro, caccia luce e calore.</p>
<p>Quando, nel secolo scorso in Francia, il terzo stato si preparava alla conquista del potere politico, dal clero, dalla nobiltà una folla di giovani, messo da banda il grado e la ricchezza, scendeva sino a lui, portandovi il pregio di una coltura aristocratica, d'un animo buono ed ardimentoso. Coltura fina ed elegante, fascino che le richezze potean donare, sicurezza personale che veniva dall'appartenere ad una classe dirigente, tutto donarono quei conti, quei marchesi, quei visconti, quegli abati, abati che prepararono il nuovo diritto dell'uomo e che furono esiziali alla loro casta più di un numero, centomila volte maggiore, di sanculotti. Similmente Saul, San Paolo, era uno dei membri della sinagoga più avverso ai cristiani; ma quando, vinto dalla nuova fede, si convertì al cristianesimo, e vi portò un principio largo, cosmopolita; chi può dire quanto danno recò al mosaismo quel giudeo convertito? Fin qui si tratta di att
 razione <note place="foot">Rénan, <title>La vita degli apostoli</title>.</note>, ma può, però, una folla sprigionare, nel cozzo con altra, dell'energie che portava, quasi nascoste, nel seno, come avvenne alle classi dirigenti d'Inghilterra, le quali, di fronte al movimento proletario, seppero concedere una larga legislazione del lavoro, assurgendo, così, al monopolio del mercato mondiale e assicurando la tranquillità interna, onde dinanzi alla così detta <hi rend="italic">quistione sociale</hi> che minaccia l'Europa restano unico e raro esempio di fine tatto politico e di securtà economica.</p>
<p>L'imitazione nelle folle può essere così una suggestione nel bene, come nel male.</p>
<p>In natura una delle grandi leggi è l'imitazione, ch'è dovuta, in basso della vita, alla necessità della conservazione e vien detta «adattamento»; in alto, nei gradini più evoluti dell'animalità, alla vasta cooperazione umana, onde solamente si rende possibile l'esistenza sociale.</p>
<p>Prima ancora che Carlo Darwin, l'immortale autore della discendenza della specie, avesse studiato il fenomeno dell'adattamento, suo nonno Erasmo, coltissimo negli studi naturalistici, avea scritto: «I colori degli insetti e di molti piccoli animali contribuiscono a nasconderli alla vista di altri animali che li depredano. I bruchi che vivono nelle foglie, sono generalmente verdi, le farfalle sono dipinte alla foggia dei fiori che frequentano ecc.» Erasmo Darwin notava solamente il fenomeno, senza spiegarlo; dovea suo nipote Carlo, precisarlo con il principio della scelta naturale.</p>
<p>Posteriormente gli studiosi del parassitismo biologico notarono che vi è una forma imitativa di parassitismo o dell'aspetto. Il Massart, in un bellissimo studio fatto insieme col Vandervelde e pubblicato in Italia sulla «Critica Sociale» (anno 1894 pag. 203), distingue tre forme d'imitazione parassitaria:</p>
<list><item>«1) Una specie carnivora imita una specie inoffensiva onde poter appressarsi alla sua vittima senza sgomentarla; </item>
<item>2) Una specie ne copia un'altra al fine di potersi avvicinare facilmente per cagionarle qualche danno; </item>
<item>3) Una specie debole e commestibile imita una specie ben difesa e non commestibile per sfuggire a' suoi nemici». </item></list>
<p>Rimandando chi voglia saperne di più al lavoro del Massart e di altri di simil genere <note place="foot">Vedi: Carlo Darwin, <title>Origine della specie</title>, trad. it., Torino 1875 — Canestrini, <title>La teoria di Darwin</title>, Milano, Dumolard 1877, pag. 263.</note>, si può conchiudere che la legge di adattamento è talora legge d'imitazione, diretta alla conservazione della specie.</p>
<p>Ancora più che i fenomeni biologici, la legge d'imitazione domina i fenomeni psichici: vi è una tendenza spiccata, oggi, nella psicologia e nella psichiatria — le due scienze che studiano lo stato di sanità o di malattia della psiche — a voler ridurre tutti i fenomeni ad una forma suggestiva, cioè ad una imitazione, cosciente od incosciente, d'un cervello sull'altro.</p>
<p>Il Sergi, il valente psicologo ed antropologo, avea notato nel suo libro delle «Degenerazioni umane», che la suggestione è un fatto comune alla psiche: solo alcuni lo presentano più spiccato.</p>
<p>In un altro scritto «La psicosi epidemica» egli stabilisce la base fisica della suggestione. La psiche è un'attività capace d'esser stimolata e di reagire, ossia di riflessione e di ricettività e continua: «Tutte le due condizioni possono includersi in una legge fondamentale, ricettività riflessa della psiche. Gli alienisti da qualche tempo si aggirano intorno al fenomeno della suggestione nell'ipnotismo, e in generale ànno creduto che esso sia un fatto che avvenga soltanto nello stato ipnotico dei loro soggetti ma non si sono accorti che la loro suggestione è un fenomeno più acuto della condizione generale della psiche; la ricettività».</p>
<p>La suggestione spiega tutta la vita psichica normale ed anormale; l'educazione, l'emulazione, la cooperazione ecc. sono una suggestione reciproca degli intelletti: talora è un intelletto sommo, è il genio, che dischiude una via nuova, per la quale, per lunga pezza, s'indirizzeranno le menti di capacità limitata e normale. Ma la suggestione spiega, del pari, i fenomeni anormali della psiche: spiega, ad esempio, le epidemie demoniache dei secoli passati, l'epidemie frenesiache della danza, l'estasi, l'esaltazione, i fenomeni catalettici, che riempivano di stupore strano la vita dei chiostri.</p>
<p>Chi ha pratica di malattie nervose e mentali sa, per esempio, che il ballo di S. Vito — la <foreign lang="lat">chorea minor</foreign> degli antichi — si può diffondere per imitazione; sa che la vista di un isterico colto da convulsione o di spettacoli ipnotici, dati in pascolo alla curiosità ignorante nei teatri da un qualunque ipnotizzatore risveglia fenomeni similari in soggetti nei quali il morbo era latente. Sa che vi è un'epedemia criminosa, suicida, al pari d'un'epidemia vaiolosa o tifosa; sa, infine, che vi sono le forme di pazzia indotta o simultanea, studiate in Italia dal Venturi e dal Seppilli.</p>
<p>In fine la suggestione diventa un'arma ardita d'investigazione della psicologia della folla e delle società animali inferiori.</p>
<p>Abbiamo fatto, così, una corsa rapida su di un ampio soggetto: rimane lo studio dell'imitazione nei rapporti e economici, la così detta legge d'imitazione nel regime presente economico.</p>
<p>Questo è fenomeno nuovo, spuntato dietro il concetto giuridico dell'eguaglianza di tutti dinanzi alla legge, delle ricchezze rese più accessibili, della scomparsa delle barriere fra le classi. Nell'evo antico, quando lo schiavo era cosa; o, nel medio–evo, quando il servo portava il collare con su scritto il nome del padrone; lo schiavo o il servo non poteano imitare il libero o il padrone. Ci volle la libertà economica che ruppe le barriere, che aumentò la ricchezza, che la rese più accessibile, per le classi inferiori che tentassero d'imitare, nella tendenza del lusso, le classi superiori.</p>
<p>Ed oggi l'imitazione non si limita ad uno o ad un altro aspetto della vita, ma gli invade tutti. È noto come non solo nella foggia del vestire, ma nella copia degli alimenti, nella qualità, nella raffinatezza dei modi, nelle abitudini viziose, essa si manifesti.</p>
<p>Fra le stesse classi agiate, fra le forme varie di ricchezza e di fortuna, è un rincorrere per superarsi a vicenda. La gente ricca di campagna cerca d'imitare quella di città; quella di città l'altra della metropoli, onde ne nasce una folla di desideri insoddisfatti, che acuisce la questione economica e dà un ultimo crollo alle fortune pericolanti e distrae gran copia del lavoro umano dalla produzione di oggetti utili per dirigerlo verso una folla di cose superflue, onde l'età nostra s'assomiglia alle età decadenti con il lusso orientale al vertice della piramide, l'inopia alla base.</p>
<p>La legge d'imitazione diventa un circolo vizioso: le classi meno abbienti cercano imitare le doviziose, queste trovano nell'imitazione un pretesto per sfoggiare un lusso nuovo, sconosciuto finora.</p>
<p>È certo però che un utile ne deriva fra le classi inferiori, che sentonsi spronate verso un miglioramento continuo e progressivo, sebbene maggiore ne potrebbe essere l'utile, se l'imitazione, invece di dilagare per la via del lusso, s'inalveasse per quello dell'educazione <note place="foot">Vedi Scipio Sighele, <title>La folla delinquente</title>, 2a edizione, Torino, Fratelli Bocca, — vedi pure Romanes, <title><foreign lang="fre">Evolution mentale chez les animaux</foreign>.</title></note>.</p>
<p>Chi cerca d'imitare obbedisce ad una legge superiore di progresso; si è mai pensato che ne sarebbe stato di noi, della nostra civiltà, se le nuove generazioni non avessero imitate le antiche nel conservare gli elementi adatti alla specie, alla sociabilità ecc.? Se, trovato il modo d'allevare gli animali, di accendere il fuoco, di lavorare i metalli, lo avessero dimenticato? Non è chi non vegga che se oggi l'imitazione è parzialmente un danno sociale, però, cessato il disordine economico, ricomposto il genere umano in una sola famiglia; la virtù diventerà la cosa solamente degna d'emulazione, onde, la legge d'imitazione diverrà legge di progresso non fonte di sperpero, giacché lo sperpero, come notava Novikow, è una delle piaghe della nostra.</p>
<p>Se l'imitazione non à quella importanza che il Tarde le attribuisce per rispetto al genio e alla folla, pure una grande ne à e quando si trovano a contatto due folle di valore intellettivo e psichico diverso, non è raro che l'una eserciti sull'altra una suggestione che, da parte della folla inferiore, si traduce in imitazione.</p>
<p>In ogni tempo e in ogni luogo, l'esempio n'è così vivo e lampante che parmi, diffondendomi più oltre, perdere del tempo, epperò proseguiamo. Se le folle possono passare dallo stato di senilità a quello di giovinezza, ben possono talora ricalcare l'opposta via, distruggendo in séle ragioni di giovinezza, così come l'Italia, che, fino al 400, fu quanto di più giovane era in Europa da quell'epoca andò incontro ad una dolorosa decadenza che si prolunga in fino a noi. Sia che la mancanza d'unità politica e l'esuberanza di vitalità, dissipate in lotte municipali, le fossero nociute; sia che le forze reazionarie del pensiero svoltesi dopo il concilio di Trento con l'Inquisizione ed il Sant'uffizio avessero ucciso ogni vita nella nostra penisola; sia questa, sia altra ragione (scoperta dell'America, caduta di Costantinopoli in mano dei turchi ecc.) è certo che una folla, la già nota borghes
 ia italiana, impallidì e passò alla coda del movimento civile del suo tempo, perpetuando uno stato di inferiorità, non anco superato.</p>
<p>La Spagna portava in sé, nella mistione con gli Arabi, una sorgente di grandezza, però il fanatismo religioso ed il pregiudizio etnico prevalsero in modo da terminare l'annientamento dell'elemento etnico diverso che portava nel proprio grembo e così quella folla che pareva destinata ad un grande avvenire è rimasta, insieme con le sue consorelle latine, una delle ultime fattrici di civiltà e di grandezza.</p>
<p>Ed ora conchiudiamo:</p>
<list>
<item>esistono folle giovani e vecchie, le prime con un contenuto psichico ottimista, le seconde con un contenuto psichico pessimista; </item>
<item>il pessimismo d'una folla può volgere o alla sfiducia o alla corruzione, o al neomisticismo; </item>
<item>la giovinezza o la senilità d'una folla non è eterna: vi sono cause che fanno passare una folla da un'una ad altra forma e che possono perpetuare una data condizione; </item>
<item>le folle giovani e vecchie possono agire fra di loro, influenzandosi a vicenda, mercé l'imitazione ch'è una delle forme suggestive d'una folla sull'altra. </item>
</list>
<p>Le folle inferiori, però, son quasi sempre folle giovani: pare questa una contraddizione, ma, a guardarla in fondo, vi si scorge come, talora, nelle folle inferiori, si contenga una vitalità rozza, ma esuberante, la quale venuta a contatto con le qualità superiori d'una folla senile, vale a fare d'una folla bassa una folla giovane ed alta. Nelle folle inferiori predominano uno spirito d'intraprendenza, di costanza, di sacrifizio che le folle alte non posseggono: una specie d'insensibilità morale acquisita nelle vicende secolari della vita; ora, quando queste qualità per sé stesse inferiori, vengono a contatto d'un maggiore spirito di critica e di coltura, da questa mescolanza di qualità inferiori e superiori vengono quelle folle di esuberante giovinezza che formano, di contro alle forme senili, il più spiccato contrasto che si possa immaginare. Non dissimilmente avviene, quando un discendente d'una razza raffinata, c
 he porta seco i sintomi d'una degenerazione, quindi facile emotività, ingegno penetrante, ma non persistente, confondendo la propria esistenza con quella della razza popolana che abbia emotività tarda ma normale, ingegno forte ma poco versatile, trasmette nei figli una mirabile fusione e disseminazione di caratteri e dà nascimento al genio o all'ingegno. I bastardi adunque sono sempre qualcosa di nuovo e di forte di mezzo alla decadenza d'un lignaggio.</p>
<p>Può avvenire, dunque, che una folla inferiore, nel contatto d'una folla vecchia, ringiovanisca, elevandosi da quello stato di maturità incompleta, nella quale giaceva o dallo stato di senilità che le incombea da secoli.</p>
<p>Se la folla giovane è ottimista, nel sentimento, nel pensiero e incline al nuovo cioè neofila, diversa è la folla senile, la quale è fortemente attaccata al vecchio: è misoneista. Il fenomeno, anzi, presenta una maggiore complessità: le folle vecchie sono le meno geniali, ma son quelle maggiormente ricche di genï. Pare che la natura si diverta a creare, in mezzo ad un popolo di nani, dei giganti. E come potrebbe non esser così, se il genio è una nevrosi, onde di mezzo ad una folla, psichicamente, inferiore, si eleva una mostruosità geniale?</p>
<p>La genialità nelle folle vecchie è così fatta ch'essa à un carattere rivoltoso: cioè, di vedute lunghe, totalmente nuove, balzanti d'un tratto e che stranamente contrastono con il vecchio contenuto della folla. Diversa è la genialità delle giovani folle, la quale à un carattere evolutivo, d'una anticipazione minore e d'un minore contrasto con l'ambiente psichico che la circonda.</p>
<p>Ma, se il genio della folla vecchia anticipa di tanto l'avvenire, è la folla giovine che à il compito di accettarne le idee, di diffonderle, di tradurle in atto: la folla vecchia non lo comprende, è la folla giovane che, accogliendo quel tanto di pensiero geniale di mezzo ad un ambiente senile, gli dà quello che la folla dona al pensiero, cioè, completamento, diffusione, pratica attuazione.</p>
<p>Anco, adunque, le folle per rispetto al genio e alle sue idee si differenziano fra loro, a seconda che sieno o giovani o senili.</p>
<p>Ma, le folle son come gli uomini; dopo compita la loro missione, declinano fino a tanto che una novella giovinezza non le baci in fronte, giacché la giovinezza è, per rispetto alla folla, come l'onda del mare che ora carezza il lido, ed ora se ne allontana. </p>
</div2>
<div2>
<head>CAPITOLO VI.</head>
<div3>
<head>PATOLOGIA DELLA FOLLA</head>

 <p>La forma patologica della folla è costituita dalla setta, la quale è una collettività limitata di numero e con manifestazioni psichiche ristrette.</p>
<p>La psiche, sia essa individuale o sociale, à la spiccata qualità di essere permeabile: una psiche chiusa, che non senta l'influsso del mondo circostante, non esiste: noi, in ogni ora, in ogni momento, come riceviamo dall'ambiente esterno ossigeno e rimettiamo acido carbonico; come introduciamo sostanze plastiche tolte a' due regni vegetale ed animale; così riceviamo pensieri e sentimenti e ne diamo, in cambio, degli altri, effettuando un vero scambio psichico. Or bene, questo scambio manca tra la setta e il mondo circostante, ché anzi, se la folla è un centro che sprigiona simpatie, la setta è come uno dei poli della pila che sviluppa elettricità, contraria a quella dell'altro polo, costituito dalla rimanente società.</p>
<p>La folla, in fine, è una formazione instabile nei suoi elementi: le unità che la compongono possono scomparire, ritornare, allontanarsene per sempre; la setta non à questa elasticità di composizione, ed è, diceva bene il Sighele: una folla cribata e permanente <note place="foot">Sighele, <title>La delinquenza settaria</title>, pag. 55.</note>.</p>
<p>Essa è, adunque, una forma patologica della folla e, aggiungiamo, della folla in genere, in quanto che qualunque collettività può passare dallo stato ordinario a quella di setta, al pari di ogni mare interno che può diventare lago salato. La setta, possiamo dire, fino ad un punto dato, è una malattia di crescenza ed una involuzione senile, ogni partito, ch'è la forma più equilibrata di folla, nel suo nascere attraversa lo stato settario, lo attraversa quando è vecchio, quando la sua missione storica è compita. Quando nasce per quel contenuto economico stridente che porta nel proprio seno, per quella concezione nuova di tutto il mondo che à seco, esso sprigiona la lotta dei partiti imperanti, che altro non sono che interessi economici riconosciuti, vieta concezione del mondo, cresimata dalla opinione universale. È il momento che il partito nascente suole attraversare il periodo settario; ma, quand
 o un novello partito, una società nuova trionfa, l'antica sopravvive, in forma decrepita e settaria, per qualche tempo ancora, alla propria rovina, come uomo, colpito dalla forma senile di demenza, sopravvive ancora a sé stesso.</p>
<p>Il cristianesimo, questo immenso partito politico–sociale, che portava nel suo grembo tutta intera una civiltà, dopo la morte di Cristo attraversò un periodo settario. La chiesa di Gerusalemme chiusa in sé stessa, timida, paurosa fu una vera e propria setta: la morte di Stefano fu l'avvenimento che ruppe questo carattere settario, in quanto che, per essa, Paolo fu guadagnato alla causa cristiana, alla quale dette l'universalità che i nuovi tempi le assegnavano <note place="foot">Trezza, <title>Critica moderna</title>, ed. Zanichelli, pag. 273.</note>.</p>
<p>Quando la religione pagana fu, mano a mano, sopraffatta dal cristianesimo, il culto dei vecchi dèi sopravvisse ancora: le città, i grandi laboratori del pensiero nuovo erano tutte intere convertite alla nuova fede, ma il paganesimo viveva ancora nei villaggi, nel <foreign lang="lat">pagus</foreign>, donde il nome di pagano, in forma che, per la sua ristrettezza, potea dirsi settaria.</p>
<p>Quando l'ordine religioso–cavalleresco dei Templarii fu distrutto, pochi superstiti assunsero in Inghilterra una forma affatto settaria, dalla quale alcuni storici vogliono fare derivare la massoneria, giacché nel simbolismo di questa associazione, vivi e frequenti sono i ricordi degli infelici Templari.</p>
<p>Quel che si è detto per il partito vale per le altre forme di folle: scuole politiche, scientifiche, religiose possono ad un momento dato, divenire sette, ma qualunque sia la natura di queste, esse rappresentano sempre una quistione economica, che n'è come il fondo inavvertito, come la causa palese o nascosta. L'eresia risorgente in tutto il medio–evo pare che sia ben lontana da ogni contenuto economico eppure, di sotto all'involucro teologico e religioso, ci è sempre il demone nascosto del comunismo risorgente <note place="foot">Engels, <title>Le tre battaglie della borghesia contro il feudalesimo</title>, parte seconda, Critica sociale, anno II, n. 22.</note>.</p>
<p>Sia, però, qualunque il carattere della setta, essa porta nel suo seno una differenziazione di funzioni ed una connessione, diventando così un vero e proprio organismo: capi e proseliti, vinti all'idea per un'ora o per sempre, segni, parole, linguaggio, mezzi di riconoscimento, simboli e poi sentimenti, passioni, pensiero formano la vasta, la complessa, la intensa vita d'una setta.</p>
<p>Il capo d'una setta, è un vinto da un'idea, è un passionato, un ardente, è quegli in cui la passione comune è divenuta fiamma perenne, sospiro eterno dell'anima. Se egli un giorno fu guadagnato alla causa, guadagnerà gli altri; sarà, come i discepoli di Cristo, pescatore di uomini. Le doti dell'animo umano più altruiste, più disinteressate saranno il fascino dell'animo suo; non vivere che per un'idea e trasfonderla in altri: ecco la pecurialità di certi animi. In un partito, essi sono le nature superiori, rivestite di eterna bontà; in una setta, sono i capi.</p>
<p>Però, accanto a queste nature angeliche, vi sono bene i fanatici, quelli che un odio cupo e feroce porta in alto, che, nei momenti delittuosi d'un'opera settaria, tengono un primato, fatto di mancanza di pietà, d'assenza delle doti più belle dell'animo umano: sono dei delinquenti nati come Marat; degli ambiziosi come Robespierre; anime mediocri, a cui lo spirito settario à dato una prevalenza, che cadrebbe nella vita normale d'un partito. Le doti più alte e più basse dell'animo umano possono, in dati momenti, donare un primato: lo può dare la ferocia, il sangue freddo, lo sprezzo del pericolo, il fanatismo cupo e feroce: così come la bontà, la mitezza, la rassegnazione calma e fidente: è quistione di circostanza e non di altro.</p>
<p>I proseliti sono dei passionati come degli ambiziosi, gente guadagnata alla causa o dalla nobiltà dell'animo o da uno squilibrio passionale o ben anco da spirito di ventura <note place="foot"> Lombroso, <title>Gli anarchici</title> — <title>Il delitto politico — L'uomo delinquente</title>.</note>.</p>
<p>La parola setta richiama subito alla mente i segni, le parole misteriose; l'Italia è stata, per la sua oppressione politica, la terra classica delle sette: carboneria, giovane Italia, calderai ecc. son tutti fioriti da noi, tanto che qualcosa n'è trapelato anco fuori ond'è che, quando si parla di setta, noi pensiamo a questi mezzi di preservazione e di conservazione di contro alle persecuzioni. Segni e parole ànno lo stesso valore che, nel mondo biologico, ànno molti atti di conservazione: alcune specie animali, in fatti, assumono forme terrificanti per spaventare gli avversarii, o forme disgustose od apparenze di foglie o di tronchi o il colore del ramo sul quale vivono o del suolo sul quale abitano <note place="foot"> Confronta sul mimetismo: Morselli, <title>Lez. d'antropologia</title> — Canestrini, <title>Avviamento allo studio delle opere di Darwin</title> — Massart e Vandervelde, <title>Critica sociale</title>, an. V, n
 um. 13, pag. 205.</note>; questo vasto mimetismo non à altro valore che la conservazione della specie. Lo stesso valore di conservazione individuale ànno le funzioni psichiche, e lo dimostrò il Sergi nell'Origine dei fenomeni psichici e la loro significazione biologica; ebbene segni, parole, toccamenti ànno, nella setta, lo stesso valore di protezione collettiva d'una data società in lotta con i poteri sociali e talora con lo spirito pubblico. Vedremo, in altro capitolo, come questi mezzi protettivi si allarghino nel periodo d'una persecuzione, ch'è il momento critico della folla.</p>
<p>La setta possiede, del pari, il gergo: in ciò tra le associazioni prevalentemente criminali e le altre che non sono tali o lo possono essere per incidenza, la somiglianza è completa, perché il momento psicologico determinante è identico: sfuggire alla pena.</p>
<p>La giovane Italia spediva gran quantità di scritti sotto il muso inquisitoriale dei tirannelli d'Italia accompagnandoli con lettere, in cui ogni parola avea un significato enigmatico e con questo gergo si poterono spedire tutti quegli scritti di Mazzini, che inondavano l'Italia, riempendo di stupore le paurose polizie: il gergo permetteva, così, un'azione altamente protettiva. Di non dissimile valore è l'uso di caratteri convenzionali, geroglifici ecc., frequenti nei criminali.</p>
<p>La setta, per la sua peculiare posizione di folla in lotta, à un ordinamento militaresco, è una piccola società ordinata in guerra contro la rimanente formazione sociale, questo dà un'impronta che ci ricorda la costituzione militare degli stati. Essa è — à detto Sighele: — «una folla cribata» un'<foreign lang="fre">élite</foreign>, proprio come un esercito ed à di questo l'obbedienza stretta, il segreto ripartito fra pochi a seconda della fiducia, à i propri gradi, à gli organi trasmissori, à le sue date prestabilite e fisse; à le proprie pene per chi defeziona o tradisce; à una criminalità collettiva; à le insurrezioni o le barricate, à sorprese, à colpi di mano, à spie nel campo avversario e nel campo proprio, à proclami di guerra e di pace; e, come un esercito, à, infine, le date solenni e gloriose.</p>
<p>La setta à, di più, una sete intensa d'ideale, un misticismo; sia essa una setta religiosa o politica o sociale, il misticismo non manca mai. Questa gran malattia propria del popolo semitico, iniettata nel sangue ario, le accompagna e dà loro un'aria, un contenuto speciale. Misticismo, bisogno d'elevarsi sulle ali del sentimento sino all'ideale; profetismo, smania di criticare aspramente con parole di fuoco, con passione inspirata; messianismo, bisogno di annunziare un mondo nuovo, sono doti degli uomini passionati che non si adagiano nel presente ma aspirano al futuro. Se noi oggi attribuiamo al popolo semitico tali doti, gli è perché nessun popolo le possedette e le possiede in un grado più alto, né altro mai sprigionò, per quelle doti, più larga onda di fascino e d'incanto; esse, però, appartengono a tutti gli animi nobili, combattuti dalle idealità, vinti dal loro miraggio e depresse e nausea
 te dal presente triste, senza lembo di azzurro e sprazzo di sereno. Rénan avea detto, parlando del cristianesimo, che era sorto in mezzo agli ebrei, perché quel popolo portava seco un realismo doloroso tra lo stato di lusso introdotto da Salomone e le tradizioni etniche del giusto, ma povero — dell'<hi rend="italic">ebionim</hi> — accetto a Dio. «Lo splendore esteriore — scrive il Rénan: — non era ottenuto che con eccessi d'iniquità. La nobiltà antica, la fierezza dell'uomo libero era perduta. Tutti eran servi, vi erano ricchi, ma vi erano poveri. La lotta eterna si apriva, l'antica fraternità patriarcale era finita. E qual'era il profitto netto della rivoluzione compita? Che Gerusalemme vedeva delle parate assai brillanti, che delle migliaia di uomini gemevano nelle cave di Giudea, nelle foreste del Libano, nel fondo delle galere del mar d'Oman per approvvisionare i bazar di Gerusalemme da trastulli da
 harem». Da questo stato peculiare nasceva il profetismo. «I profeti — continua Rénan: — sono dei fanatici di giustizia sociale che proclamano altamente che se il mondo non è giusto val meglio che non sia <note place="foot">Rénan, <title>Istoria del popolo d'Israele</title> — Lombroso, <title>Antisemitismo e scienze moderne</title> — Nitti, <title>Socialismo cattolico</title>.</note>». Da questo interno scontento è nato, in ogni tempo e in ogni luogo, la promessa messianica che dovrà rinnovellare il mondo.</p>
<p>Scontento, insofferenza del presente, sete d'ideale sono le note salienti degli individui come dei popoli passionati, ardenti, con tendenze altruistiche, iperestetiche le quali si accompagnano con carattere profetico e messianico. Le sette ànno appunto queste doti di misticismo, di profetismo e di messianismo ed esercitano, perciò, profonda suggestione e offrono a sé stesse, all'anima loro, in mezzo alla lotta più cruda che le avvolge, il dittamo consolatore di quanto di divino vi è nella natura umana.</p>
<p>Se il pensiero nella folla s'integra e si diffonde ed il sentimento si assomma; nella setta, che n'è una forma patologica, il ritmo del pensiero e del sentimento si altera, giacché il primo si cristallizza ed il secondo s'intensifica, come gas sotto il peso di migliaia d'atmosfere. Non è più una somma di sentimento, ma una moltiplicazione, di quelle che a stento possono capire nel cuore umano, costrette a rimanere compresse, schiacciate come vapore nelle visceri d'un monte o nella stretta ferrea d'una enorme caldaia, donde talora, stracciando e rompendo, sprigionasi con schianto.</p>
<p>La folla instabile o primigenia à un pensiero diffuso; nulla vi è, invero, di concreto; molto è allo stato di vapore, d'inderminato, più intuizione che pensiero netto e contornato; nel partito, il pensiero è progressivo, tutto vi si discute, il pensiero proprio come l'altrui. I giornali, i comizï, i parlamenti, i meeting, i libri non sono che una vasta letteratura orale e scritta, nella quale, ogni giorno, il proprio e l'altrui pensiero è vagliato, non solo dal lato astratto della dottrina, ma riguardo alla pratica della vita quotidiana. Da questo continuo lavorìo intellettuale nasce la progressività del pensiero, fatto di crescenti stratificazioni, l'una dell'altra più larga e più completa. Solo, quando il pensiero è completo, né contiene in sé ulteriori avanzamenti, tende ad immobilizzarsi, la discussione diventa sempre più impossibile e, a tal punto, un partito divent
 a una setta.</p>
<p>Il pensiero settario à un altro lato caratteristico ed è l'intolleranza, che nasce dall'esser troppo imbevuto da un'idea, dall'averne formato il centro di tutta la vita intellettiva e dall'averla infiammata di tutta la propria passione, congiungendo pensiero e sentimento, ad un tempo, che dominino intero il campo della psiche.</p>
<p>Ora, nel partito il pensiero è di continuo scosso, sfiorato, agitato dal pensiero altrui: si sente che, accanto al proprio, ce n'è un altro che ora con questo collima ora se ne differenzia; il pensiero proprio perde, così, l'impronta assoluta ed egoistica, giacché niente di più giova a far sentire la propria pochezza, quanto misurare sé stesso ogni giorno con gli altri.</p>
<p>Per la setta, in vece, avviene il contrario: la si disprezza, ma non la si critica; la si cerca schiantarla, ma non raddrizzare, se travia, e da questo disprezzo e da questo desiderio di schiantarla nasce, nell'animo suo, quell'odio intollerante e fanatico, che partorisce grandi dolori: avviene quel fenomeno istesso che si verifica là dove l'ebreo è ancora perseguitato, disprezzato, maltrattato; egli là si sente ancora ebreo, e nel disprezzo intimo per gli altri, si crede ancora il popolo eletto.</p>
<p>Ma, dove è stato in tutto parificato agli altri cittadini, là egli à scordato la sua origine etnica, mescolando la propria razza e la propria sorte con l'altrui <note place="foot">Lombroso, <title>Antisemitismo e scienze moderne</title>, Edit. Roux.</note>.</p>
<p>Se la setta soffre di monodeismo, essa è del pari sofferente di eccessiva intensità unipassionale, — quel che potremo dire, con un neologismo, <hi rend="italic">monopatia</hi> settaria.</p>
<p>Nella folla, il sentimento è instabile, quanto ad intensità: esse, nella forma più semplice ed indifferenziata, ànno, è vero, i grandi uragani passionali, ma dopo di questi ricompare il sereno fatto dall'inerzia abituale, dal riposo dell'animo dopo la tensione,  che l'à, per breve ora, sconvolta.</p>
<p>Anche nel partito può la passione assommarsi, ma vi sono quelli che il Ferrero chiama <hi rend="italic">sfiatatoi</hi> <note place="foot">Ferrero nella rassegna sociale del Nitti.</note>: stampa, meeting, azione parlamentare per i quali la passione vien fuori, come vapore, per le valvole d'una caldaia, ogni qual volta l'interna pressione vinca. Ora, il potere sprigionare una passione, fa sì che la si bilanci anche con altre e nell'animo resti spazio disponibile per la complessità passionale. La psiche è così fatta che à, normalmente, un flusso di pensiero e di sentimenti; arrestarlo, fermandone uno o molti nel campo della coscienza, o affrettarne lo scorrere ed il succedere loro, costituiscono due stati patologici. Nella setta avviene appunto così: l'animo è posseduto da un sol pensiero e da una sola passione; le emozioni non si raccolgono intorno ai diversi centri emotivi della conservazione individuale, dell'istint
 o sessuale, delle relazioni parentali e sociali, ma quest'ultime solo prevalgono e neppure in una maniera complessa, ma semplice ed unilaterale <note>Quanto a' centri emotivi vedi Sergi, Psicologia per le scuole.</note>.</p>
<p>Epperò la setta suggestiona, di continuo, sé medesima e il mondo esterno: autosuggestione ed etorosuggestione sono due forme le quali, se son comuni all'individuo ed alla folla, nella setta assurgono ad altezze vertiginose. E la suggestione nasce da parecchie cause.</p>
<p>Il cuore umano à sempre un palpito generoso per chi combatte, per chi soffre e per chi spera; pigliate un malfattore, caricatelo di catene e quello spettacolo schianterà i cuori: le sue colpe saranno dimenticate e resterà, invece vivo nell'animo lo spettacolo presente della creatura umana che soffre, per quel fenomeno psichico che fa sì che la percezione presente sia sempre più viva della rirepresentazione, come le chiama Spencer, o meglio delle percezioni rievocate. Ora, lo spettacolo di molta gente, e spesso di gente profondamente altruista e nelle quali l'emotività sociale s'accompagna con l'assenza di sentimenti e d'interessi personali, con la purezza della vita, con una fede viva e possente, con la rassegnazione; lo spettacolo di tale gente, in un momento di persecuzioni, di sprezzo eccita gli animi circostanti, destando la pietà viva che può ben essere la strada per la quale molti si accostano e saranno guadagn
 ati alla setta.</p>
<p>Il Ferrero, tempo fa, sviluppava la così detta <hi rend="italic">legge di singolarità</hi>, per la quale un uomo, differente, per qualità psichiche, da un popolo in mezzo a cui vive può imporvisi <note place="foot">Ferrero, <title>L'Europa giovane</title>, Il fenomeno Crispi, Milano, Ed. Treves 1897.</note>. Il Ferrero non lo à detto, ma la legge di singolarità rientra nel fenomeno suggestivo, vero sia per l'individuo, sia per una collettività. La setta è una <hi rend="italic">singolarità psichica</hi>, essa possiede l'altruismo in una misura che altri non à; tra la psiche della setta e le altre, vi è una differenza quantitativa di altruismo, che vince, che assorbe, che desta l'ammirazione.</p>
<p>Tal'è l'etero–suggestione, che una setta esercita sulla folla.</p>
<p>La suggestione che la folla esercita su sé medesima, — l'autosuggestione —, dipende dalla costituzione passionale degli animi e dall'esaltamento di questo stato. Quando un individuo crede di essere nel vero, di soffrire per una giusta causa, e per essa dimentica tutto e, d'altra parte, gli è impedito parlarne, egli attraversa lo stato particolare detto <hi rend="italic">ruminazione psicologica</hi>. Il pensiero è fisso e rivolto sulla propria psiche: se la vita non vale che per offrirla per olocausto ad un'idea, chi è capace di questo sacrifizio è grande e tanto più per quanto più capace: nasce, adunque, un esaltamento di sé, un senso intimo di grandezza, che disprezza la folla che non intende e non vede: senso di nobile alterezza che tutti i grandi, da Gesù a Mazzini, ànno avuto e che fece dire a Gesù sul Golgota: padre, perdonali, non sanno quel che si fanno!</p>
<p>La setta, formata adunque di nature similmente appassionate, di gente desiosa di soffrire, d'idealisti che sanno sprezzare la vita, di monopatici e di monoideizzati è come una campana ripiena d'ossigeno, nella quale si è costretti a respirare e sentire inalzare la vita ad un massimo, che non può durare, senza che l'organismo non ne resti consunto.</p>
<p>Noi abbiamo insistito sempre sulle condizioni passionali della setta e non senza ragione: una delle conseguenze, cui queste possono condurre, è il delitto passionale: quando, in fatti, il sentimento è giunto a tal punto ch'esso non può essere più a lungo compresso, scoppia in manifestazioni criminali contro o di sé [forma di suicidi diretti ed indiretti] o contro gli altri. Nulla, difatti, manca, acciò avvenga un delitto passionale: la credenza d'essere nel vero e nel giusto; d'essere, a torto, perseguitati o sprezzati; un senso di megalomania e d'esaltamento interno; la coscienza di credere d'agire per gli altri; lo spirito completo di sagrifizio.</p>
<p>Se una cosa vi manca, è la spinta e che la dànno, talora, i delinquenti veri, i cattivi consiglieri, i provocatori che si frammischiano a' passionali: questa strana mescolanza di passionali e delinquenti, conduce in modo inevitabile al delitto.</p>
<p>Così è adunque: la setta, ch'è una forma patologica della folla sorge in un ambiente di persecuzione, di scarsa civiltà, di mancante libertà, nelle ore tristi d'un popolo e può essere talora un rifugio di quanto vi è in un popolo di non corrotto. Ma è rimedio peggiore del male, che abitua alla dissimulazione, al delitto, alla disciplina idiota, all'idolatria della forza: essa guasta la fibra d'un popolo onde ben diceva il Foscolo: per fare l'Italia bisogna disfare le sette. E per disfare ci vuole istruzione e libertà, che educhino, che tolgano le intemperanze, che permettano il progressivo cammino umano, che alla setta sostituiscano il partito, scuola solenne dei popoli, fiume ampio che conduce al mare dell'umanità. Ben possono, in regime di libertà, esservi sette, ma esse non ànno che la forma, l'apparenza esterna, cui manca il contenuto, la suggestione, la criminalità; sono come s
 imboli di sopravvivenza, che vanno mano mano scomparendo nell'onda purificatrice del partito, che, discutendo, non congiura e che matura un avvenire migliore sempre del presente.</p>
</div3>
<div3>
<head>ALTRI FENOMENI PATOLOGICI</head>

<p>La folla selvaggia od orda, oltrecché in forma instabile e primigenia, può rivivere come una persistenza di forme, in gran parte, scomparse nel cammino dei secoli, tanto che, incontrandoci in una folla anomala, criminosa noi possiamo concepirla o come un ritorno barbarico in piena civiltà, così come l'uomo delinquente riproduce, nel suo tipo, forme da lungo tempo oltrepassate; o come una continuazione d'una forma inferiore, così come <foreign lang="lat">l'amphioxus lanceolatus</foreign> è l'ultimo rappresentante degli <hi rend="italic">acranioti</hi>.</p>
<p>Ma, sia come forma atavica o come persistenza d'una forma inferiore, è meritevole di studio.</p>
<p>Il monadismo rappresentò uno stadio normale, nel quale l'umanità fu sospinta dal crescente numero e dal cresciuto bisogno di nutrizione; ma, provato che sia, diventa un bisogno dello spirito, avido del nuovo e dell'emozionante.</p>
<p>Nei popoli selvaggi, nei quali manca la passione della vita domestica e sociale, lo stato nomade che lascia venir fuori la  energia accumulata in un lungo riposo, che mette il fremito della caccia e della guerra, diventa una fonte di diletto psichico, più forte ancora del nutrimento che somministra.</p>
<p>Una volta gustato il piacere di vagabondare, il selvaggio non lo dimentica più: diventa per lui un bisogno, fino a tanto che una novella necessità non lo renda stabile.</p>
<p>Ma, questo che è un periodo di transizione, un momento, sia pure lungo, della vita dei popoli, in certe folle, si prolunga in modo indefinito, da potersi ben pensare che sieno prima spente che rese stabili. Altre volte, sono folle nomadi di mezzo ad una società stabile, come i pezzenti del medio–evo, come i <foreign lang="lat">clerici vagantes</foreign>, come gli zingari moderni; e, là dove rivive, il nomadismo si accompagna sempre con le doti sociali inferiori dell'ozio, con la fame insaziata di impressioni nuove.</p>
<p>Un'attenuazione del nomadismo è certo quella che presentano gli zingari, in alcune parti del mezzogiorno d'Italia, i quali ànno delle residenze stabili dalle quali partono e alle quali ritornano. Altre forme attenuate sono le emigrazioni interne ed esterne, nelle quali il bisogno economico e il desio d'altri luoghi possono tanto e sono come il sostitutivo d'una criminalità collettiva, sia ch'esse avvengano in modo isolato, sia che piglino la forma, come nel Veneto, d'una vera emigrazione del clan, d'un vero isolotto, di una duna che il mare trasporta d'una costa all'altra.</p>
<p>Altra forma di persistenza o di ritorno atavico è, di certo, il delitto della folla, che può essere, come per l'individuo, o una forma congenita o una forma passionale, a seconda che o prevalga la mancanza del senso morale o i poteri di arresto sieno poco sviluppati. Né diversamente d'una persistenza o d'un ritorno vanno interpetrate l'epidemie psichiche, religiose o sociali che, a momenti dati, investono, in piena modernità, lo spirito popolare e che sono come un riflesso, una eco del mondo medio–evale, che fu una lunga epidemia ora demoniaca, ora eretica, ora neuro e psicopatica, che possono vivere, ancora, non ostante la scienza che tenta penetrare tutta la vita d'un popolo.</p>
<p>Ma, la psicologia della folla non può dirsi compiuta, senza che si accenni al misoneismo che le folle possono ripetere come un carattere atavico, che agì molto nel tempo antico e fu una forza di conservazione della società. Quando il sentimento sociale era scarso, affidato in gran parte alla memoria, esso poté conservarsi innovandosi quanto meno si potea. Bisognò che fosse, lungamente, fissato, prima di variarlo; d'averne cimentato gli elementi antichi, prima di svolgerne i nuovi. La mente stessa, l'organo pesante, non avea quella forza necessaria da poter resistere al consumo nervoso d'un'innovazione, la quale, poté, solo, avvenire in modo lento, ma sicuro sotto la spinta di novelle necessità. (Paola Lombroso — Critica sociale 1897).</p>
<p>Appartiene alle folle moderne il cammino celere dal vecchio al nuovo, in grazia della predisposizione dell'animo che le rivolge all'avvenire, che fa mantenere il passato, rammodernandolo sempre ed innovandolo.</p>
<p>Pure, il misoneismo non è ancora scomparso e rivive talora in forma epidemica; cosa sono, in fatti, quegli sconforti universali nella scienza, in questa fine di secolo? cos'è questo grido suadente il ritorno all'antico, che pare, talora, assumere un contenuto profetico?</p>
<p>Compagna col misoneismo è la neofilia, che può essere, talora, semplicemente apparente, come quando ritorna, in arte, al preraffaellismo, o essere un vero atavismo, come il sogno ardente d'un ritorno allo stato di natura, alle concezioni di società che non ànno della nostra né il vizio, né la virtù attiva; o al superomismo di Nietzsche. Ben vi sono delle concezioni, apparentemente, ataviche, nella forma, ma con contenuto nuovo e moderno: quale il collettivismo, il divorzio, la giuria, che potrebbero sembrare il possesso comune del suolo, l'etairismo, la primitiva giustizia barbara. (Ferri — Soc. e scienza positiva).</p>
<p>Similmente presso alcuni popoli prevale la forma, religiosa, apparentemente nuova con contenuto vieto, come nella Russia, dove vivono innumerevoli sette religiose nelle quali la sembianza del nuovo è soverchiata dal risorgente contenuto mistico del primitivo cristianesimo.</p>
<p>Connessa col misoneismo, è l'anticipazione collettiva, la quale, al pari dell'anticipazione individuale del genio, è sempre inconscia.</p>
<p>Quando il genio discopre una novella teoria scientifica, si può dire che essa fu intravvista e preannunciata, in qualche proverbio, dalla genialità anonima della folla. Il detto: <foreign lang="lat">nil sub sole novi</foreign> è vero per la genialità collettiva rispetto all'individuale: prima di Darwin, il popolo calabrese, in un motto pornografico, assommava la lotta per l'esistenza e per la donna; prima d'ogni grafologo la scrittura si chiamava carattere; prima di Lister nella Sila le ferite si curavano con la trementina che geme dai pini; prima che i criminologi  studiassero l'effetto criminogeno del vino, un <foreign lang="fre">fablieau</foreign> narra che il demonio, volendo perdere un santo lo indusse a bere del vino onde il santo, briaco, sedusse la moglie d'un mugnaio e ne uccise il marito che lo avea colto sul fallo; prima che si parlasse della simbiosi del delitto, un altro <foreign lang="fre">fablieau</foreign> narra d'un astrologo c
 he, letto, negli astri, dover un fanciullo, fatto grande, diventare un assassino, consigliò al padre di farne un medico, onde saziare il sentimento di crudeltà in modo utile per sé e per gli altri.</p>
<p>Questa ed altre anticipazioni geniali à la folla; ma quando la scienza le riferma, quando le estende, essa le combatte rabbiosamente, cedendo al misoneismo che porta seco da tanti secoli.</p>
<p>L'anticipazione della folla si rassomiglia a quella del genio, sono ambedue incoscienti e pertengono ad uno stato d'inferiorità psico–somatica nella folla, alla neurosi epilettoide nel genio.</p>
<p>Il rapporto del genio con la folla implica lo studio dell'influenza dell'uno o dell'altro sul cammino del progresso umano. È la collettività che à segnato la storia del mondo? o, in vece, la civiltà umana è stata un'imitazione di vedute d'intelletti superiori? i pionieri della civiltà furono le anonime folle d'ogni tempo e d'ogni luogo o non piuttosto Socrate o Confucio, Gesù o Maometto, Goethe o Shakespeare, Mazzini o Marx?</p>
<p>Fino a poco tempo fa, non si ebbe difficoltà di credere alla genialità individuale, che svela nuovi veri ed apre vie novelle ed  è imitata poi dalla massa; ma quando i rinnovati studï sociologici dettero importanza al fattore collettivo, parve che questa vieta interpretazione non dovesse essere la vera. Il dibattito si è andato rinfocolando dinanzi all'avvenire, che promette di essere destinato ad una crescente importanza del collettivismo, non solo nel campo economico, ma intellettivo e, dinanzi a questo che pare un gran pericolo sociale, molti si son domandati ansiosamente se, per caso, l'interpretazione — diciamo  così — collettivista della società, non sia un errore sociologico e l'individualismo non debba essere ancora la gran via maestra dell'avvenire.</p>
<p>Il Tarde parve avesse risoluto la quistione eriggendo, con splendore di forma e di ingegno, la teoria dell'imitazione sociale e lo stesso fatto che, talora, il genio rimane incompreso, pare ribadisca la dottrina della suggestione del genio isolato sulla collettività. Ma, guardando bene la quistione, noi troviamo che il genio piglia dalla collettività l'impronta psico–somatica: così Heine è genio ebreo, Leonardo da Vinci genio latino, onde a torto separiamo il genio dalla collettività dov'è nato, giacché esso è come uno specchio che fa convergere i raggi in un foco, è come un monte che riflette le onde sonore e ci dà l'eco. Ma, anco quando fra collettività e genio non vi sia similarità; quando il genio è una singolarità psichica, onde riesce a sovrapporsi alla collettività in mezzo a cui vive, pure quel genio che esercita un'azione di suggestione così viva,
  non è tale, se non per il contrasto psichico della folla in mezzo cui vive. Le sue doti s'innalzano, perché quelle delle persone che lo circondano, sono troppo diverse dalle sue; perché, fra lui e l'ambiente sociale, si è come impegnata una lotta che lo sublima e l'innalza e quando la collettività lo imita, assimila quelle virtù o quegli esempi ch'essa à sprigionato nel contatto con una singolarità psichica, così diversa dalla sua.</p>
<p>Però, tra genio e folla esiste ben altro rapporto. Io credo che vi siano due forme di genialità una completa che sorge nelle folle giovani e dove la statica e la dinamica psichica sono alte e ch'è fatta da uno sviluppo armonico e vertiginoso insieme, delle doti dell'animo; l'altra incompleta ed è una neurosi che si svolge di preferenza nelle folle senili, nelle quali la statica e la dinamica psichica sono poco evolute.</p>
<p>Il genio, inoltre, non è che una forza di riserva della collettività: quando questa è troppo in basso, quando lavora poco col cervello, quando il suo egoismo prevale, essa dà — dal proprio seno — la genialità e l'altruismo individuale. È un pensiero, è un sentimento di compenso che crea: pare che il pensiero soffocato, il sentimento represso si sprigionino di tanto in tanto come il getto d'un vulcano che s'innalzi sino alle stelle. Epperò, il genio vive fra certi climi storici, e si eleva talora dal basso, o discende, tal altro, dall'alto: è talora plebeo, talora aristocratico; cioè, proviene da quelle due classi che più risentono la degenerazione e la senilità della razza.</p>
<p>Conchiudiamo: il genio sorge dalla folla, assommandone la psiche, oppure da questa riceve il contrasto per il quale sprigiona scintille e s'innalza; la folla percorre, con le sue anticipazioni, il genio, ma quando questo le svolge e ne trae le conclusioni, essa le avversa constringendolo a novelle meditazioni e integrazioni, e quando tale lavoro di svolgimento dottrinale è compiuto, la folla stessa, vinto il proprio misoneismo, ne diffonde le nuove dottrine. Il genio è, in fine, come una forza di riserva e di compenso della folla bassa e poco evoluta; ma, quando la folla s'innalza, l'azione individuale del genio si esaurisce: alla genialità individuale succede la collettiva.</p>
<p>Noi ritorniamo, per legge di regresso apparente, di nuovo alla folla: nei tempi antichi fu la folla indifferenziata che formò la civiltà; poi successe la genialità individuale che, come grande fiaccola, come colonna di fuoco si trasse dietro la folla; ed ora questa, differenziata, evoluta, integrata crea le nuove civiltà e matura l'avvenire, che rompe da più punti come immenso fascio di luce che abbacina e seduce come in una visione di sogno. </p>
</div3>
</div2>
<div2>
<head>CAPITOLO VII.</head>
<head>MOMENTI DI CRISI</head>

<p>Le folle, come gli organismi, ànno i loro momenti di crisi. Vi è una crisi fisiologica dell'organismo umano, la crisi della pubertà, quando il fanciullo che fino a ieri giocò con le sue compagne di scuola; la fanciulla che non sentì nulla, stando in mezzo a' paffutelli compagni dell'età sua, provano un sentimento nuovo e strano che li tormenta, li martoria, un bisogno segreto d'isolarsi, dei turbamenti inusitati, un senso come di sconforto e di pianto. È il dio ignoto che s'annunzia in mezzo ad una tempesta di sentimenti sconosciuti, di paurosi turbamenti, di sogni deliziosi, di vergogne non mai provate e, alla innocenza infantile, succede la pudica pubertà: è la gran crisi fisiologica, così varia, così complessa, che si prova, ma non si descrive: nel fanciullo è nato l'uomo; nella fanciulla, la donna: son tempi quelli in cui i giorni contano per mesi ed i mesi per anni: è il dio d'
 amore, che parla in mezzo allo scrosciar della tempesta ed al lampeggiare dei tuoni.</p>
<p>Accanto alla grande crisi fisiologica della pubertà che scuote e trasforma l'organismo; accanto e dopo questa, cominciano, per taluni, le grandi crisi morali, dalle quali si esce o rifatto o sconfitto.</p>
<p>Dolori intensi che non si rimarginano mai e lasciano sulla fronte delle rughe profonde come solchi; pensieri affannosi come una tempesta in mezzo alla sconfinata maestà dell'oceano; prove terribili, quali mai genio satanico seppe immaginare, possono attendere questo organismo umano così fragile, che ogni nonnulla può guastare, sconvolgere, annientare: son le grandi crisi morali dalle quali o si esce invulnerabile o si esce vinto, dimesso per sempre.</p>
<p>In questi momenti, la natura umana sprigiona una riserva immensa di forze morali, tenute in serbo, della quale mai ci eravamo accorti né avremmo saputo se quell'occasione, quel fatto non l'avesse sprigionato, come una macchina elettrica sulle cui punte si è accumulata gran forza di elettricità, che aspetti un tocco, un avvicinamento per scattare in scintille, rumorosamente.</p>
<p>L'organismo umano è pieno di queste forze di riserva e di compenso: quando una valvola cardiaca è ammalata, il resto del cuore si ipertrofizza; quando un polmone non respira, l'altro annienta la sua funzionalità: simigliantemente nelle forti crisi morali, dal fondo dell'animo umano, da' centri psichici, si sviluppa una forza, che non sapevamo di possedere, ma che pure portavamo, da lungo tempo, latente in noi stessi.</p>
<p>Le collettività àn di queste grandi crisi morali così come le hanno gli individui: quando, per una guerra sfortunata, il territorio nazionale è invaso; l'esercito distrutto; migliaia di famiglie saccheggiate, depredate, uccise e il cavallo straniero scalpita sul lastricato delle città; un popolo, messo in questo acre cimento, subisce di quelle crisi morali che durano un pezzo a cancellarsi e nelle quali sprigiona tutte le sue energie: sorgono i grandi uomini ignorati, i propositi forti e, conseguenza del <foreign lang="fre">surmenage</foreign> psico–intellettuale, crescono i suicidi, i crimini oltre una diminuita operosità che si riflette anco nell'opera dell'ingegno. Ci è adunque qualche cosa che si è infranta, che si è spezzata nella psiche d'un popolo, in quelle tristi ore di crisi. Vi son popoli che trovano in sé stessi la forza necessaria per rifarsi, ma vi sono di quelli che restano per semp
 re abbattuti, depressi, storditi come uomo dopo accessi epilettici ravvicinati, che lascino annebbiata la mente.</p>
<p>La folla, formazione sociale, à anch'essa i suoi momenti di crisi; per citarne una avvenuta al principio del nostro secolo, bisogna ricordare al lettore lo sconforto, lo strazio che colpì la classe lavoratrice d'Inghilterra, al momento che venne introdotta la macchina, quale la ci descrissero e Marx ed Engels <note place="foot">Marx, <title>Capitale</title> — Kautsky, <title>La difesa del lavoratore</title> — <title>La formazione del proletariato in Inghilterra</title>, Critica Sociale, An. III, n. 12.</note> e la si trova consacrata nelle inchieste che il governo inglese, a più riprese, fece eseguire nelle fabbriche.</p>
<p>Una delle crisi peculiari d'una folla è la persecuzione, momento eminentemente drammatico. Studiarlo per rispetto al partito, ch'è della folla la forma più equilibrata, è come guardarlo in modo completo ed esauriente; del resto, nel capitolo sulla setta, abbiamo accennato a questo fenomeno similare, appunto perché, se, per il partito, la persecuzione è un momento transitorio, per la setta costituisce il modo ordinario di vita.</p>
<p>Come sorge, adunque, la persecuzione?</p>
<p>La persecuzione è un fenomeno acuto della vita, rampollante da due leggi che dominano le formazioni sociali e che estendono la loro influenza anco più lungi. Non già che essa possa essere giustificata, o che, per triste fatalità, debba prolungarsi, per sempre, nell'avvenire: ché anzi, è un fenomeno che subisce continue attenuazioni: dagli schiavi fatti a pezzi e messi lungo la via Appia e dai tempi ne' quali gli eretici venivano bruciati vivi, fino a' giorni nostri, nei quali le nazioni più civili, per es. d'Inghiltera e la Svizzera, non conoscono più persecuzioni, il cammino percorso è rassicurante e tale che, per quella imitazione dei popoli superiori da parte de' popoli inferiori, promette che nei secoli venturi la persecuzione rimanga triste ricordo dell'umanità, nelle spine e nelle ritorte che ne accompagnarono il suo fatale cammino.</p>
<p>Tutta la vita, adunque, è regolata da queste due leggi di progresso e di regresso: nel dominio della meccanica celeste, i corpi roteanti sono affatigati da una legge d'attrazione e di ripulsione e dalla combinazione di queste due forze vengono fuori le orbite e le traiettorie dei pianeti. In biologia la vita è affatigata, anch'essa, dalla legge di eredità e di variabilità, onde da una parte le forme tendono trasmettersi così quali sono, immutate, d'altra parte, l'ambiente organico ed inorganico tende di continuo a modificarle e, dal contrasto di queste due forze operanti, nasce la complessa varietà organica, lentamente modificantesi per lungo spazio di tempo fino ad assurgere a forme novelle <note place="foot">Darwin, <title>L'origine della specie</title> — Haeckel, <title>Storia naturale della creazione</title> — Morselli, <title>Lez. d'antrop.</title> — ecc.</note>.</p>
<p>Nel mondo sociale operano queste due tendenze di conservazione e di variazione: non appena l'orda poté differenziarsi, si disegnarono le due tendenze che tentano equilibrarsi con la preponderanza ora dell'una ora dell'altra, onde un secolo sembra più progressivo un altro meno, una era di immobilità sociale, un'altra continuatamante mobile ed ascendente. Eppure — avvertite o no — le due leggi operano sempre e si compongono in modo che la storia del mondo, tranne certi momenti di regresso, è come un ghiacciaio che si prolunghi indefinitamente per la vallea dei secoli.</p>
<p>Fino a pochi anni fa, il moto progressivo della storia era concepito in maniera idealistica: l'idea moveva gli uomini; ma gli ultimi anni con i quali si era chiuso il vecchio secolo e le vicende del nuovo doveano rompere il velo dell'idealità, la storia apriva il proprio seno, disvelandolo, mostrando le leggi del suo progresso, riposanti nella materialità della storia, nel prosaico soddisfacimento del bisogno economico. L'aspetto idealistico del mondo era, dunque, una superstruttura, era come il drappo che ricopre la statua, dandole parvenza di persona viva.</p>
<p>Il gran motore era trovato: due forme antitetiche di produzione intorno a cui si formano, come incrostazioni calcaree, due concezioni diverse del mondo, due morali, due leggi differenti, due sentimenti religiosi diversi, e poi due letterature, due arti ecc.; in somma due sistemi economici diversi, intorno a cui rampollano due civiltà differenti: questo, sempre e dovunque, il quadro, lo sfondo della storia. Di questa condizione di fatti la persecuzione è un elemento, del quale lo scienziato deve tener conto, giudicandolo come cosa che, se per il progresso dei tempi dovrà scomparire, nondimeno è spiegabile quando si pensi all'innato misoneismo dell'uomo e all'egoismo primitivo: se un movimento ci nuoce o pare tale, come non sveglierà nella bestia umana, l'egoismo più feroce? se la mente è vissuta lungamente nell'ambito di certe idee, come potrà spogliarsene? Pertiene proprio alla civiltà il compito di accrescere
  l'altruismo, di educare l'uomo alla sottomissione continua di sé all'interesse della specie, di abituare i cervelli non all'esclusivismo d'una idea, ma alla progressione crescente del sapere umano, per il quale l'uomo moderno è così diverso dall'antico e sarà più diverso ancora dall'uomo futuro.</p>
<p>Anche qui, nel contenuto d'una teoria perseguitata, vi è una differenza tra le varie forme di folla, giacché, mentre nel partito, che è la forma più equilibrata di folla, il contenuto della teoria perseguitata è quasi sempre progressivo e nuovo; nelle folle primigenie, esso è regressivo, atavico, misoneistico: il trionfo dell'uno non può non giovare, accrescendo una quantità maggiore di benessere, che si espande su di un numero crescente di gente: il trionfo dell'altro, in vece, importerebbe un danno, un ritorno a condizioni sorpassate di vita.</p>
<p>Il medio–evo, per esempio, ebbe una folla di eresie diffuse nei bassi strati popolari, le quali, sotto l'involucro religioso, conteneano dei principii comunistici, di quel comunismo indifferenziato, che era, certo, un regresso sullo stato industriale e borghese nascente nel medio–evo. Ora, se quel comunismo cieco degli anabattisti e di altre sette religiose fosse potuto prevalere, sarebbe stato gran danno per quel regime borghese che, all'ombra del maniero, cominciava a formarsi e che iniziò la sua lotta contro la feudalità come movimento religioso con la Riforma; ma, di sotto al libero esame, vi era ben altro: vi erano le libertà di commercio, d'industria, di viaggi senza pedatici, l'abolizione delle associazioni di mestieri, che trionfarono di poi con la rivoluzione francese. La borghesia nascente, credendo di combattere per una quistione religiosa, combatteva per una quistione economica: era la lotta del borgo contro il castello feudale
  <note place="foot">Engels, <title>Le tre battaglie ecc.</title>, nella Critica Sociale an. II, N. 22.</note>.</p>
<p>Altra differenza ancora è che le dottrine perseguitate, che pertengono alla folla indifferenziata, son prive d'un contenuto scientifico; quelle che pertengono ad un partito ànno, in vece, un contenuto che è sempre scientifico, in modo conscio o inconscio non importa.</p>
<p>Nell'antichità vi furono due movimenti fortemente perseguitati: il movimento servile e il cristianesimo; ma quanta differenza fra essi! Il movimento servile era una ribellione ai trattamenti inumani d'un popolo crudele e guerriero, quali erano i Romani, e diretto ad un solo scopo: di liberare sé stessi da tale giogo, pertanto la schiavitù rimaneva ancora istituzione sacra. Le guerre servili furono lotte che né illuminò una dottrina scientifica, né una fede sociale: furono, invece, rivolte incoscienti, affogate nel sangue; né quei poveri combattenti furono mai baciati in fronte dalla gloria o dal compianto.</p>
<p>Il cristianesimo, in vece, fu movimento anch'esso politico–sociale, senza un contenuto scientifico determinato: anzi fu, sul principio e per molto tempo ancora, un movimento antiscientifico ed incosciente, movimento diretto a distruggere tutto il mondo pagano, a rivoluzionarlo dalle basi economiche sino alle manifestazioni più ideali dell'arte e della letteratura: ma, di sotto a questa religione di schiavi, covava una novella civiltà.</p>
<p>Il mondo pagano cadeva ebbro di sangue e di orgie: la parte più nobile e più ricca viveva nelle forme più pervertitamente sensuali; le finanze pubbliche erano divorate da vampiri; la religione morta; la filosofia decaduta; i barbari invadeano l'impero e la folla briaca correva al circo, e le terre rimanevano incolte: il mondo cristiano, con la sua rinuncia al lusso, con il disprezzo della carne, con l'odio alle scienze ed all'arte, con la promessa d'una eterna finale giustizia, rappresentava una reazione ed una negazione, che se oggi può sembrare a noi dannosa, per quei tempi, dovea essere infinitamente salutare. Quando la vita del corpo, nella forma più turpe, travolgeva l'animo, era d'uopo affermare di contro la vita dello spirito, nel suo più esagerato ascetismo.</p>
<p>A molti scrittori moderni pare che il cristianesimo, con le sue promesse dell'altra vita, sia stato un movimento addormentatore degli spiriti e lo paragonano alle ingiunzioni quietistiche della religione cattolica. Lo sbaglio è grave e dipende dal non tener conto del clima storico, in cui si svolgeva il cristianesimo: esso s'indirizzava a persone tenute come cose, a' quali e religione e scienza negavano ogni carattere umano, e contro cui era lecito ogni tortura ed ogni crudeltà: ora, avere a costoro detto che gli uomini non avrebbero chiusi gli occhi, senza veder molte cose, dovette esercitare un impulso tale che noi oggi, male possiamo comprendere, se non pensando che era la prima parola d'uguaglianza dopo quella di Budda e degli stoici detta in terra, sia pure, con accompimento nell'altra vita.</p>
<p>Il movimento cristiano fu, adunque, per il suo immenso  valore morale, un vero movimento innovatore e progressivo, che portava nelle sue pieghe il destino dell'umanità.</p>
<p>Un'altra differenza tra' movimenti perseguitati nelle folle sta nel metodo, quello che oggi si dice tattica, che nelle forme inferiori di folle è rivoltoso, nelle superiori, progressivo: ora i due metodi sono di natura antiteci, cioè l'uno è, perfettamente, rispondente al concetto scientifico delle formazioni storico–sociali; l'altro, no.</p>
<p>Se noi interroghiamo la scienza, sul modo come la terra si è venuta formando, essa ci risponderà che, per trasformazioni lente ma continue, dalla nebulosa si sono distaccati i mondi più lontani: poi, dalla terra si è staccata la luna; poi la terra si è raffreddata, passando dalla vita astrale alla vita planetaria e poi le acque si son precipitate e lentamente la prima vita amorfa è sbocciata nel mare. Ma, da quel plasma amorfo fino all'uomo, fino all'altezze della sua psiche, quale e quanto lento cammino! e, durante l'evoluzione sociale, dall'età boleolitica fino al limitare della storia e poi lungo il cammino storico, che lente vicende! Parimenti di variazioni lente, ma continue e sempre più accelerantisi, è fatto il cammino storico–sociale!</p>
<p>Ora, credere che una civiltà, ch'è una vasta formazione storica, possa mutarsi in un momento, è errore, la cui azione può rassomigliarsi a' movimenti violenti, che modificano poco o nulla la crostra terrestre; laddove il partito si ravvicina, per il metodo, a' movimenti lenti ma continui del suolo, che pur son capaci di modificazioni ben più profonde e durature.</p>
<p>Riassumendoci, adunque, diciamo:</p>
<list>
<item>il mondo sociale è dominato da una legge di progresso e di regresso, la quale genera la persecuzione; </item>
<item>in fondo ad ogni persecuzione ci è un contenuto economico;</item>
<item>le idee perseguitate ànno un contenuto progressivo ed un altro regressivo; </item>
<item>metodo per raggiungere, per conseguire un ideale, ora è una lenta ma continua elaborazione del presente verso il futuro, — metodo evolutivo e scientifico; — ora una rapida elaborazione che talora a nulla giova, — metodo antiscientifico e rivoltoso. </item>
</list>
<p>Un'ultima osservazione ed entriamo nella psicologia della persecuzione.</p>
<p>Noi abbiamo detto come la società differenziata in classi  pòrti seco una stratificazione degli stati percorsi, giacché le classi inferiori son i detriti delle forme anteriori percorse dalla società. Questo fenomeno rimane anche nei movimenti, in apparenza, novatori. Di fatti, ogni evo ebbe una sua speciale forma di novazione e di questioni: l'evo antico ebbe, sebbene molto imperfettamente, novazioni economico–sociali: tal'è il valore delle lotte plebee a Roma contro il patriziato, tali sono le guerre servili; il medio evo, a cominciare dal cristianesimo, ebbe forme apparenti di novazione religiosa; ebbene, queste forme coesistono nei diversi strati sociali dell'età nostra, le nostre plebi o si rivoltano brutalmente incendiando, uccidendo, incrudelendo e ripetono le insurrezioni servili; o ànno movimenti religiosi, in fondo comunistici, come fu, pochi anni fa, il <hi rend="italic">lazzarettismo</hi>, ed allora ripeton
 o il carattere religioso di novazione. Sicché, solo in alto, nella forma più completa di folla, nel partito, esistono vere novazioni; nelle altre sono atavismi, apparentemente, novatori, in fondo de' quali esiste, e noi lo dicemmo, una quistione economica.</p>
<p>Ed ora entriamo in tema di psicologia collettiva, avvertendo che la persecuzione, potendo colpire tanto il partito come la setta, à dei caratteri comuni, similari, dei quali, in altro capitolo, dicemmo.</p>
<p>Il capo d'un partito, noi dicemmo, è un conquistato e poi aggiungemmo che se, talora, egli eccelle per qualità superiori, che ne fanno di lui o il genio o l'apostolo, eccelle, talaltra, per qualità negative inferiori di ambizione, di crudeltà: come eccelse un Marat, un Danton, un Robespierre. Tale legge che suol essere vera per la setta, non vale o vale meno, per il partito: nella setta si raccolgono dei passionali squilibrati; nel partito, in vece, si raccolgono quanta gente di sentimento squisito e di sviluppato altruismo, di mente aperta conti la folla, ond'è che il partito è folla equilibrata.</p>
<p>L'equilibrio di mente e di cuore che può costituire la prerogativa delle sette che passeranno in partito, è la dote necessaria d'un partito, che accoglie l'aspirazione più alta e solenne d'un dato momento storico. Il cristianesimo fu quanto di progressivo vi poté essere, sul cadere dell'Impero romano e fu un partito: partito furon quei che compirono la rivoluzione italiana; partito fu il <hi rend="italic">chartismo</hi> in Inghilterra: ne viene, adunque, da ciò che i capi d'un partito sono, prevalentemente, normali ed equilibrati, così come i capi delle sette possono essere, prevalentemente, degli squilibrati o dei criminali.</p>
<p>Equilibrati, però, ma diversi per impronta psichica sono i capi d'un partito: Cristo e Mazzini e Marx son tre capi, son tre genii, diversissimi fra di loro. Carlo Marx è un capo, quale può fiorire in un secolo di critica, di studio e in mezzo ad un partito fortemente scientifico. Ecco come l'Aveling ne scrivea sul <title>Devenir social</title>: «Marx era uno spirito universale, comprendeva tutte le lingue di Europa; scriveva e parlava alla perfezione l'inglese, il francese, il tedesco. La conoscenza che aveva della letteratura d'ogni paese era immensa. Tutte le forme dell'arte gli piaceano, tutte le scienze gli erano familiari: egli aveva approfondite tutte le opere di Darwin; lasciò libriccini di note sulla chimica, per riposarsi si occupava di scienze matematiche, nelle quali ebbe a fare delle scoperte. Marx non era solo un filosofo, ma un uomo d'azione ecc.» In questi righi è ritratto, con mirabile chiarezza, l'uomo che, d
 opo avere inspirato per tanto tempo l'Internazionale, scompariva, per un tratto, dal teatro della storia per donare al proletariato la più forte opera di critica dell'economia capitalistica.</p>
<p>Mazzini rappresenta il capo d'una setta politica che ebbe molto del partito. Mente equilibrata e colta, quale la si rivela non solo nei suoi libri, pieni d'un incanto solenne e profondo, nelle varie e fortunose vicende di sua vita, ma ancora nelle linee del viso: nella fronte alta e larga, eternamente pensierosa, nella faccia regolare, negli occhi, sereni e profondi, sacrati eternamente all'idea fin da quando era giovinetto a Genova, in sino al letto di morte. Quest'uomo che vince l'amore per una madre tenerissima; che porta un lutto eterno per la patria, sacrificandole ricchezze ed onori: che mena per tanti anni vita d'apostolo e di anacoreta, prorompente in un linguaggio mistico che domina, come onda sacra, tutti i suoi scritti; quest'uomo che à momenti di sconforto nei quali si isola dal mondo, per colare quei dolori che il volgo non comprende; quest'uomo siffatto è tipo di apostolo e di profeta, di genio e di martire; di sognatore e d'uomo di partito; è l'ultimo settario e — per tempo — il primo grande uomo di partito che sorga in Italia, con vedute vaste ed originali, con comprensività moderna. In lui le note belle del settario e dell'uomo di partito, mirabilmente, si fondono e dànno l'originalità dell'impronta.</p>
<p>Gesù è, anch'esso, un capo partito, solennemente, mistico. Il ritratto che ne lasciò Lentulo forse non è vero: forse Gesù non ebbe né gli occhi a mandorla, né la barba a pizzo, né i capelli descriminati sulla fronte, né taglia elegante e piena di fascino: forse egli non fu così, ma è certo che l'immaginazione degli artisti cristiani e delle folle credenti non poté concepirlo in maniera, più fortemente, suggestiva e tale quale sembra balzare del racconto che di lui ci ànno lasciato gli evangeli. Un uomo che poteva trascinare le turbe, suggestionandole; che poté guarire nevrosi in mezzo ad un popolo neuropatico; che poté amare i fanciulli, vinto dalla bontà innocente e che seppe spargere tanta onda di pietà e di perdono contro peccatrici ed adultere; e poi dettare le leggi più vere della morale sotto forme di apologhi, di discorsi idillici; ch
 e sentì forte la minaccia degli interessi offesi soffiargli d'intorno; che ebbe ore di raccoglimento interno, fatto di sconforto e nel quale la coscienza del proprio sacrifizio trionfò sul frale umano; ed infiammò sé di sacro sdegno e tuonò contro sacerdoti e farisei; che credette, portare in sé una missione divina inspirandovisi fino agli stanti ultimi di sua vita; che poté tanto sui destini dell'umanità; dovette essere un tipo di genio, prevalentemente, mistico, circonfuso d'un idealismo che non conosce tramonto.</p>
<p>Accanto a questi tre tipi si accolgono i tipi pazzeschi e paranoici Baba, Maometto, Lazzaretti ecc., nei quali prevalgono le note degenerative sulle geniali.</p>
<p>Parlando dei proseliti settarii, noi dicemmo come, spesso, vi si raccolga una folla di criminali o di delinquenti passionali: nel partito, in vece, e in tempi normali, non è così: il partito è il terreno nel quale il delinquente non vive, perché vi mancano l'emozioni criminose ed abbondano, in loro vece, i metodi normali di discussione e diffusione di idee; pure, nei momenti di persecuzione, possono bene accorrervi dei passionali, della gente che à bisogno di soffrire per la giustizia, di custodire un alto ideale, di trovare un fine alla vita, per il quale val bene che si combatta e si soffra: <hi rend="italic">di testimoniare di lui</hi> — come dicevano — con linguaggio mistico, i primi cristiani. Avviene, così, adunque che le persecuzioni approdano quasi sempre ad un fine completamente opposto: voleano distruggere un movimento e lo fecondano, voleano abbatterlo e lo sublimano. Questo è quanto noi potremo chiam
 are suggestione della persecuzione e ch'è fatta dalla gente passionata, guadagnata alla  causa e della quale gente le virtù si elevano, l'animo si nobilita.</p>
<p>Parliamo della gente guadagnata alla causa d'un partito dalla persecuzione, la quale diventa, così, l'arma più efficace di propaganda e diffusione d'idee. Tal'è, difatti, lo scopo e la natura d'un partito: diffondere un pensiero: questa che, è in vero, tendenza della natura umana, diventa, ancora più, caratteristica d'un partito. La persecuzione diventa arma di diffusione e di redenzione morale, nei suoi effetti: ammesso, come vero che, sul cadere dell'impero romano, il cristianesimo portava in sé la tendenza novatrice e i fili intorno a cui si dovea intessere poi, per tanti secoli, una civiltà nuova, quegli che non vi credeano ancora, sia che fossero schivi di occuparsene o viventi del mondo vecchio che tramontava, doveano giacere in una condizione d'inferiorità morale: vinti dal male che un ambiente sociale creava loro attorno, non sentivano la speranza vivificatrice del futuro. Così come, lo stato triste ch
 e travaglia noi in questa fine di secolo, dipende da una civiltà cadente che ci avvolge e molti ànno provato quale sollievo morale, quale forza di combattimento della virtù contro il vizio allettatore, metta nell'animo la nuova fede umana che, per estensione e per intensità, val bene oggi il cristianesimo di altri tempi. Ora, far giungere a tanta gente — scettica od indifferente —, una novella idea e nella forma più suggestiva, nella forma più pietosa, e più improntata della grandezza umana; questo è il valore di redenzione degli animi che può la persecuzione assumere.</p>
<p>E i guadagnati non tardano a venire: le donne, di solito così timide, ma ancora così impressionabili, accorrono, portandovi tutto il conforto della loro natura muliebre, tutto il disinteresse, di cui la femina è capace in imprese delle quali l'onore deve spettare all'uomo; tutto il potere di sagrifizio che si rivela negli umili servigi o in quelli più delicati, nei quali essa, per la percezione maggiore di certi fatti che sfuggono all'uomo, riesce meglio. Chi legge la <title>Russia sotterranea</title> di Stepniak, vede quale parte, nel movimento nichilista, ànno le donne: recapitare lettere, diffondere giornali, nascondere perseguitati, avvisare la gente in pericolo sono un lavoro delicato loro affidato: essere coinvolte nelle cospirazioni, non smentirsi in momenti solenni: è il lavoro eroico. La prima persecuzione dei cristiani avveniva il 30 dopo Cristo per opera di Nerone, ma i cristiani ne uscivane rafforzati. Plinio parlando
 di loro dice ch'erano «<foreign lang="lat">moltitudo ingens</foreign>» ed aggiunge che vi erano gente d'ogni età e d'ogni sesso. Tale era la suggestione che la persecuzione avea esercitato e in tempi nei quali i fatti e l'opinione pubblica tardavano a diffondersi. Ma chi voglia avere un saggio del modo come si diffonda il racconto delle persecuzioni, fuori d'una data nazione o d'un dato paese dove avvengono, deve riportarsi a' tempi del Borbone, nel Napoletano, quando l'Inghilterra rimaneva scossa dal racconto dei profughi intorno quel sistema di terrore detto «negazione di Dio» e chi sa fino a qual punto quella suggestione passionata gravò sui destini d'Italia!</p>
<p>Ma, per capire ancora più il valore delle persecuzioni dal punto di vista suggestivo, basta leggere l'intuizione sicura dell'arte che ne ebbe il De Amicis, visitando le Alpi valdesi: il raccoglimento nella chiesa detta della tana, le prediche sotto i castani, le preghiere prima della battaglia, dinanzi agli uomini armati ed in ginocchio e alle donne salmodianti con i bambini strette alle gonne, nella solennità di quei momenti sacri a Dio, prima d'andare alla morte, mentre le scolte vegliavano se si appressasse il nemico: questo momento di auto–suggestione è mirabilmente colto e rappresentato dall'artista con tocco vivo e possente.</p>
<p>Ma la suggestione può giungere più oltre fino a costituire una vera apologia del martirio e arrivare fino al fetecismo. È noto che i primi nichilisti — non quelli del terrore, ma quegli che si diffusero nel popolo, lavorando e predicando, tipi veramente mistici che ci ricordano i primi cristiani, pieni di fede, di sacrifizio e di rassegnazione; — quei primi nichilisti furono detti i santi dal pubblico che assistette al processo; i primi cristiani baciavano le cicatrici delle ferite inferte nelle persecuzioni, raccoglievano gli avanzi dei martiri e d'allora cominciò quel vasto martirologio che si è prolungato nei secoli. Il feticismo, così naturale all'uomo, può assumere forme enormemente alte e vertiginose, quando vi soffi dentro un sentimento vivo e suggestivo. Quando Spartaco era caduto, i pochi superstiti tenevano a loro onore aver combattuto con lui: <foreign lang="lat">cum Spartaco pugnavimus</foreign> <note place="foot">De Amicis, <title>Alle porte d'Italia: le termopili valdesi</title> — Mistrali, <title>Storia della Chiesa</title>, vol. 1.</note>!</p>
<p>Intimamente connessa con la suggestione è la insensibilità fisica nei tormenti: i criminali posseggono tale insensibilità di natura fisiologica: i suggestionati ànno la stessa insensibilità, ma di natura psicologica: è un potere d'arresto che esercita la passione veemente in certi momenti: Lattanzio così scriveva: «i nostri (cioè i cristiani) uomini, fanciulli, donnicciuole, tacendo vincono i loro tormentatori, né il fuoco stesso può strappare ad essi un gemito: il sesso debole, la fragile età soffrono d'essere sbramati a membro a membro ecc. <note place="foot">Cantù, <title>Storia degli italiani</title>, vol. 1.</note>» E scrive Rénan «nell'eccidio dei Babi in Persia si videro persone che appartenevano alla setta andare a denunziarsi da sé, per essere uniti a' pazienti. È tanto dolce all'uomo soffrire per qualche cosa, che in molti casi l'attrattiva
 del martirio basta per far credere. Un discepolo che fu compagno nel supplizio al Bab, sospeso al suo fianco, aspettando la morte, avea in bocca soltanto queste parole: Maestro, siete contento di me? <note place="foot">Lombroso, <title>Gli anarchici</title>, Ed. Bocca.</note>»</p>
<p>A tale ordine di fatti ed a tale stato d'animo si appartiene quella serenità che sconvolge il carnefice e che fece dire a Giordano Bruno, dinanzi a' suoi giudici: tremate più voi nel leggermi la sentenza, che io nell'udirla!</p>
<p>Quando per le vie di Parigi ferveva la folla criminale nei terribili giorni di Settembre, i nobili, chiusi in carcere, cui giungeva da lungi l'eco della carneficina, mostrarono una serenità di animo sorprendente: si strinsero, in quei giorni, delle amicizie piene ed intime, s'intrecciarono amori, si fecero giuochi: quella gente si disponeva a morire con la più alta serenità, come è fama di Socrate e degli antichi filosofi <note place="foot">Thiers, <title>Storia della rivoluzione francese</title> — Lamartine, <title>Storia dei Girondini</title>.</note>.</p>
<p>E che l'altruismo si esalti viene provato dal fatto che pare a ciascuno la vita non valga se non può buttarla per altri. Quando le persecuzioni dei cristiani dilagavano in Roma e i corpi mutilati giaceano per terra, di notte i <hi rend="italic">fossarï</hi> uscivano a raccoglierne gli avanzi, per conservarli nelle catacombe, così come, in mezzo al furore d'una guerra, anime pietose raccolgono i feriti. E su quelle tombe quali e quante iscrizioni: dolcissimo, carissimo, risorgi in pace, vivrai in Cristo: in queste parole ci è tutta la affettività che si sprigiona dal cuore umano, nei momenti solenni del pericolo: se la natura crea dei mostri, si compiace contrapporre degli angeli, onde ben diceva Rénan: <foreign lang="fre">la race des enfants de dieu est éternelle</foreign>.</p>
<p>Nasce da tutti questi fatti la coscienza della propria superiorità morale: l'uomo s'innalza in quella sfera, nella quale egli vede piccini dinanzi a sé uomini e cose: non ci è, all'infuori del suo ideale, cosa alcuna di nobile e di elevato e non è lui uno di quelli che porta nell'animo tale sacro deposito? e non costituisce esso la sola, la grande, l'immortale gloria dell'uomo? È sentimento codesto di leggittimo orgoglio che nobilita, che innalza, che sublima e che fece dire a Gesù: «essi non sanno quel che si fanno», parole nelle quali si racchiude gran parte dell'intimo sentimento di chi è perseguitato, parole d'una profondità mirabile!</p>
<p>Possono, in tale condizione d'animo, i biasimi divenir lode e colui che n'è bollato, ostentarli con una crudezza, con un certo cinismo, che può dolere, quando non si penetri nel pensiero occulto che muove. Cristiani fu titolo di spregio e così chiamaronsi i seguaci di Gesù; la croce era il segno del delitto e diventò il segno supremo col quale si affrontò la morte, il segno che dovea dar coraggio nel martirio, ardire nel tormento.</p>
<p>E voci e parole e segni ed appellativi possono assumere un alto significato morale, contenere un mondo affettivo inconcepito ed inconcepibile: così, presso i Cristiani, la croce era segno di riconoscimento, il pesce era simbolo di Gesù salvatore, l'<foreign lang="gre">a</foreign> e la <foreign lang="gre">o</foreign> rappresentavano tutta una dottrina ideologica ed una speranza, l'agnello una promessa. Noi ci troviamo, adunque, in un mondo psichico diverso, nel quale tutte le facoltà più ideali, più altruistiche s'innalzano, mentre l'io scompare e in questo è tutta la psicologia collettiva della persecuzione.</p>
<p>Accennammo come, nei settarii, vi sia un spirito di profetismo e di messianismo o, in altri termini, un bisogno di inveire contro i tempi e di predire sventure, fuori delle quali apparisca il sereno. Tali stati dell'animo sono proprï di chi è insofferente del presente ed anela al futuro e si esagerano in certi momenti nei quali questo stato di scontento e di speranza si esalta. Ora, quale momento maggiore di quello nel quale un partito è perseguitato per un ideale di giustizia, in grazia del quale la parte egoistica dell'uomo scompare e si allarga e si espande il più puro altruismo? E quale bisogno maggiore di guardare nel futuro, quando il presente è si triste e quando una parte dell'umanità rimane acciecata dallo sfoggio della forza brutale e l'altra acquista come una seconda vista?</p>
<p>Ogni partito, adunque, à avuto questo momento di profetismo e di messianismo: lo ànno avuto del pari le sette e gli individui. Nelle prediche di Fra Gerolamo Savonarola sono frequenti i passi profetici e messianici, che si accompagnano con fenomeni allucinatorï <note place="foot">Villari, <title>Gerolamo Savonarola e i suoi tempi</title>.</note>.</p>
<p>In modo simile, Gesù ebbe nei suoi <foreign lang="gre">loghi</foreign> tanti di questi momenti di profetismo, dei quali alcuno è rimasto famoso come quando annunziava «che il tempo era compiuto, il regno dei cieli vicino»; che «quella età non sarebbe passata senza che prima tutte queste cose non fossero avvenute»; che «alcuni di coloro che erano presenti non avrebbero gustato la morte». E poi, volti a' farisei li chiamava: razza d'ippocriti, di vipere, di sepolcri imbiancati.</p>
<p>I cristiani, eredi della dottrina di Gesù, non erano meno profetici di lui e meno messianici e quale maggiore bisogno della conferma delle parole del maestro se mai sull'impero tante calamità erano piombate? non erano esse una certezza che le promesse si sarebbero adempiute? e potevano questi profeti del tristo augurio esser ben visti? non godeano essi di quelle sventure che si rovesciano nell'impero? non erano i nemici della patria? Ed ecco come il profetismo che sorge in ogni persecuzione è un motivo, una spinta a novello odio ed a novella persecuzione.</p>
<p>Parlando, in ultimo, delle sette, dicemmo delle manifestazioni criminose: or bene, per quanto io abbia cercato, non mi è mai capitato di trovare un partito che si abbandoni al delitto, come risposta alla persecuzione. Vi si abbandonò talora il liberalismo nazionale in Italia, il nichilismo in Russia, ma, questi per la natura stessa dei tempi e dei luoghi, ebbero ed ànno del settario: il cristianesimo, la riforma che furono, due veri e propri partiti, non trovarono mai in sé, nelle loro persecuzioni istinti criminosi: io credo che ciò dipenda dalla costituzione stessa del partito, fatta da gente che, per mente e per cuore, è quanto di più alto abbia un popolo: dipende ancora dal fenomeno che la resistenza piglia, di preferenza, la forma più solenne ed elevata che mai si conosca e solleva gli animi ad un vero e proprio eroismo, di cui si è, in tempi ordinarii, incapaci.</p>
<p>Le rivolte degli schiavi rappresentano un fatto cieco ed istintivo, gli schiavi stessi erano quanto di degenerato vi fosse nella natura umana. Legati a' piedi, frustati, destinati a' piaceri cubicolari, con le ciglia e i capelli rasi, piccoli, curvi dal lavoro; erano quanto di basso può l'uomo creare in altro uomo: eppure, nei momenti solenni, seppero morire in modo da destare l'ammirazione del popolo romano. Quando cadde, per tradimento, la rocca di Taormina, rimanevano superstiti mille schiavi, comandati da Satiro, i quali si arresero alla generosità dei Romani, che li destinarono a combattere nel circo con le fiere. Quando furono là e si attendeva che venissero fuori le belve, si uccisero l'un con l'altro, Satiro si trafisse per l'ultimo. Questa morte innalzò quei poveri schiavi all'altezza degli stoici e fu la più nobile vendetta che poteano pigliarsi contro di un popolo, cui mancava la più bella delle virtù, che segnan
 o la grandezza vera dell'uomo: il perdono <note place="foot">Cantù, <title>Storia degli italiani</title>.</note>.</p>
<p>Ma se la tendenza criminosa non prevale nel seno del partito perseguitato, si accoglie, bene spesso, nei persecutori: le turbe che urlano, devastano, uccidono, come in Parigi nelle terribili giornate di settembre, o, in Roma, nelle persecuzioni contro i cristiani, o in Francia contro gli Albigesi: i Torquemada, gl'inquisitori che àn lasciato nella storia un nome tanto esacrato, quanto pieno e recinto di paura, non sono altro che veri e propri criminali nati.</p>
<p>Ma, quante rivincite l'idea perseguitata si piglia in mezzo alle masse dei persecutori? i cuori più eletti, le menti più salde vengono reclutate fra la massa di gente che persegue e che sente, di mezzo all'odio, rinascere l'amor del nemico. Gli esempii non sono rari, ma quello che rimane, dopo tanti secoli il più alto e solenne è l'esempio di Paolo, guadagnato alla causa di Gesù sulla via di Damasco: la visione che gli apparve e lo conquise, ch'era mai se non un effetto di allucinazione, d'auto–suggestione? Egli avea a sé dinanzi lo spettacolo di Stefano lapidato; avea la mente piena dell'ordine del sinodo, con il quale dovea far incarcerare e trucidare altri cristiani, avea la lotta nel cuore tra il fanatismo feroce dei padri suoi e la nuova idea che seduceva, il bisogno di soffrire, d'avere un ideale per il quale fosse bella la vita, per offrirla in olocausto.</p>
<p>Tale e tanta lotta portava nel cuore e da essa prese, nel suo cervello, vita l'allucinazione che lo fermò e lo sbigottì sulla via di Damasco <note place="foot">Rénan, <title><foreign lang="fre">Les Apôtres</foreign></title> — Trezza, <title>Le religioni</title>, Critica moderna.</note>. </p>
</div2>
<div2>
<head>CAPITOLO VIII.</head>
<head>LA FOLLA TRAVERSO I SECOLI</head>

<p>Nello studio sulla folla accennammo quale essa fu in momenti diversi e molto lontani da noi, ora bisogna che rifacciamo per un momento, la sua storia — rapidamente — attraverso i secoli, per concludere che oggi essa talora nella sua forma più semplice ed indifferenziata di folla primigenia, è cattiva, con istinti criminosi, impotente al pensiero, la colpa non è sua, essendo da lungo tempo, da migliaia di anni, vissuta in condizioni d'avvilimento. Su di lei à operato una lunga selezione servile, la quale à agito annebbiando la mente e schiacciando il corpo, sotto il peso della lenta degenerazione.</p>
<p>Cominciamo dall'oriente, dalla prima culla della civiltà.</p>
<p>In Cina, in Persia, in Egitto lo stato è una sovrapposizione di popoli vincitori che condannano il popolo vinto ad un'eterna inferiorità, ad un pervertimento della mente, allo stordimento dei sensi.</p>
<p>In Babilonia la plebe à dei riti religiosi osceni, corre alle feste di Belo dove si spendono, di solo incenso, mille talenti; lascia che le sue donne vendano nel tempio di Venere Melitta la verginità ai forestieri, à delle feste simili ai saturnali; ma mentre la sua morale è così bassa, i magi, cinti di venerazione, professano una dottrina di ben altra purezza <note place="foot">Cantù, <title>Storia universale</title>, vol. 1.</note>.</p>
<p>Gli Ebrei non conobbero, per lungo tempo, la schiavitù umiliante e dolorosa, ma quando da Babilonia e da Tiro il lusso penetrava, dalle foreste del Libano il povero ma giusto, l'<hi rend="italic">Ebionim</hi>, innalzava un grido di dolore sino a Dio e, a volta a volta, profeti inspirati infondevano la speranza messianica, che dovea ricondurre il popolo d'Israello alla terra dei padri suoi. Sorse, così, quell'eterno scontento dell'animo, proprio del popolo ebreo, quel sospiro eterno nel quale il genio etnico, si è venuto svolgendo e rafforzando <note place="foot"> Rénan, <title>Storia del popolo d'Israele</title>.</note>.</p>
<p>In India, a' <foreign lang="indic">sudra</foreign> è conteso conoscere i sacri libri e, se lo tentassero, sarebbero degni di morte; ben più infelici di loro sono i <foreign lang="indic">Paria</foreign>, a' quali è negato, per fino, adorare Brahma. Tutto è inferiore nel <foreign lang="indic">paria</foreign>: i suoi dei non reggono al paragone di <hi rend="italic">Brahma</hi>; l'acqua, che ne riflette l'ombra, è contaminata; il guerriero, cui si avvicinano, può trucidarli; giacché è scritto che devono viver lungi da tutti e soccorrerli è delitto <note place="foot"><title>Critica Sociale</title>, anno IV — Cantù, <title>Storia universale</title> — Vaccaro, <title>La lotta per l'esistenza nell'umanità</title>.</note>.</p>
<p>In Egitto la desolazione non è meno grande: la religione che contiene in sé tanta parte del sapere, è ignota a' più e la si tramanda ravvolta di simboli che i soli iniziati comprendono. Se la civiltà à lasciato nell'Egitto monumenti maestosi di quanti dolori non sono essi fatti? non senza ragione, si è detto, aver il dolore improntato quell'immenso popolo di schiavi, di quella bruttezza che esso poi riflesse nell'effigie dei suoi dèi <note place="foot"> Cantù, <title>Storia universale</title>.</note>.</p>
<p>Dall'Egitto passiamo in Grecia ed in Roma.</p>
<p>La condizione e l'educazione della folla in Grecia non fu migliore. Quella splendida civiltà che seppe assurgere alle più alte vette dell'arte, che ebbe della natura un'intuizione facile e chiara e nella sua vita, nel suo ingegno, in tutta sé stessa fu come il mare nel quale si cullava, piena di una artistica serenità; quella civiltà, quanto a sentimento sociale, non fu né migliore dell'oriente, né di Roma, superba e dura dominatrice di popoli e di schiavi. Di nessuna altra nazione è memoria come di Sparta che si ordinassero, di tempo in tempo, le stragi degl'Iloti, né, come di Atene, che si giurasse da' giovani solennemente e pubblicamente d'esser nemici del <foreign lang="gre">demos</foreign> ed arrecargli ogni male possibile.</p>
<p>La vita di quelle gloriose città e della Magna Grecia fu una oppressione odiosa contro gli schiavi e una lotta di liberi, divisi in ogni città in aristocrazia e democrazia ed impersonificantisi nella contesa fra Sparta ed Atene: onde la vita interna è una vece dolorosa ed alterna di proscrizioni e di esilii, di guerre e di stragi, di oligarchia e di demagogia. In quella terra, dove il pensiero fu così limpido e l'intelletto riflesse senza nubi la natura fatta, più che in altri climi, di una serenità maestosa; l'educazione sociale, l'amore del prossimo, l'esempio che, dall'alto, scese fino in basso, da' liberi agli schiavi fu brutto e desolante. Fu così — dice il Vaccaro, nella opera tante volte citata — che gli Spartani «sottoposero i vinti ad una vera selezione artificiale, togliendo loro i mezzi di sviluppo, decimandoli in massa, facendone morire i migliori. Soltanto erano risparmiati quelli che la lenta
  degenerazione avea reso impotenti».</p>
<p>Nel mondo latino, come in tutto il mondo antico, gli schiavi costituivano un grande sottosuolo sociale, infinite volte maggiore dei liberi. Se, a Sparta, su 224 mila schiavi, vi era appena un popolo di 36 mila liberi; ad Atene vi erano 40 mila schiavi su 91 mila liberi; a Roma il numero degli schiavi era incommensurabile. Uno storico così scrive: «Tanti erano questi infelici, che nelle case più grandi stipendiavasi un nomenclatore per tenerne a mente i nomi.  Crasso possedeva 500 muratori che noleggiava ad opera; un avvocato, andando ad arringare, traevasene dietro un nembo; nel campo di Cepione, su 80 mila soldati, vi erano 40 mila schiavi. Caio ne possedeva 5 mila e moltissimi comuni ne possedeano le 10 e fin le venti mila <note place="foot">Cantù, <title>Storia degli italiani</title>.</note>.»</p>
<p>Lo schiavo era considerato come cosa pertinente al padrone. «Quegli cui fu ucciso lo schiavo — dice Gaio — può sciegliere di procedere o in via criminale o ripetere un'indennità in forza della legge Aquilia».</p>
<p>Venivano venduti in baracche di legno, chi sciolto, chi legato, e il compratore, avvicinandovisi, richiedea «mi bisogna un torcoliere, un mugnaio, un cane per la porta e poi chi veniva tenuto legato alla porta, chi gridava le ore — è sempre il citato storico, il Cantù, che parla: — altri macinavano e un gran disco attorno al collo impedivagli di portare il grano alla bocca, quali correano avanti al padrone per istrada a fargli dare il passo; quali annunziavano le visite; questi a' piedi del padrone, tergevano le traccie dell'intemperanza; quelli servivano da sonatori, da impudichi, da buffoni, altri stretti in astucci per modo che non potessero svilupparsi. Pregiatissimi erano pure gli ermafroditi, talora artificiali. Seneca ci addita torme di ragazzi che, all'uscire dei banchetti, nelle camere aspettavano oltraggi alla natura. Legioni intere di corrotti, erano disposte secondo il paese ed il colore con tant'arte che in tutti vedevasi corpo
 ratura snella, volto fiorito della prima lanuggine. Alcuni viaggiavano col viso bisunto perché il sole ed il freddo non intaccassero la pellicina delicata ecc.</p>
<p>In qual modo trattati fa orrore pensarlo. Quei che lavoravano i campi aveano capelli e ciglie rase; quei che portavano i padroni in eleganti lettighe, trascinavano dietro le catene: Antonio e Cleopatra sperimentavano su gli schiavi i veleni. Pollione ne fé gettare uno alle murene perché gli ruppe un vaso. Assistevano digiuni a' lunghi pasti in piedi e guai se avessero sternutato, tossito, mosse le labbra. Alcuni ricreavano le cene con atroci combattimenti».</p>
<p>«La notte erano chiusi in ergastoli e grotte, su giacigli o per terra ammonticchiati uomini e donne. Fatti vecchi si portavano sull'isola d'Esculapio sul Tevere e colà abbandonavansi a morire.»</p>
<p>«Un <foreign lang="lat">senatus–consultus</foreign> portava che quando un cittadino romano venisse ucciso da uno schiavo tutti gli altri schiavi di lui si mettessero a morte e un giorno se ne misero a morte quattrocento, il che eccitò qualche susurro, ma Cassio gran conoscitore del giusto e dell'ingiusto si alza in senato e rimbrotta i novatori. E che cercheremo noi ragione quando già pronunziarono gli avi più saggi di noi ecc.?»</p>
<p>«Le donne erano prostituite, il severo Cassio avea prefisso una tassa per l'amplesso delle sue schiave. E dopo che giovani erano state esibite alle voluttà degli ebbri, vecchie s'insultava al loro obbrobrio, imprimendo osceni motti sul seno avvizzito. Le matrone si divertivano poi a pungerle, mentre le adornavano.»</p>
<p>«Quella monotonia di patimenti era interrotta una volta all'anno da' saturnali <note place="foot"> Cantù, <title>Storia degli italiani</title>.</note>.»</p>
<p>Eppure questi infelici erano la parte attiva delle nazioni antiche indispensabili alla sussistenza di tutti <note place="foot">Bagehot, <title><foreign lang="fre">Lois scientifiques de dévéloppement des nations...,</foreign></title> pag. 79.</note>, fino a donare il loro ingegno per far sembrare dotto il proprio padrone come «quel Calvidio Sabino, ricchissimo di cui dice Seneca che era si mal provvisto di memoria che or dimenticava il nome di Ulisse or quello di Priamo, comprò degli schiavi che imparassero a mente Omero, Esiodo e i nove poeti lirici: teneva a' piedi questi schiavi che gli suggerivano i versi quando gli occorressero e che egli lanciava a' commensali storpiandoli <note>Cantù, <title>Storia degli italiani</title>.</note>».</p>
<p>Ma la selezione servile che esercitavasi, in Roma, dovea riverberarsi dallo schiavo sul padrone: il parassitismo sociale e biologico — lo ànno dimostrato il Vandervelde e Massart, nel <title>Parassitismo organico e sociale</title> <note place="foot">Vandervelde e Massart, <title>Parassitismo organico e parassitismo sociale</title>, Critica sociale.</note>, ed il Vaccaro nella sua opera: <title>la lotta per l'esistenza e suoi effetti nell'umanità</title> — sono nocivi così al parassita, come alla vittima. Ed, in Roma, la schiavitù nocque al patriziato, quanto altro mai, sia con le frequenti guerre servili che misero in forse la sicurezza dello stato e delle quali Roma si rivalse con infinita ferocia, sia ancora più, con l'istituzione del liberto: il liberto era il cattivo consigliere del padrone, cui avea venduto l'animo ed il corpo e non ci è infamia, scelleratezza, crimine commesso dagl'imperatori che non sia stato co
 nsigliato dal liberto. E così che lo schiavo corrompeva la grandezza quirita e, con la sua opera di tarlo roditore, preparava i più funesti giorni di Roma <note place="foot">Vaccaro, <hi rend="italic">op. cit.</hi></note>.</p>
<p>Ma l'educazione servile della folla in Roma avea ancora un altro aspetto, né solo si esplicava contro lo schiavo, ma ancora contro la plebe. La storia caratteristica di Roma è, anzi, improntata dalla lotta tra un patriziato astuto, che cerca custodire il suo privilegio economico e politico, e tra una plebe laboriosa e guerriera che chiede, in momenti solenni, i dritti civili e il godimento della ricchezza, da lei conquistata.</p>
<p>Al pari che in Grecia, in Roma la lotta piglia un doppio aspetto: d'una enorme pressura dei liberi sugli schiavi e d'una lunga contesa dei liberi fra loro. La storia di Roma è in parte lì, fra quella plebe, gente latina, che ottiene, dopo quattro secoli e mezzo, l'eguaglianza politica e di poi chiede, senza raggiungerla mai, la spartizione dell'<foreign lang="lat">ager publicus</foreign> e fra il patriziato, stirpe sabellica, disceso dall'Appennino, il quale promette e ritoglie e corrompe, come negli ultimi anni della repubblica e sotto l'impero, nel quale tempo la plebe vien tenuta a spese dell'erario in un ozio infecondo, avido di grandi e criminose emozioni. Se la plebe non potea vivere con l'agro conquistato non restava che il parassitismo e la corruzione, giunta a tale segno che i soli schiavi, per quanto avviliti, erano ancora la sola parte viva di quella splendida e moritura civiltà.</p>
<p>Le condizioni che presenta l'impero, tranne pochi anni qua e là, tranne il periodo degli imperatori filosofi, sono, quanto mai, raccapriccianti.</p>
<p>In alto, imperatori pazzi, delinquenti, pervertiti; in basso la cura degli affari negletti, la vita dei cittadini in non cale e di continuo minacciata, gli averi tolti per cupidigia e poi orgie, feste, sangue. Nerone passava dal circo al trivio, incendiava Roma, cantando dall'alto di una torre, faceva uccidere la madre, la sposa, il maestro; vendeva le sue statue, appena che mediocri, a prezzi favolosi: tipo vile di tiranno, circondato da una folla di etere: questo è per lungo volgere di anni l'esempio che piove dall'alto dell'impero.</p>
<p>Il popolo romano avea dimenticato la severità antica dei padri, diventando un popolo di lussuriosi. Giuochi, bagni, passeggi erano le occupazioni favorite: di vespero, nelle vie più frequentate di Roma si svolgeva un passeggio maestoso ed impudico: matrone seminude in lettighe portate da schiavi, cocchi tirati da superbi cavalli e guidati da amazzoni mezzo nude, con a piedi il favorito d'un giorno o d'un ora, mezzo sfiaccolato per abuso di voluttà; donne di mala vita, venute in onore per bellezza e poi senatori in mezzo a liberti e a cinedi. Di sera, questa turba si raccoglieva nei triclini ed era là che cominciava la vita avventurosa della notte; sul tardi, dopo aver mangiato e bevuto, dopo aver più volte vomitato il pasto, per godere la rinnovellata voluttà del cibo, si passava a' cubicoli dove una folla di schiavi giovanetti attendeva o di là si scendeva, fra il chiaror delle tede, nel foro, nel trivio, nella suburra, do
 ve si incontravano matrone che non osavano mostrarvisi di giorno, uomini politici e per fino l'imperatrice o l'imperatore.</p>
<p>Nelle provincie l'amministrazione pubblica non era migliore: concesse, come bottino, ad avidi proconsoli, erano spremute a sangue. Ma l'onestà non era per anco spenta: in Roma, nel cuore del mondo, esistevano ancora famiglie di antica severità di costumi, nelle quali si era rifugiata la prisca virtù romana, nella forma più solenne di protesta. Lo stoicismo in mezzo a quel mondo che tramontava in un gran lago di fango, era quanto di più nobile rimaneva della Roma antica, era l'antica virtù dei padri rammorbidita d'un sentimento nuovo, sconosciuto alla durezza quirita, e che parlava di fratellanza umana, di amore, di pietà. Que' grandi stoici, che prevenivano, per tal punto, i tempi nuovi e che sapeano, romanamente, morire, erano incarnazione vivente di tutto un passato e preannunzio di un grande avvenire e anche oggi, dopo tanti secoli, destano un senso vivo di ammirazione e di rispetto.</p>
<p>E frattanto il circo ingoiava nuove vittime umane: torme di schiavi combatteano con le fiere o si uccidevano a vicenda, per deliziare una turba briaca di gente, che accorreva sitibonda di sangue e mentre la plebe, — divenuta numerosa e gravante sull'erario —, non chiedeva che nuovi giuochi e nuovo pane, il latifondo dilagava; tutta l'Africa pertineva a sei persone: il campo di Trimalcione si estendeva per intere regioni, delle compagnie commerciali, ricche di molti sesterzï, come arpie, suggevano il pubblico erario. E su queste immense ricchezze piombava, a volta a volta, la confisca imperiale per soddisfare a' desiderii d'una plebe crescente, né mai satolla.</p>
<p>E mentre tutto, a Roma, declinava, un bisogno nuovo prepotente si sprigionava dai cuori; gli animi più nobili più alti —, messa da banda la vecchia favola degli Dei —, volgevano al monoteismo: era un bisogno d'un principio religioso alto e solenne che s'imponeva: era il bisogno di staccarsi da quell'orgia dei sensi e sollevarsi sino ad un ideale solenne e rigido che fosse come una novella vita, un nuovo lavacro e questo principio nuovo, informatore penetrava a Roma, prima ancora del cristianesimo, come per spianargli la via: il monoteismo giudaico, spoglio del bieco fanatismo dei padri, semplice e puro, solennemente penetrava per opera dell'umile gente, che dalla Siria traeva a Roma per lavoro. Dice il Rénan: «Quel mercante siro giunto a Roma, sarà un uomo dabbene e misericordioso, caritatevole per i suoi compatrioti, amante dei poveri. Discorrerà con gli schiavi, rivelerà loro un asilo, ove quegli infelici, rido
 tti dalla durezza romana alla più desolante solitudine troveranno un po' di consolazione. Il buon siro accettava la propria ignominia; si cattivava la benevolenza del padrone, sapeva piacere alla padrona. Questo gran fattore della democrazia andava così sciogliendo a maglia a maglia la rete della civiltà antica.»</p>
<p>Era così, adunque, che nei momenti solenni della storia, in mezzo alla corruzione del mondo, in basso si creava una novella società.</p>
<p>Egli è sempre così: quando una civiltà muore, dalle ceneri sue ne sorge un'altra, come dalla morte sorge la vita; ma importa a noi conchiudere che nell'antichità l'educazione della folla fu servile, che mirò a corrompere animo e corpo, che il danno si riversò sulla gente corrotta non meno che sulla corruttrice, che la razza depressa, asservita trovò in sé la forza d'una novella vita che si annuncia col cristianesimo. Vedremo ora le vicende della folla nell'età di mezzo.</p>
<p>Il medio–evo fu per le folle un'età sventurata, quanto l'antica e per trovare un lembo di azzurro, bisogna discendere sino all'evo moderno. La società di mezzo si apre con un avvenimento d'un'importanza capitale: il cristianesimo, il quale contenea in sé diverse tendenze: il fanatismo giudaico, cupo, intollerante, feroce; e poi l'ascetismo, la rinunzia delle ricchezze, la brama di fuggire il mondo; in fine, il sentimento di uguaglianza. Furono queste tre tendenze diverse che, in differenti momenti, prevalsero.</p>
<p>L'evangelo è tutto pieno dell'amore verso i poveri e dell'esaltamento degli umili, esaltamento che, se di poi fu compreso come da avverarsi nel mondo di là, per lungo tempo, si credette dovesse avere in terra il suo completo adempimento. La promessa messianica formò molta, anzi gran parte, del sentimento cristiano dei primi tempi: non avea forse Gesù detto che molti dei presenti non avrebbero gustato la morte, prima che il figliuolo dell'uomo non fosse tornato in terra ammantato di gloria e maestà? Ora, la promessa d'un avvento, nel quale gli umili sarebbero stati i primi, formò il fascino segreto, per il quale il cristianesimo poté diffondersi e penetrare dovunque, in un mondo nel quale i sofferenti erano, tanto e sì dolorosamente, sconsolati. Noi abituati a giudicare il cristianesimo con i criterii odierni della scienza che spande, su le classi misere, tanto lume di consolazione e di speranze, non apprezziamo bene
 le parole di amore, d'esaltamento degli umili, le quali Gesù, come rivo, riversò su di un mondo di schiavi; ma chi studia quei tempi, non può non apprezzarne il valore: dopo quella, molto limitata degli stoici, dopo quella di Budda ignota all'oriente, la predicazione di Gesù è la grande parola di conforto umano e di speranza e per sentirne un'altra, ugualmente possente, bisogna venire al secolo nostro, a quel movimento che tanto ha di comune col cristianesimo.</p>
<p>Ma il cristianesimo conteneva in sé il disprezzo del mondo: non era questo, in fatti, un continuo pericolo per la salvezza delle anime e non volgeva sempre al male? Le vicende dell'impero pareano avvalorare tal concetto: orde intere di barbari pioveano, distruggendo, guastando, uccidendo; gli animi erano stanchi; le città cadeano; la fine del mondo non potea essere lontana, non rimanea che fuggire il consorzio e vivere di preghiere, aspettando il gran giorno. E così fu: l'ascetismo vinse, la vita, l'amore divennero peccato: il teschio, il simbolo della morte, divenne il libro di meditazione della fralezza umana: l'età antica avea troppo goduto, quella che cominciava rinunziava alla terra per il cielo.</p>
<p>Ma, ancora più tardi, il cristianesimo dovea partorire il più bieco fanatismo: non più la parola di pace, ma la parola di vendetta ed in nome di Gesù si martorieranno genti, si devasteranno città, si arderanno vite umane e, su di un popolo terrorizzato, l'Inquisizione innalzerà la croce. Il bieco fanatismo mosaico farà la sua terribile prova in mezzo all'Europa.</p>
<p>Ma se tale è il clima religioso, in cui respirerà la folla per tutto il medio–evo, clima di ascetismo e di sommissione; il clima storico sarà di lotte di nazionalità, di guerre religiose, di oppressioni e di privilegi e da questo tutto la mente ne resterà come squilibrata ed inclinerà alle spaventose epidemie psichiche che improntano il medio–evo, mentre terribili carestie, peste, malanni percorreranno l'Europa indebolendo, distruggendo la razza umana.</p>
<p>Il medio–evo, adunque, comincia con lo scatenarsi dei popoli nordici sull'impero: Goti, Visigoti, Unni scendono in Italia; ma, prima ancora di questi, il mondo è insanguinato dalle persecuzioni contro gli ebrei e poi contro i cristiani, in una sola delle quali perirono trecento mila persone. E poi discenderanno i barbari sull'impero, né, finite queste invasioni, la lotta cruenta di razza si arresterà: la Spagna, la Gallia, l'Austria correranno sull'Italia, trasformando tutta la vita medioevale in una guerra di conquista. Quando l'Europa parrà campo ristretto, un popolo di armati si riverserà sull'Asia a combattere per il Santo Sepolcro e poi si correrà contro gli increduli nella bella città di Tolosa, contro gli Albigesi o contro i Valdesi, sulle Alpi od in Calabria, inaffiando di sangue cristiano le zolle, con un esercito raccolto fra banditi; e poi si innalzerà in ogni paese un auto–da–fè,
 dove le intelligenze più elette lasceranno la vita.</p>
<p>E mentre all'esterno si svolgeano queste scene di orrore; all'interno, il territorio si divideva in feudi, nei quali il povero agricoltore era costretto ad una crescente somma di balzelli e di <foreign lang="fre">corveés</foreign>, che andavano dalla difesa del signore feudale, in tempo di guerra, alle prestazioni in tempo di pace e fino al diritto di godere le primizie della sposa. Di tanto in tanto, masse abbrutite insorgevano facendo le <foreign lang="fre">jacqueries</foreign>, come belve ferite che mordono, sbranano, per cadere a' piedi del cacciatore.</p>
<p>La carestia, parecchie volte in un secolo, percorreva l'Europa devastandola: «la fame e la mortalità — si legge — erano tali che gli uomini mangiavano erba come i montoni e morivano come le mosche». E la chiesa, per bocca di S. Tommaso, sentenziava: «Se puoi esser libero, rimanti in ischiavitù, che è causa di umiliazione»; essa ch'era il feudo più possente, superiore all'autorità civile!</p>
<p>Nella Franca Contea il clero possedeva metà delle terre, nel Cambrisis 1400 aratri su 1700. I canonici di Saint–Claude aveano 12 mila servi e così via via. Le condizioni di vita erano così tristi che il Labruiere scriveva: «Si vedono certi animali feroci maschi e femine, sparsi per la campagna, neri, lividi e tutti bruciati dal sole piegati sulla terra che lavorano con assiduità. Essi si ritirano la notte nelle tane e vivono di pane nero, acqua e radici <note place="foot">Taine, <title><foreign lang="fre">L'ancien régime.</foreign></title></note>».</p>
<p>Da questo impoverimento dell'organismo e dalla cresciuta ignoranza doveano nascere quegli squilibri psichici collettivi, quelle grandi epidemie morali che dànno una fisonomia speciale al medio–evo: la prima è rappresentata dalla fine del mondo nel mille ed è un'epidemia ascetica. Il mondo andrà in rovina, a che dunque rimaner legati ai beni della terra? rinunziate a tutto: questa è la gran saggezza umana. Poi vengono le crociate, tra le quali quella dei bambini, che corrono fino al mare, perché lasci libero il passo fino al santo sepolcro, che cadrà vinto dallo spettacolo dell'innocenza puerile; poi vengono, ad ogni momento, le epidemie degli indemoniati, degli incubi, dei succubi, le grandi epidemie isteriche, le streghe e le tragende, le apparizioni miracolose che formano gran parte della vita del medio–evo e la chiesa innalza roghi per salvare l'anima posseduta dal demonio, bruciando il corpo; ma, inutile, ch
 é questi tratterrà quell'anime squilibrate dalla miseria e dallo spettacolo feroce della forza e continuerà a tormentarle sinché la scienza non lo avrà fugato e, già, dal fondo del medio–evo, una nuova era si apre e vien fuori per i fianchi squarciati di quel vecchio mondo e questa novella face è la borghesia che nasce con due aspetti, come riforma religiosa in Germania, come rinascimento in Italia e come movimento economico nelle repubbliche italiane, che solcano i mari ed alle quali Colombo ha aperto un nuovo mondo. E così si chiude l'evo–medio, offrendo lo stesso spettacolo dell'antico, di folle ineducate, abbrutite, ignoranti, paurose, disquilibrate. È nell'evo moderno che si crea il destino della folla.</p>
<p>Noi abbiamo parlato del medio–evo, guardandolo dal punto di vista della folla, ma abbiamo dimenticato di accennare ad alcuni benefici fatti che si erano venuti maturando, durante quell'età tenebrosa e in quel succedersi di invasioni barbariche. I popoli sopravvenuti e scatenati gli uni sugli altri, si erano cimentati in unità etniche: il popolo romano avea donato la coltura e i popoli barbari aveano donato la propria giovinezza. Le unità etniche erano, adunque, venute formando dovunque e con esse erano venute disegnando le grandi nazioni. Il governo feudale così sparso tendeva ad un aggruppamento crescente, che preludiava alle unità nazionali.</p>
<p>Insieme con queste, il concetto della vita cominciava a risorgere: il mondo, dopo le paure del mille e le macabre immagini delle più fitte tenebre medio–evali, non parea così brutto: dovunque un'attività nuova, un bisogno di godere, un bisogno di ricrearsi con il soffio creatore dell'arte si facea sentire ed era arte sacra talora, ma talora anche profana — anzi soverchiamente profana —: era il preludio del Rinascimento.</p>
<p>Con l'arte una forza novella, che dovea rivoluzionare il mondo, era sorta, proprio all'ombra del feudo, accanto al maniero, che ne dovea poi essere distrutto. Nell'umile borgo, in mezzo a' resti delle comunità agricole, le prime industrie, i primi artigiani erano venuti su. Lavoravano or una or l'altra cosa, ma non più per uso proprio, ma per lo scambio, dapprima limitato; poi un po' più in grande: prima in modo temporaneo, poi come stabile occupazione. Il feudo, però, osteggiava questo commercio rudimentale: poneva tasse di pedatico, scendeva come il ladrone a derubare, ma il commercio fioriva nella lotta tra i feudatarï vicini, tra' feudi e i comuni. Era, in fatti, così: le città si erano venute costituendo ed eran fatte di artigiani, a' quali mal piaceva che il loro commercio fosse di continuo turbato dall'avidità baronale, donde le guerre tra feudo e comune e nelle quali il comune avea ad alleati i vassalli ed i ca
 stelli venivano distrutti e i baroni costretti a vivere in città. Ma, nuovi avvenimenti doveano sopravvenire a danno dei feudi e furono le crociate, che attirarono, sotto il pretesto della fede, quando d'inquieto avea l'Europa nel maniero feudale, onde quando i Crociati tornarono da Terra Santa, trovarono che il contado avea scosso il giogo e il comune s'era a loro spese ingrandito durante le crociate. Le repubbliche marinare d'Italia, trasportando truppe, allestendo navigli, importando ed esportando di continuo, preparando e foggiando armi, aveano donato impulso alla nascente organizzazione artigiana, che, dagli umili borghi dov'era sorta, veniva detta borghesia ed era giunta a tale espansione che mai potea essere contenuta dal feudo e la rivolta, che non potea essere lontana, cominciò, come movimento religioso, con la Riforma <note place="foot">Engels, <title>Critica sociale</title>, anno II, n. 22.</note>.</p>
<p>La chiesa era, in fatti, il feudo più grande che esisteva in Europa, che investiva re e principi che pretendeva numerosi balzelli di decime e contro di essa la borghesia nascente insorgeva, e la protesta religiosa era il tono, il colorito che donavano i tempi alla lotta economica. Questo avveniva nella parte nordica d'Europa; in Italia, la patria della somma potestà religiosa, lo spirito dei tempi nuovi pigliava un aspetto scientifico e letterario e veniva detto Rinascimento: era la  borghesia che ritornava alla tradizione scientifica greco–romana e si riattaccava al passato.</p>
<p>In Italia, in fatti, si era incominciato, sotto forme di glosse, lo studio del diritto romano, che una leggenda volea portato da Irnerio da Roma a Bologna; la tradizione aristotelica cadeva per opera del Telesio; nelle università si osava per la prima volta dissezionare il corpo umano, ardimento che veniva amaramente rimpianto da' primi anatomici, che vecchi o si monacavano come Stenone o ne andavano pellegrinando in Terra Santa come Vessalle; le opere latine e greche venivano amorosamente ricercate nelle biblioteche dei conventi e ristudiate e nuove concezioni scientifiche sorgevano; Galileo asseriva che la terra si movea; arditi navigatori correano l'oceano e una folla di filosofi osava guardar la natura e dubitar della fede, dubbio che costava, è vero, la vita, ma non per questo seduceva di meno.</p>
<p>Nessuna epoca più di questa si rassomigliava, per il fondo economico, all'età antica e perciò era naturale che la superstruttura ideale: leggi, religione, concetto della vita, arte, dovesse risorgere, adattandosi a' tempi novelli.</p>
<p>Il medio evo era stato come un <foreign lang="lat">hiatus</foreign>, tra il mondo antico e il moderno e lo si poteva, in certo modo, cancellare, se non ne' suoi effetti, nell'educazione delle novelle generazioni. Il mondo, dopo tanto tempo, finito il timore della tomba, si riaffacciava alla vita.</p>
<p>Risorgimento e riforma, per quanto contrari in apparenza, erano due fenomeni d'una medesima causa: la borghesia nascente.</p>
<p>Ma la lotta tra feudo e borghesia non dovea essere lontana: questa, con la scoperta dell'America, era giunta a tale potenza che mal potea soffrire che una classe parassitaria, piena di vizi, decadente, degenerata le stesse di sopra, succhiandola ed a tale uopo — aiutata dal ceto contadinesco ed operaio — nel memorabile periodo dell'89, compì la più grande rivoluzione che conosca la storia, rivoluzione sanguinosa, che permise alla borghesia di togliere tutti i legami ristrettivi, proclamare la libertà di commercio, sostituendo al servo della gleba, il salariato.</p>
<p>A questa tenne dietro un periodo di depressione economica: il feudo era scomparso e il piccolo artigiano veniva espropriato e vinto, nel terreno della concorrenza, dal manifatturiero; il piccolo proprietario cadeva dinanzi al grande; il terreno della concorrenza era l'altare sul quale le piccole fortune s'immolavano dinanzi alle grandi. Quando, ad accrescere il numero dei vinti, venne la macchina in Inghilterra, la macchina che chiedeva grandi capitali, gran numero di braccia, che al lavoro dell'uomo sostituiva quello della donna e del fanciullo e rendeva sempre più acre la concorrenza. Fu un periodo spaventoso di crisi, di cui il governo inglese, per mezzo d'inchieste raccolse e voci ed impressioni che si trovano largamente riassunte dal Marx nella sua opera del Capitale.</p>
<p>La disoccupazione divenne spaventevole, il logorio della macchina umana toccò gli ultimi estremi, fuor dei quali è la scomparsa della razza; i salarï giunsero a tal punto da esser detti della fama; le fortune precipitarono rovinosamente; si videro fanciulli di due o tre anni impiegati a ruotare molinelli ed altri impazzire o suicidarsi; donne, uomini morire di stenti e di fame: mai peste o guerra avea tanto rabbiosamente percosso la specie umana. Il momento era terribile, la crisi continua, quando la forte razza britannica — sprigionando le forze di riserva che sono nella natura umana — ottenne dal Parlamento quella legislazione del lavoro che va dal 1802 al 1877 e continua ancora <note place="foot">Engels, <title>La formazione del proletariato in Inghilterra</title>, Crit. Soc., an. 3, n. 12 — Kautsky, <title>La giornata di 8 ore ecc.</title> — Bissolati, <title>Le alte idealità della borghesia</title>, Biblioteca della C
 ritica Sociale.</note>.</p>
<p>Era la novella storia che cominciava, la storia dell'umanità redenta, che formò, e formerà ancora, il sogno delle anime elette; era l'ideale dell'amore e della pace che brillava, dopo le torbide ore del duolo, d'una luce lontana sì, ma che a noi s'appressa, dolce come il sospiro d'una vergine, piena d'impromesse come un sogno d'amore.</p>
</div2>
<div2>
<head>CAPITOLO IX.</head>
<head>IL VALORE SOCIALE DELLA FOLLA E LA SUA EDUCABILITÀ</head>

<p>Potremmo dire d'aver finito, se non dovessimo parlare del fine e della meta che ci arrise in questo lavoro: parve a noi che della folla, precedenti osservatori abbiano scorto la sola manifestazione criminosa. Epperò, la conclusione che ne scaturì limpida, dalle loro osservazioni, è che la folla, di cui il valore e l'importanza va crescendo, come quella che fu e diventa, sempre più, la grande, anzi l'unica, forza operante dell'avvenire non era stata per il passato, né sarebbe per il futuro, che una collettività incapace di pensiero, dedita di preferenza al crimine.</p>
<p>Tale modo passionato di guardare le cose ci parve una somma ingiustizia e un errore scientifico: la folla, ci sembrò, sia capace di pensiero e che la sua azione sia prevalentemente normale e, solo in certi casi, può divenire criminosa; ci sembrò, ancora, che la folla, sia considerata in modo statico, cioè nelle sue condizioni di fatto in un dato popolo, sia considerato in modo dinamico, cioè nelle varie fasi evolutive, si muova da una maggiore criminalità fino ad una crescente normalità.</p>
<p>Le stesse plebi di oggi, che sono le folle indifferenziate ed instabili, si allontanano di molto da quelle di altri tempi per minori pregiudizii, per mancanza di forme epidemiche pazzesche, (invasioni, ossessioni, incubi e succubi, demopatia ecc.), per mancanza di criminalità (rivolte frequenti ecc.); sicché ci parve che dal lato della criminalità valga per le folle la stessa legge che per gl'individui cioè se vi sono plebi, per eccezione, delinquenti nate o pazze, le altre però delinquono per passione: educarle, svolgerne il pensiero a discapito del sentimento, forma il gran compito d'uno stato che senta per davvero la propria missione storica.</p>
<p>Le folle indifferenziate ci son parse finora l'ostacolo più grande al progresso con le tendenze criminali — molto spiccate per il passato, meno oggi — per l'odio al progresso che portano seco. Il dovere dello stato consiste nel trasformare la folla indifferenziata in partito, ch'è forma equilibrata di folla, e la quale contiene nel proprio seno le tendenze che si disputano la direzione della vita d'una data nazione. Per ottenere ciò, ci è bisogno d'una larga educazione e d'una grande istruzione individuale e collettiva e che, cominciata da' primi anni, si prolunghi per tutta la vita. Quando vi è gente che mai à conosciuto i genitori, che è cresciuta in mezzo alla strada, qual meraviglia poi che tali derelitti della società, abbandonati a sé stessi, diventino o ladri od assassini o prostitute? e che una folla fatta, preponderantemente, di tale gente abbia tendenze criminali?</p>
<p>Né basta: l'educazione dev'essere collettiva: trattenimenti pubblici, teatri, concerti popolari dovrebbero essere cura precipua del governo, insieme con le biblioteche popolari, le università per il popolo e quanto altro varrà ad elevarne la coltura: ecco fin dove l'educazione dovrebbe spingersi. E tutto cresimato da un insieme di leggi sul lavoro dei fanciulli, delle donne, che ne limitino le ore, proteggano la vita dell'operaio; che ne incalzino il limite medio della vita. E, perché la folla trovi in sé l'energia educatrice, si dovrebbe concedere una ben ampia libertà politica, così come è in Inghilterra la quale dia larghezza, di stampa, d'associazione, di parola ecc. In altri termini che quel che avviene in certi stati come il Belgio, la Svizzera, l'Inghilterra e la Nuova Australia, soprattutto, diventi la norma sulla quale gli altri stati dovrebbero pensare di svolgersi.</p>
<p>Ma, questo sarebbe poco se alle folle basse mancasse l'esempio di moralità che viene dall'alto. Dopo i lavori del Tarde ognuno sa quanto valga l'imitazione e come l'imitazione sia un carattere dei selvaggi, dei fanciulli e delle plebi, selvaggi moderni, messi alle fondamenta della nostra civiltà; ora quale è l'esempio da imitare che talora discende dall'alto? E, con questi esempï, è da meravigliare se le plebi inclinino ad una forma di delitto atavico — come à visto il Sighele —, laddove, in alto, il delitto si è raffinato nella frode, per sfuggire a' codici? Pare d'assistere ad una fine dolorosa di mondo, se non pensassimo che ancora nella folla esiste il lavoro che crea, il pensiero che edifica, la morale che vince: il genio è scomparso e in sua vece v'è la genialità collettiva, non più uno spirito sommo che pensa per tutti, ma tutti che pensano sollevandosi ad un'altezza vertiginosa
 di pensiero; non già un santo od un apostolo che senta per tutta l'umanità, ma milioni d'esseri che sentano per tutti: una collettività che pensa, che sente, che opera in modo normale: questa è la folla dell'avvenire. Il passato ed il presente fu di folle sovrapposte differenziate, di modo che alcune crearono la ricchezza, le altre dettero il sentimento ed il pensiero; la folla dell'avvenire sarà una folla unica che sente, pensa ed opera in modo normale e possente.</p>
<p>In essa è il destino del mondo: in essa è la salute — direbbe il mistico Tolstoi; col cuore pieno di questa folla io scrissi e pongo fine alla prima parte di questo lavoro. </p>
</div2>
</div1>
<div1>
<head>IL CARATTERE DEL MEZZOGIORNO D'ITALIA</head>

<p>Questo, e gli studii speciali che seguono, rifermano, allargano od esemplificano idee accennate e svolte nelle pagine precedenti onde il lettore troverà molto di ripetuto qua e là. Non ò creduto, però, togliere all'opera il getto originale, parendomi che, così come uscì dalla penna, sia più varia e più piena d'interessamento e di diletto. </p>
<div2>
<head>CAPITOLO I.</head>
<head>IL CARATTERE IN GENERALE</head>

<p>Nello scritto sulla folla mi occupai del carattere: molte di quelle idee espresse meritano ancora che sieno riferite, perché spianino la via alle altre che diremo al lettore.</p>
<p>«Carattere — diceva il Sergi — vuol dire, nella sua significazione letterale, qualche cosa d'impresso, che rimane costante, perciò, è invariabile come suggello e si riferisce al modo di operare nelle contingenze della vita come una norma per ogni uomo, dati motivi più o meno varï e diversi; e qualche cosa nella vita attiva d'ogni individuo, la quale nelle circostanze difficili o rare, è stimata come una qualità preziosa, che sicuramente dirigerà la condotta, senza cedere o piegare davanti a certe esigenze che possono far deviare dalla via buona ed onesta».</p>
<p>Questa definizione del carattere, che dà il grande psicologo, corrisponde a quel concetto più comune ed accettato, che noi ci siamo formati del carattere; il carattere per antomasia; la migliore forma di carattere che esista e meriti, davvero, pregio e considerazione. Ma, daccanto a questa forma elevata e solenne di carattere, vi sono ben le altre, quelle che noi comunemente, chiamiamo mobili e variabili, criminose, inferiori le quali, non meno del carattere vero, improntano di sé la psiche umana, sia essa quella d'un individuo o d'una collettività.</p>
<p>Il carattere — essendo una rispondenza all'ambiente esterno, specie sociale che ci circonda — è fatto d'una parte statica e d'altra dinamica, d'una idea che dirige e d'una passione che muove: idea e passione che sono come il timone e come l'elica della nave.</p>
<p>Quando tra idea e sentimento, per deficiente educazione dell'una o dell'altro o per sviluppo disuguale o per fatto che rompa l'unità della psiche, vi è contrasto, il carattere ne risente e diventa incerto e fluttuante. È dote di pochi animi mantenerle egualmente sviluppate ed equilibrate, così come — essendo il carattere un organismo che ci viene trasmesso e che noi in parte andiamo, con novelle stratificazioni, formando — soli in pochi eletti la parte acquisita si sovrappone alla parte fondamentale trasmessaci in modo stabile ed in modo che le vecchie stratificazioni non risorgano.</p>
<p>Il carattere risente, adunque, di queste imperfezioni che riguardano la sua statica e la sua dinamica, la sua parte fondamentale e l'avventizia e ognuna di queste imperfezioni si traduce in un difetto od in una malattia della psiche d'un individuo, come di una collettività.</p>
<p>Il carattere, essendo un modo di rispondere all'ambiente esterno che ci circonda, implica il concetto d'un soggetto e di qualche cosa che ci invii frequenti eccitamenti, cui si risponde, per sprigionarne dei nuovi, costituendo un ricambio d'azioni e di reazioni, un adattamento, direbbe Spencer, delle azioni interne all'esterne.</p>
<p>Il soggetto del carattere è, adunque, l'uomo o una collettività d'uomini: e diciamo uomo non psiche, ch'è solo una parte dell'unità biologica umana, perché alle azioni dell'ambiente esterno noi rispondiamo con tutto il nostro <hi rend="italic">io</hi> e non con una parte soltanto.</p>
<p>Gli antichi, parlando di quest'unità bio–psicologica umana, distinguevano diversi temperamenti, che rapportavano a quattro tipi principali: sanguigno, bilioso, linfatico e nervoso.</p>
<p>L'insegnamento dell'antica medicina, fondato su d'una millenaria osservazione, fu lungamente dimenticato, quando — da un certo tempo — si è ritornato al concetto dei temperamenti, cioè delle modalità bio–psicologiche umane, tentandone nuove distinzioni e novelle interpetrazioni, fra le quali è notevole quella d'un scienziato italiano, che dei temperamenti ripone la causa nella costituzione della crasi sanguigna. Per quanto ingegnosa la spiegazione, a me pare che la crasi del sangue sia una parte del temperamento e non la causa, onde io credo che: il temperamento, inteso come costituzione dell'unità bio–psicologica umana, esiste; che le quattro specie degli antichi sono vere, sebbene raramente si presentino nella loro purezza, prevalendo le <foreign lang="eng">nuances</foreign>; in fine, che il temperamento dipende da condizioni di eredità, di nutrizione, di mezzo nel quale l'organismo si svolge ecc.: ossia
 prevale in esso il mezzo generatore materno e paterno ed atavico nonché le condizioni posteriori di svolgimento dell'organismo. In una parola, il temperamento rientra nei misteri, per ora impenetrati, della generazione.</p>
<p>L'ambiente che agisce sul soggetto e ne determina le reazioni, è fisico e sociale, organico ed inorganico.</p>
<p>L'ambiente fisico–tellurico è quello che io chiamo <hi rend="italic">primigenio</hi>, che à agito dapprima sull'uomo e che à dovuto avere gran parte nel primo abbozzo del carattere etnico. La razza ch'è come un gran serbatoio di energia e di carattere, ch'è come una grande forma e dà la prima fisonomia ad un popolo; la razza, secondo me, è effetto dell'ambiente fisico, della parte di terra che si abita, del clima nel quale si vive, d'una data forma di fauna e di flora in mezzo a cui si combatte la lotta della vita.</p>
<p>Prima che l'ambiente sociale sia sorto e sviluppato, l'uomo subisce e reagisce all'ambiente fisico–tellurico, in modo diverso: cioè, i popoli selvaggi adattandovisi, i popoli civili modificandolo. Così avviene che alcune tribù esquimesi, viventi in clima freddissimo, mostrano un'indole buona, laddove nei popoli, dal clima tropicale, sorge il fiore della contemplazione ascetica, quell'eterno bisogno dell'estasi che sciolga le membra e culli la mente <note place="foot">Lombroso, <title>Uomo delinquente</title>, Bocca 1897, vol. III, cap. I, pag. 1 e seg..</note>.</p>
<p>Così, le prime civiltà sorgono nei climi caldi e poi lentamente emigrano verso i climi freddi, perché, quando l'uomo non à ancora sviluppato né arti, né industrie, né prodotti sociali, egli à bisogno di climi fertili, di molta luce e di molto calore, donde il sistema nervoso tragga la necessaria energia che lo prepari alla lotta della civiltà; à bisogno delle vaste raccolte d'energie latenti, che porterà nei climi freddi, durante il suo pellegrinaggio dal sud al nord, dall'oriente all'occidente, spinto sempre dalla lotta per la vita <note place="foot">Spencer, <title>Principii di sociologia</title>, vol. I, pag. 1.</note>, quindi, le grandi civiltà nordiche, nelle quali si prepara il destino del mondo, sono figlie delle terre che il sole amorosamente bacia in fronte coi suoi più caldi raggi e dove più ricca vegeta la flora e prospera la fauna.</p>
<p>L'ambiente climatico–tellurico dà ad alcuni popoli la meschina statura, ad altri l'indole guerriera e à spinto i nostri antichissimi avi alla pastorizia e all'agricoltura.</p>
<p>L'Olanda è un paese di sotto il livello del mare; la lotta, adunque, tra il mare che vuole sommergerla e l'uomo che non vuole che sia sommersa, è eterna e secolare e dona, di certo, un'impronta particolare al carattere <note place="foot"> De Amicis, <title>L'Olanda</title>.</note>.</p>
<p>I profughi delle continue invasioni barbariche, cacciati  nelle lagune venete, trovarono, nelle condizioni telluriche, la spinta a darsi al mare e divenire una delle più celebri ed industre popolazioni che mai abbiano solcato l'oceano <note place="foot">Molmenti, <title>Letture sulla vita italiana</title>.</note>.</p>
<p>Il Ferrero, in un recente libro sull'Europa giovane, à lumeggiato la psiche dei popoli nordici: io non ò nessun dubbio che quella tale impronta psichica che il Ferrero attribuisce alla minore passione erotica e al più forte idealismo, non si debba, in vece, attribuire al clima, di modo che il diminuito erotismo non sia che una conseguenza stessa del clima, anziché una causa del vasto e delicato complesso psichico di quel popolo.</p>
<p>Ma, l'azione dell'ambiente fisico–tellurico, che dicemmo primigenio, appunto perché, da prima ed in modo assoluto, agisce sull'uomo, si va attenuando, pur rimanendo sempre senza potersi cancellare. I prodotti superorganici dello Spencer, i prodotti storico–sociali, ànno appunto questo scopo: attenuare l'adattamento passivo dell'uomo all'ambiente, sostituendovi un adattamento attivo, per il quale l'organismo non si modifica, secondo l'ambiente, ma resiste all'ambiente senza modificarsi o modificandosi poco. I popoli selvaggi sono dotati — al pari degli uomini primitivi — d'una insensibilità psico–somatica: resistono al freddo ed al caldo, alle intemperie, alle privazioni: tutta questa insensibilità è un vasto adattamento passivo dinanzi all'ambiente; l'uomo civile, in vece, resiste all'ambiente senza piegarvisi: egli non à bisogno di sviluppare una insensibilità psico–somatica, ma, con i p
 rodotti superorganici: vesti, case, cibi provvede alla propria conservazione nella lotta contro il suolo e contro il clima.</p>
<p>Ma, se l'azione dell'ambiente fisico–tellurico si attenua, non scompare mai e, inoltre, prepara la possibilità — e l'abbiamo visto poco fa — d'un più vasto, complesso e plasmatore elemento: l'ambiente sociale, a cui poi succede lo storico e dei quali il primo è fatto dal proprio gruppo sociale e dagli altri, coi quali si viene in contatto, il secondo è distinto dalla possibilità di tramandare le esperienze proprie e le altre della razza e della specie, non più con il mezzo labile della memoria, ma con quello più certo e sicuro della scrittura, facilitando così la futura evoluzione della razza <note place="foot">Angiulli, <title>La filosofia e la scuola</title>, op. cit.</note>.</p>
<p>Al carattere, adunque, da prima plasmato dall'ambiente fisico–tellurico, s'aggiunge la tornitura dell'ambiente sociale–storico, come dopo il primo abbozzo, l'artista dà l'ultima mano, ch'è, sempre, la più delicata e che impronta in modo vivo e parlante l'opera d'arte.</p>
<p>Nell'esostoria, principalmente, e nella protostoria è il gruppo sociale che dà la tornitura al carattere: in esso e per esso si formano le prime ideologie, il primo concetto dell'universo; di là sorgono il culto dei morti e la religione; le tradizioni prime e le prime leggende; le prime arti ed i primi mestieri: il gruppo sociale è il laboratorio di ogni legge morale o tradizionale, in una parola, della prima vita sociale, che si riflette nel carattere e lo forma.</p>
<p>Il carattere — come tutte le formazioni storico–sociali — obbedisce ad una crescente differenziazione: come prima nel gruppo sociale, unico, indifferenziato sorgono le famiglie, così, per entro al carattere del gruppo sociale, sorgono i caratteri famigliari, senza che però l'impronta sociale vada perduta. Si formano quindi — per usare un'immagine grafica — i primi cerchi inscritti in altro più vasto e da' caratteri de' diversi gruppi sorge di poi il carattere regionale, nazionale ed in fine il carattere umano, che si viene lentamente formando.</p>
<p>Il carattere familiare rimane sempre come quello che — dopo il carattere della razza — s'imprime nell'individuo, vario tanto, quante numerose son le famiglie e che si porta sempre per tutta la vita ed à — come le altre forme di carattere — una propria tradizione.</p>
<p>Ben presto alla forma sociale del carattere succede la forma intersociale, determinata dall'urto con il carattere d'altri gruppi sociali. Vicinanza d'altri popoli, mistione, importazione d'idee nuove, isolamento, selezione servile ecc. sono tanti diversi modi del carattere intersociale, del modo cioè come i gruppi sociali, vicendevolmente, s'influenzano fra loro.</p>
<p>Sul carattere intersociale molto contribuisce il clima tellurico, o meglio, una parte di questo: la posizione geografica d'un popolo. La critica storica à studiato quanto i grandi fiumi, i mari interni, i monti inaccessibili o i facili valichi abbiano contribuito a certe civiltà, ritardandole o affrettandole, dando loro questa o quella piega, il tale o tal'altro carattere <note place="foot"><title>I grandi fiumi storici e l'umanità</title>, vedi Critica sociale.</note>.</p>
<p>Il Nilo rese possibile la grande civiltà egiziana, a causa della fertilità del suolo e rese necessarie le prime scoperte geometriche; il mare mediterraneo fece fiorire, nel suo bacino, le civiltà primeve d'Europa; la postura geografica dette alla Grecia la sua grandezza; il clima colligiano fece sorgere —, insieme con altre cause —, in Toscana la genialità artistica che nel 1300 tocca il suo apogeo <note place="foot">Lombroso, <title>L'uomo di genio</title>.</note>.</p>
<p>All'innalzamento del carattere collettivo contribuisce immensamente la pressura della popolazione che, addensandosi nelle città, ne fa dei laboratorii di civiltà, ne' quali le forme vecchie cadono e le nuove s'innalzano, dimostrando così quanto sia vero che la morte e la vita si toccano, anzi si generano l'una dall'altra.</p>
<p>Parte dell'ambiente sociale è la tradizione, la quale agisce sul carattere non solo come predisposizione formatasi lentamente nelle passate generazioni e trasmessa alle nuove, ma, ancora, mantenendo vive e presenti le antiche stratificazioni del carattere, che, normalmente, tendono ad essere soppiantate dalle nuove. Gli è perciò che nell'educazione riflessa del carattere, secondo i tempi ed i luoghi, secondo gli interessi d'una casta o d'una classe, il carattere si tenta formare, ora rievocando il passato, ora cercando di renderlo evanescente.</p>
<p>Il Rinascimento non fu altro — dal punto di vista del carattere — che una rievocazione degli stati di coscienza sepolti, mercé dello studio delle lingue antiche con le quali quegli stati si formarono. La società ritornava, dopo il feudalismo, ad una forma economica che si rassomigliava alla antica e per più rapporti: cioè per l'individualismo risorgente e per le novelle condizioni del salariato, ond'è che il pensiero ricorreva — e faceva rivivere modificandola — alla superstruttura d'una civiltà similare. Il Rinascimento poté, adunque, arrecare dei frutti, facendo del passato greco–romano, come il punto di partenza dell'avvenire: il medio evo non era stato altro che un <foreign lang="lat">hiatus</foreign>, tra il mondo antico e il moderno e lo si poteva incerto modo cancellare, se non nei suoi effetti, nell'educazione delle novelle generazioni. Il mondo, dopo tanto tempo, finiti i terrori della
  tomba, riabbracciava il concetto della vita in terra.</p>
<p>Oggi lo studio di quelle civiltà — fatto, specie nei primi anni e quando non si comprende il fine d'una coltura generale — diventa un metodo educativo che non risponde più a' tempi e alle novelle evoluzioni del carattere: il carattere nuovo che si viene formando parla dell'uomo e la coltura greco–romana predica il cittadino; l'uno parla di amore, di pietà, di miseri da elevare e l'altra, con Aristotile, dice che la natura à creato i liberi e gli schiavi, gli uni dalla schiena diritta, gli altri dalla schiena curva; questo predica la pace, quello la guerra; vi è dunque un'antitesi crescente. Volere, come si fa nelle nostre scuole, educare il carattere moderno, evocando, prima che questo sia formato, il carattere antico, e in età nella quale i primi insegnamenti plasmano l'uomo, vuol dire far rivivere nell'uomo l'egoismo, che la moderna civiltà tenta di sommergere sotto il peso delle novelle stratificazioni
 altrui del carattere.</p>
<p>Avviene, perciò, che i nostri giovani colti, quando, in altra maniera, non secondino il nascente carattere umano, sono meno moderni di chi o non avendo avuto coltura abbia sentito in sé la voce dei tempi o abbia avuto una coltura meno dotta sì, ma nuova, epperò, nel consorzio sociale, sono dei fossili che nulla sentono di questo mondo che si preannunzia e di cui i primi bagliori illuminano la mente e mettono dentro il cuore una gioia, una speranza da loro mai sentita, né provata.</p>
<p>Il carattere — dicemmo più in su — presuppone un soggetto, che risponda all'ambiente, e l'ambiente fisico, tellurico, sociale, che stimoli il soggetto: così le immagini — perché si formino — àn bisogno d'un corpo che si rifletta nello specchio, e, cambiando l'uno o l'altro, l'immagine ne verrà mutata. Tal'è del carattere: esso è la risultante del soggetto e dell'ambiente e muta col mutare d'uno o di tutti e due questi elementi necessari.</p>
<p>Così è potuto avvenire che ogni civiltà abbia avuto un proprio carattere: il carattere del mondo antico, dal punto di vista morale ed intellettivo, fu una vera concezione chiara e limpida della vita, senza intimità affannose; dal punto di vista politico, fu una vicenda di lotte economico–sociali nell'interno d'ogni città, riposanti ed adergentesi sul lavoro di milioni di schiavi, vero sostrato sociale, che ebbe di quello geologico i movimenti sismici convulsivi. Nell'età di mezzo il senso della vita è ottenebrato, stanco; la morte circonda con le sue mille paure l'esistenza; una cappa di piombo fatta di fanatismi, di terrori, di ignoranza incombe la mente; mentre si matura un fermento di classi e di popoli cozzanti fra loro, di invasioni, di lotte tra feudo e plebi, e si formano i comuni: è come una vasta reazione di elementi chimici differenti in una storia immensa che li contiene. L'età nostra à
  ripigliato il senso umano della vita, la mente à fugato le tenebre e il sole si è riaffacciato sull'orizzonte; ma essa è travagliata da questo nuovo mondo in gestazione che si avanza e di cui porta in sé e il presentimento e i segni precursori.</p>
<p>Tante civiltà, adunque, tanti caratteri: ma per cercare questa doppia influenza, ora combinata ora scissa, dell'ambiente e del soggetto sul carattere, non è poi mestiere di assurgere alle manifestazioni solenni di questo, ma, nelle contingenze della vita quotidiana, gli esempi non mancano mai.</p>
<p>Supponiamo d'avere a soggetto di studio un ragazzo che, nato e cresciuto in campagna, in quell'ambiente rozzo, ricco di superstizione e così adatto a far rivivere le vecchie stratificazioni del carattere, abbia ricevuta una educazione fina e moderna. Quel giovinetto, ritornato in campagna, troverà lo stesso ambiente, ma egli lo rifletterà in maniera ben diversa. Egli non crederà a' mille pregiudizii campagnoli, non ne avrà l'innocenza ignorante e piena di bonomia, il vecchio mondo sarà in lui sepolto sotto i novelli strati che l'educazione ed un ambiente più moderno avranno saputo creare.</p>
<p>I nostri contadini del mezzogiorno d'Italia non sono, gran fatto, più istruiti di quello che fossero prima del '60, eppure tra' più giovani e i più vecchi vi è una differenza di carattere, determinata dal novello ambiente che si è venuto formando intorno alle nuove generazioni a causa dell'emigrazione, del servizio militare, della viabilità cresciuta, dell'istruzione appresa, se non per aver letto, per aver sentito leggere.</p>
<p>L'ambiente questa volta si è cambiato, riflettendosi sul soggetto e creando un carattere nuovo e diverso.</p>
<p>Il carattere, ha detto il Sergi, è un organismo fatto di strati: strati antichi e recenti, acquisiti dalla razza e dall'individuo.</p>
<p>Una porzione di questa stratificazione appartiene alla razza, al plasma zoologico o zooplasma, un'altra è propria della specie e su di esse poi si innalza il carattere etnico, ricomponendosi di nuovo nelle sue varietà, forma il carattere umano.</p>
<p>La reazione agli stimoli esterni, con una crescente differenziazione di funzione e di struttura, con la formazione della memoria organica costituisce la nota caratteristica del plasma; l'impiego e la formazione crescente dei centri neuro–psichici sono la caratteristica della specie umana; il modo diverso dell'applicazione della psiche diretta a modificare l'ambiente tellurico, creando il novello ambiente sociale, costituisce il carattere diverso di popoli e di civiltà; finché il ricomporsi — da ultimo — de' vari strati sociali in una in cui, scomparsa la folla intersociale, si sia ottenuta la solidarietà dell'umana famiglia, volta a domare la natura, costituisce il carattere umano, che si viene formando.</p>
<p>Su queste grandi stratificazioni, altre, di minore importanza, se ne intercalano, come, in mezzo alle pagine d'un libro, si trovano carte volanti, che non ne guastano né il senso, né l'unità.</p>
<p>Noi portiamo, per es. dagli strati inferiori della razza il terrore religioso, il senso del soprannaturale, così vivo e presente, nei momenti di crisi dell'animo; e, non solo il terrore religioso, ma tutta la vita psichica noi la portiamo come un'eredità ed una stratificazione del carattere della razza ed il Sergi lo à ben dimostrato: fra la psiche umana e la animale ci è solo differenza qualitativa, non quantitativa.</p>
<p>Il carattere della sociabilità, che si trova è vero in alcuni insetti come le api e le formiche, tra i vertebrati inferiori, tra gli antropoidi, nell'uomo tocca il suo maggiore sviluppo: esso è un carattere della specie a preferenza; così, su questo carattere, per eccellenza umano, s'innalzano i varii caratteri etnici. I popoli nordici d'Europa, il popolo germanico ed anglosassone, portano — come impronta etnica — un elevamento della massa, una coordinazione degli individui tendenti ad assommarsi nel lavoro collettivo delle grandi masse; il popolo latino à, come propria impronta, l'individualità gigante ed isolata; esso non è come una foresta di virgulti, che non cede e che resiste, come il popolo nordico, ma una quantità di alberi d'alto fusto, che il vento abbatte e la pioggia flagella.</p>
<p>Ma strati della razza e della specie, strati etnici ed individuali, strati acquisiti e congeniti si organizzano, negli uomini e nei popoli normali, in un tutto compatto ed evolutivo. L'arrestarsi in uno strato senza aggiungervene dei nuovi; aggiungerne dei nuovi senza cementarli sui vecchi i quali risorgono: son queste due forme patologiche del carattere: la prima è una forma ritardata, d'arresto; la seconda di disorganizzazione, degenerativa e tutte e due costituiscono la forma patologica del carattere così d'un individuo come d'un popolo.</p>
<p>Studiare, adunque, il carattere d'un popolo importa conoscere la sua statica e la sua dinamica psichica, il modo di pensare e di sentire; conoscerne gli strati antichi e i recenti; vedere come sul fondo comune del carattere della specie si sieno venuti maturando gli strati di quel dato popolo, i quali, assommandosi ad unità, àn formato poi quel che si chiama carattere individuale; ed importa, infine, comprendere come questo — se può, patologicamente, rimanere invariabile — è sommamente progressivo. Così si valuta il carattere d'un popolo rispetto a quello degli altri, cercandolo di sospingere se arrestato o regredito maturando, dalle vicende storiche, le nuove formazioni. Tale esame noi faremo, nei seguenti capitoli, rispetto al carattere del mezzogiorno d'Italia. </p>
</div2>
<div2>
<head>CAPITOLO II.</head>
<head>IL CARATTERE MODERNO</head>

<p>Il carattere, inteso in senso largo, è un modo di rispondere alle azioni del mondo esterno, che ci circonda da ogni parte, come l'aria che respiriamo; che ci affatiga, ora in modo visibile, ora in modo inavvertito; che, a certi momenti, ci dà l'illusione d'una padronanza di noi stessi ed, a certi altri, il senso d'una tirannia che bisogna o subire adattandovisi o esserne sopraffatti; ma che agisce, di continuo, su di noi, provocando reazioni ora leggiere, ora vive e possenti, le quali possono essere o come d'una sola impronta, che le distingua tutte; o possono essere variabili come tanti tocchi usciti da diversi pennelli, ognuno dei quali rifletta un momento psichico diverso.</p>
<p>Ma questo stato dell'animo che consiste nel rispondere, in modo vario e diverso, agli stimoli esterni fu un tempo, ed è ancora, presso la gente incolta, il fenomeno normale che viene, col precetto educativo, sostituito dall'altro per il quale, componendosi ad unità gli stati di coscienza, la reazione della psiche diventa sempre uguale ed uniforme ed inspirata e diretta da un sentimento e da un pensiero, utili alla specie. La psiche è divenuta, così, come un istrumento musicale, in cui ogni tasto riproduce la sua nota, quella e non altra; e tutte si combinano in una solenne armonia.</p>
<p>Questa rispondenza agli stimoli dell'ambiente, sempre uniforme ed elevata, sempre diretta all'utile della razza, costituisce come un suggello, che à ricevuto il nome di carattere, carattere per antomasia, quello che merita davvero di essere stimato e pregiato.</p>
<p>Una strana illusione ricaccia questa forma evoluta e superiore del carattere, nella giovinezza dell'umanità, così come vi ricaccia l'imperio della bontà e della felicità umana. Strana illusione che à sempre tormentato l'uomo! l'immagine dantesca dei condannati a portare il capo rivolto in dietro, per aver tenuto l'occhio troppo fiso nell'avvenire, è stato sempre la condanna dell'umanità: i pagani credettero nel regno di Saturno; gli ebrei e i cristiani nel paradiso terrestre; i romantici volsero l'animo al medio evo; i neomistici alle sorgenti del cristianesimo; Rousseau Réclus, Krapotkine allo stato primitivo di natura. È un errore umano — nelle forme senili di mentalità — tener l'occhio fiso nel futuro trasportandolo nel passato, pari a quello di chi guardi in un lago, riflesso sotto a' suoi piedi, l'immenso cielo stellato che si svolge di sopra il suo capo.</p>
<p>La concezione del carattere à subito questa illusione: noi immaginiamo che esso debba ritrovarsi nel passato e lo rievochiamo, quando ci è dato; cos'è infatti, la nostra educazione classica? Ma il carattere è riposto nell'avvenire: è come la stella che brilla da lontano e che a noi manda ben pochi raggi, ma della quale un giorno potremo essere illuminati, se come il giovane di Longfellow sapremo ascendere la montagna con il motto fatidico sulle labbra; excelsior! Epperò il Bellamy, che à descritto la vita dell'anno duemila, come di già di trascorso, smagando ad un tratto l'illusione, finisce così: il duemila non è dietro di noi, ma innanzi: esso verrà presto, se sapremo conquistarcelo.</p>
<p>Il futuro carattere umano non avrà né la impulsività morbosa, né l'odio al lavoro, doti un tempo dell'uomo selvaggio ed oggi riviventi nei criminali e nei bambini <note place="foot">Lombroso, <title>Uomo delinquente</title>, vol. I: l'embriologia del delitto — Perez, <title>Psicologia dell'infanzia</title>.</note>. Esso si svolgerà verso una crescente stabilità e sarà diretto sempre al bene proprio ed altrui, non tanto però che di quel che fu in passato non resti traccia, giacché le formazioni storico–sociali, al pari delle biologiche, son fatte a strati, di cui gli inferiori possono risorgere o permanere.</p>
<p>Ma, non ostante le forme inferiori del carattere, l'evoluzione progressiva di questo non si è mai interrotta, divenendo sempre più stabile, normale ed uniforme: di modo che mobilità criminosa od indifferente è la nota d'un carattere superiore, e verso questo carattere ideale, forse irraggiungibile, si muove il carattere moderno.</p>
<p>Il carattere, però, se è qualcosa formato di pensiero e di sentimento, di una statica e d'una dinamica, è ancora un riflesso, non puro e semplice, ma vivo e soggettivo dell'ambiente: se il carattere moderno è tale che muove verso l'uniformità, come successione ed impronta; verso la normalità come fine ultimo, molta parte n'è dovuto all'ambiente. Il suo studio presuppone, quindi, la disamina dell'ambiente sociale moderno, della statica e della dinamica dalle quali si viene formando la tendenza, lo spirito informatore.</p>
<p>L'ambiente sociale — noi lo dicemmo — si viene determinando per opera dell'ambiente tellurico e per l'istinto sociale che l'uomo porta in sé, come eredità della razza animale, a vincere e a combattere la lotta per l'esistenza.</p>
<p>Prima ancora che le forme animate salgano fino all'uomo, nel mondo vegetale stesso, la società è uno dei mezzi della lotta per l'esistenza. Le prime società animali e vegetali indifferenziate, i così detti cenobii, che preludiano le società federali di cellule, i metazoi, non ànno altro utile risultato che un aumento di volume che permetta ad un essere di non venire incluso in un altro. Il cenobio à, nelle sue linee fondamentali, questo scopo, al quale si aggiunge l'altro della divisione di lavoro e del differenziamento di parti.</p>
<p>Stabilita la federazione cellulare, — differenziata ed integrata quella che a noi pare un'unità e chiamiamo organismo —, nasce il bisogno delle prime società animali. Alcuni articolati, alcuni insetti come le formiche e le api sviluppano le prime forme sociali animali, ma, al disotto di queste, nei piccolissimi funghi, esiste già la forma coloniale sociale e la forma simbiotica.</p>
<p>L'uomo, adunque, porta in sé la tendenza, l'istinto della socievolezza, l'ambiente tellurico–fisico lo sospinge e noi vedemmo come le prime forme sociali sieno state grandemente aiutate da' climi caldi <note place="foot">Spencer, <title>Principii di sociologia</title>.</note>, onde sorsero i primi gruppi sociali i quali vanno da' Weddah dei boschi che vivono a coppie, alle orde ancora indifferenziate e alle più complesse forme sociali e i quali sono capaci o di arresto o d'indefinito progresso, come l'ovulo che può diventare o un organismo o rimanere, per sempre, una cellula sola.</p>
<p>Cresciuto il gruppo sociale e spinto dal bisogno di cibo, si espande, venendo a contatto violento d'altri gruppi; è il primo momento d'una differenziazione nel suo seno, giacché sorge la casta guerriera, in modo prima instabile, poi stabile, definita. Perpetuandosi lo stato di guerra, accanto ad una parte del gruppo che provvede al sostentamento, che bada alla pastorizia o all'agricoltura, vi è l'altra che combatte, conquista novelli territorii, uccidendo il nemico. È la lotta per la terra, che poi si trasforma in lotta non solo per il suolo, ma ancora per gli abitanti, che non vengono più uccisi, ma tenuti schiavi.</p>
<p>Quando sorge la schiavitù, la società è differenziata in classi, di cui le più basse sono fatte da' popoli vinti, le più alte da' popoli vincitori, e porta in sé, non solo una lotta esterna, intrasociale, tra gruppi che assoggettati, di poi, gli uni agli altri costituiscono i primi elementi etnici; ma un'altra interna nel proprio grembo tra le classi inferiori destinate alla produzione e allo scambio e le superiori destinate alla guerra o a' bisogni ideali della società.</p>
<p>Accanto a questa lotta ve n'è altra diretta a strappare alla natura i mezzi della sussistenza e dell'agiatezza e la quale è combattuta con i dati empirici dapprima, da poi con i mezzi che il pensiero riflesso à saputo creare. Queste tre forme di lotta, si complicano e si confondono: l'esistenza sociale diventa una lotta contro la natura avara, combattuta da una classe per conto di altre che, ora, adempiono a bisogni intellettivi, ora esercitano funzioni parassitarie: è una lotta in cui ciascuno vorrebbe godere, sobbarcandosi al dovere ingrato del lavoro, perciò popoli tentano sovrapporsi a popoli e classi a classi.</p>
<p>Ora non bisogna dimenticare che talora i popoli sovrapposti o le classi superiori ànno rappresentato o un grande interesse sociale o un principio di civiltà, ma, dopo un certo tempo, esse sono divenute parassitarie, in forza del potere politico–sociale che snerva. Né bisogna dimenticare, inoltre, che la lotta contro la natura, fatta con quel dato istrumento di lavoro e sotto quella data pressura sociale, non è stabile, ma varia riflettendosi in tutta la compage sociale, sul sistema politico e sulle superstrutture ideali, onde ogni novella forma economica polarizza diversamente gli animi.</p>
<p>Tale lotta sociale, fra le classi e fra i gruppi, è stata sempre aspra e cruenta, e solo ora tende a diventare lotta ideale e ad elidersi. La terra à ricchezze inesplorate, che ben possono essere dall'uomo ottenute, convergendo le attività, lottanti intersocialmente, contro la natura avara; il pensiero à donato agli uomini i mezzi come richiedere alla natura sussistenze e ricchezze, purché cessino di combattersi fra loro, sicché le due forme di lotta, intersociale e di classe, promettono di convergere in lotta contro la natura e l'umanità, differenziata per la lotta dell'esistenza, per il clima tellurico in tante unità etniche, ricomponendosi con la varietà del genio, formato in sì fortunose vicende, costituirà una sola grande famiglia.</p>
<p>Noi siamo all'alba d'un gran giorno, quello dell'umana fratellanza resa sacra dal lavoro di milioni d'uomini, dalla più grande integrazione, dopo millenarii differenziamenti: i secoli venturi saranno il prisma che ricomporrà lo spettro solare in un bel fascio di luce bianca e luminosa. L'illusione del passato si concreta nell'avvenire e chi riflette l'ambiente sociale di oggi, porta in sé un nuovo senso umano, che i genii e i santi dell'umanità intravidero, ma che la nostra età vedrà compiuto.</p>
<p>La statica moderna della psiche sta nella coltura e nella riflessione del pensiero: l'umanità à cominciato dal pensiero poco o nulla riflesso, anzi incosciente e irriflesso. Il pensiero, ch'è una manifestazione lenta della psiche, che, da principio, è una memoria delle impressioni esterne, confuse e poi raggruppate intorno a scarsi centri, che diventano sempre più numerosi e ingranati fra di loro, in ultimo diventa una facoltà che si educa.</p>
<p>Nella materia protoplasmatica più semplice ed indifferenziata cominciano — ad un tempo — sotto lo stimolo dell'ambiente esterno e vita e psiche. Il <hi rend="italic">plasson</hi> reagisce agli stimoli e dell'avvenuta reazione rimane impressa una modificazione, ch'è, in sieme, fatto biologico e psichico. Le reazioni posteriori si seguono ed accentuano questa duplice tendenza: la vita una, indifferenziata si biforca in una vita dell'organismo ed in un'altra della psiche. Sotto l'influenza di questa azione continua dell'ambiente, dalla prima forma di memoria organica, si sviluppa quella psichica: la memoria organica rimane, come il fondo primigenio sul quale l'altra si è elevata, facendo sì che il cumolo delle esperienze, che formano la memoria psichica, si raggruppino in tanti centri ingranati e distinti, richiamantisi a vicenda.</p>
<p>Da questa forma di memoria nasce il pensiero, che è formato da tanti ricordi, — particelle elementari del pensiero —; da nuove e vecchie percezioni e da' legami e dalle relazioni che fra loro intercedono. Il pensiero, fatto adunque così, di fatti presenti e di ricordi, riflette l'ambiente, ch'è la sorgente di tutto il nostro mondo intellettivo e lo riflette dapprima, inconsciamente, senza studio: si pensa, perché il pensiero si è ereditato come dote psichica ed à suo fondamento nel protoplasma di cui s'intesse e deriva l'organismo. Ma, in seguito, esso diventa autodidatta: se l'esperienza gli à addimostrato che esso può variare il metodo, per ottenere effetti maggiori di riflessione dell'ambiente, e se riflettere meglio l'ambiente vale combattere meglio la lotta per la vita, perché egli di queste nuove acquisizioni non dovrà usare? Sorge, così, l'educazione crescente del pensiero: ond
 e l'età nostra — riguardando e prendendo, come termine di paragone, il pensiero — può chiamarsi età del pensiero riflesso, come l'età antica fu del pensiero incosciente. In senso generico, adunque, in ciò sta l'evoluzione del pensiero: la statica del carattere moderno è quella del pensiero colto, che dirige ed illumina il carattere.</p>
<p>Questa caratteristica è così generale, che essa direbbe meno che niente, se noi non la tentassimo d'illustrare disvelando a quali concezioni dell'universo il pensiero riflesso si sia sollevato.</p>
<p>Il pensiero dell'età antiche ebbe del mondo un riflesso che noi riteniamo errato e che si impersonificò in due errori: errore geocentrico ed antropocentrico, onde se il mondo da noi abitato fu creduto centro dell'universo, l'uomo fu tenuto come l'arbitro della natura.</p>
<p>Contro di questi due errori, il pensiero riflesso à combattuto le più belle battaglie, dalle geniali intuizioni delle prime scuole filosofiche greche fino al rinascimento italico, nel quale periodo la speculazione è avvalorata dalla ricerca scientifica che si estende dovunque per i rami del sapere e che, oggi, permette di rifare tutta la scienza in unità solenne che muove dalle formazioni astrali e planetarie e, per la scala dell'essere, sale all'uomo. Giunto a questo, essa diventa evoluzione psichica e quindi sociale e storica: l'universo non è più una serie di fatti separati, ma un ordine solo. La caduta dell'errore geocentrico ed antropocentrico è definitivamente avvenuta e con essa è sorto il concetto che la natura à sue leggi fisse ed immanenti.</p>
<p>Lo stesso sentimento religioso, che par contrasti la scienza, rimane, nel pensiero moderno, come continua aspirazione verso l'ideale e quand'anco esso si svolga nella forma concreta d'una qualunque rivelazione, al soffio purificatore del pensiero, perde l'esteriorità del culto, l'intolleranza del fanatismo e rimane il campo della fede. Esso che parve un pericolo sociale, una forza d'arresto nella storia, diventa, in vece, come un mondo che ognuno porta dentro di sé, popolato delle migliori speranze; è il mondo di qua cacciato fuori del tempo e dello spazio, e così bello e puro quale noi vorremmo fosse questo triste mondo nel quale viviamo.</p>
<p>Questo pensiero, adunque, del tutto moderno tende a diffondersi in basso agli strati meno evoluti della folla: è tendenza generale, ma più larga e profonda nei popoli più moderni e si estende a modo di nozione chiara, semplice, certa come pensiero, cioè, positivamente accertato.</p>
<p>Su questo sostrato si elevano o tentano di elevarsi le varie colture speciali di arti, professioni, mestieri, scienze: come sul fondo della fede si elevò tutto il medio–evo.</p>
<p>In una parola, il pensiero specializzato vive del sostrato generale del pensiero: è questa la tendenza d'ogni tempo e del nostro del pari; nei popoli, a larga coltura, si va verificando questo che gli strati inferiori intorno alla concezione del mondo non possono più risorgere: sono come quei morti cui è negata ogni risurrezione, a tale patto il pensiero è un organismo, se no diventa successione di strati caotici.</p>
<p>Parallellamente alla statica, si è venuta svolgendo la dinamica del carattere moderno: il sentimento à subito lungo il cammino della vita e della convivenza sociale un'evoluzione, che va dal sentimento egoistico a quello altruistico. Non già che l'altruismo sia rampollato come un fenomeno nuovo dall'egoismo: esso è contenuto, in sieme con l'altro sentimento inspiratore della vita, nelle forme più semplici protoplasmatiche. La monera, che per eccesso di nutrizione, si scinde in due esseri distinti, compie la prima e rudimentale forma d'altruismo; l'atto della generazione che si complica con l'ascendere della vita, è la forma primigenia e più elementare d'altruismo ad un tempo. Essa anzi è legata strettamente alla funzione egoistica della nutrizione: è un distacco di materia, quando mal può contenersi, per ragioni meccaniche, intorno al nucleo: solo, nelle forme cellulari più evolute, si verifica q
 uella larga partecipazione del nucleo, e del nucleolo, che d'una funzione, puramente meccanica, ne fan una funzione vitale. Ora, benché le due basi del sentimento: egoismo ed altruismo nascano contemporaneamente e sieno confuse con la vita biologica della  cellula, pure l'egoismo si svolge prima e in maniera maggiore dell'altruismo, che continua ad essere, per gran parte della scala sociale, ristretto alle funzioni di riproduzioni e dura per un tempo determinato. È un primo gradino dell'altruismo, fatto di amore e di simpatia fra' due sessi: anzi, simpatia per il senso opposto e amore per la prole raramente si congiungono in un individuo solo: vi è, come una divisione di funzioni per le quali il maschio sceglie la compagna, la contende con tutti i mezzi di lotta, mentre questa rimane in disparte a concedere le sue grazie al vincitore di quel cruente torneo di amore. Ma se il maschio à, di preferenza, il compito dell'amore sessuale, la femina à quello della maternità: è lei che nutrisce, che difende i piccoli e, sebbene per un tempo breve, pure è in essa e per essa, che il più forte altruismo, quello della maternità, s'inizia e si svolge.</p>
<p>Il sentimento sociale sorge molto tardi nella scala zoologica e sempre e da per tutto subordinato all'interesse della specie, cioè ad un egoismo più largo. Le api, che pur ànno un sentimento sociale evoluto, uccidono i maschi quando la prolificazione è compita e costringono gli sciami vecchi ad emigrare, quando i nuovi si sieno formati.</p>
<p>Il sentimento d'amicizia e di fedeltà sorge molto tardi: nella scala zoologica inferiore all'uomo non è posseduto che da un solo animale, dal cane, e non verso un individuo della propria specie, ma di specie superiore, verso l'uomo, con il quale comincia l'elevamento continuato dell'altruismo. Messo, in fatti, in mezzo ad un ambiente o indifferente od ostile, à dovuto sentire il bisogno di stringersi forte con i suoi simili, per trionfare. La sua esistenza è stata legata ad un sol patto, ad una sola condizione: l'unione, la vita propria connessa con l'altrui, l'altruismo in una parola.</p>
<p>Fu, però, un lento svolgimento di questa nuova acquisizione sentimentale, che non dovea distruggere l'antica, ma rafforzarla. Le civiltà — una ad una considerata — sono un allargamento ed un'espansione del sentimento altruistico e camminano per tappe: emozioni familiari, parentali, sociali, umane.</p>
<p>L'emozioni familiari esistono, nelle specie inferiori, ma pertiene all'uomo ed a' gradini più alti della civiltà umana averle svolte in quell'amore, più altruisticamente evoluto, dei figli. I due sentimenti del possesso dell'individuo dell'altro sesso, quello che noi diciamo passione erotica e dell'amore per i figli, si sono completati nell'emozione familiare, quale la concepiamo adesso, come bisogno di completamento dell'uomo per la donna, diretto ad ottenere dei figli, che sieno dei due esseri che l'ànno generato, il più grande affetto, la più immensa passione ed il più forte orgoglio. Al quale sentimento risponde quello della prole.</p>
<p>Ma, per giungere a questa altezza dell'emozioni familiari, per rispettarle ed educarle per sé e per gli altri, quale e quanto lungo cammino! Da quel selvaggio che fracassò la testa del suo bambino sulla roccia, perché gli avea fatto cadere un cestino di ricci di mare, alla pietà di quelle donne che per il loro bambino, riversano in tutta l'infanzia sofferente il loro affetto, quale immenso cammino compiuto dall'umanità!</p>
<p>Connesse con l'emozioni familiari sono quelle di parentela (emozioni parentali) di quella piccola società, nella quale l'uomo fa i suoi primi passi e nella quale si ritira stanco o vinto dalla lotta sociale. Cos'è, in fatti, l'emozione parentale se non un riflesso dell'amore verso il coniuge e verso i figli, allargato a chi, come noi, vuol bene a questi e n'è ricambiato?</p>
<p>Non è più l'affettività verso una persona, ma è la vita affettiva sua da noi vissuta, e la prima forma di parentela comincia dai fratelli e si allarga con l'estendersi e con l'intensificarsi delle forme familiari. Solo quando la famiglia à toccato l'unità monogamica, allora l'emozione parentale è progredita di pari passo.</p>
<p>La parentela fu, nelle prime forme di clan, tutta la società: <foreign lang="lat">gens</foreign> viene da <foreign lang="san">gan</foreign>, <hi rend="italic">sanscrito</hi>, generare; <foreign lang="lat">gens</foreign> son quegli in mezzo a cui si è nati; la tribù sorge come unioni di <foreign lang="lat">gentes</foreign>, di larghe famiglie, che si muovono in una sfera più larga, che le abbracci, ma che pure àn fra loro contese e dissidii. Poco a poco le <foreign lang="lat">gentes</foreign>, smettono i matrimoni consanguinei, e s'intrecciano fra loro come i rami degli alberi in una foresta, come tante onde che s'intersecano in mille punti nella vastità dell'oceano <note place="foot">Spencer, <title>Le relazioni familiari</title>.</note>.</p>
<p>Appartiene, dunque, a' popoli progrediti l'emozioni parentali che dalle classi alte discendono alle basse, dove ancora son poche o nulla sviluppate e su di esse si formano l'emozioni sociali. L'emozioni sociali sono dapprima ristrette, legate nell'ambito della classe e del ceto, limitate nel territorio. È un'escludersi però di continuo: le classi si semplificano: i loro rapporti perdono l'antica durezza, mentre le società si raggruppano nelle nazioni. L'emozioni sociali camminano, così, attraverso una solidarietà crescente: non è ancora, del tutto trascorso il tempo nel quale città sorelle si combatteano aspramente; che i comuni italiani veniano a guerra sanguinosa, invocando lo straniero; che Sibari veniva distrutta da Cotrone. E anco oggi, le nazioni — con un decrescente odio — minacciano di voler scatenare una di quelle conflagrazioni internazionali, che distruggerebbe ogni civiltà, che i più va
 ri e disparati pregiudizï ànno sconvolto l'umanità come un mare in tempesta: pregiudizii etnici, religiosi e di classe: ma, su questo mondo che è tramontato o tramonta, scende la pace e dai mille popoli sorge l'umanità. E ben lo sapete voi, o apostoli dell'umanità, che, per questo ideale, sfidaste e galera e patiboli: voi razza eterna di Dio, che non avrà mai fine!</p>
<p>Ma il sentimento, perché sia la spinta del carattere, l'elica della nave, della quale il pensiero è il timone, à bisogno che sia proporzionato allo scopo e normale: un aumento od una diminuzione di sentimentalità importa aumento o diminuzione di volere. Il sentimento perfezionato esige una lunga educazione, che ci allontani dall'impulsività e dall'incostanza delle psiche deboli, ammalate. La normalità del sentimento, quanto al contenuto e alla persistenza, è dote dei popoli evoluti, come degli individui completi ed è — diciamolo pure — una delle doti del carattere. Il genio — fu detto — è una lunga pazienza, il carattere è un rispondere costante e normale alle reazioni dell'ambiente ed è adunque questa la dinamica moderna del carattere, il quale, come oggi ci si presenta, in quei popoli che stanno al vertice del progresso sociale, è illuminato da un pensiero, che ri
 flette la concezione ultima del mondo; è guidato da un sentimento altruistico e si svolge nell'ambiente sociale vastissimo dell'umanità.</p>
<p>Vediamo alcuni lati di questo carattere, moderno nel pensiero, altruistico nel sentimento, umano nel suo svolgimento, confrontandolo con le forme inferiori del carattere, superate altrove, od indugiantisi nei popoli bassi e poco evoluti.</p>
<p>Il carattere moderno è essenzialmente diffusivo e lo sforzo della coltura d'una nazione mira appunto a diffondere nei bassi strati sociali, la statica e la dinamica del carattere e con queste il carattere stesso. Nelle moderne società, la coltura à perduto quell'impronta di privilegio e, non ostante tutte le teorie superumane, essa tende a generalizzarsi ed a pervadere il fondo sociale. Lo stesso sottostrato sociale comprende che può godere dei frutti della società, al solo patto d'elevarsi; e quale elevamento migliore, se non assurgendo all'apice della coltura, in un mondo nel quale l'evoluzione da biologica è diventata psichica e nel quale in questa direzione tenta evolversi?</p>
<p>Ma l'elevamento della massa, s'è indizio della giovinezza d'un popolo, pure porta con sé un fatto costante: l'attenuarsi della genialità individuale.</p>
<p>Il genio, come pianta che sorge in mezzo a radure, spunta là dove la povertà intellettuale gli si allarga d'intorno, giacché pare la natura disponga di grandi forze di compenso, e quando un organo vien meno al suo ufficio, una forza di compenso si svolge in un altro.</p>
<p>Nel campo della fisio–patologia il fatto è vero ed incontrastato: quando una porzione di cuore funziona male, nell'altra si svolge una ipertrofia compensatrice; quando un emisfero cerebrale è distrutto, l'altro tenta di sostituirvisi. Così, è nel campo morale, quando la massa è poco colta, sorge il genio, il quale si attenua dinanzi alla genialità collettiva. Sia esso fatto vero il rapporto tra genialità individuale e collettiva, sia falso apprezzamento, errore d'illusione d'ottica mentale, che fa parere poco alto il genio in mezzo ad una massa dal pensiero evoluto, certo cosa è che l'osservazione non è nuova, come nuovo non è il fatto che, nelle società vecchie, sorge l'anticipazione geniale dell'avvenire che poi nelle società giovani si andrà attuando. Ed a me pare che, s'è vero che la genialità è fenomeno degenerativo, essa deve sorgere nelle società poco evolute e senili, cioè in un ambiente di degenerazione. D'altra parte, se il genio precorre i tempi, se egli vede più in là di quanto i suoi contemporanei non possono vedere: l'attuazione e la comprensione del suo pensiero richieggono uno sforzo maggiore, che la società senile nella quale vive non può impiegare, onde viene a tradursi in pratica in mezzo a collettività giovani e piene d'energia.</p>
<p>In modo non dissimile si comporta la passione: se il genio è uno sviluppo eccessivo d'intelligenza in mezzo alla mediocrità intellettuale, la grande passione, in mezzo alla scarsezza passionale altruistica, è, come la genialità, un prodotto patologico degenerativo e come questa è un compenso della natura per la conservazione della specie.</p>
<p>Il genio e il grande passionato del bene, il santo, non nel senso chiesastico della parola, sorgono in momenti difficili, sono degli individui disadatti all'ambiente nel quale vivono, sono una forza di conservazione della specie e di perdizione dell'individuo.</p>
<p>Ma l'elevamento della massa, nel campo dell'intelligenza e del sentimento, val molto di più che l'intelligenza isolata del genio e la sentimentalità del santo, e ben lo dice la esperienza storica della civiltà che arride non a' popoli decrepiti, inondati dalla luce del genio e dal conforto della passione altruistica: ma a quelli in cui e pensiero e sentimento sono colti ed evoluti nella massa.</p>
<p>Ma ci è, ancora, di più: ogni elevamento della massa — intellettivo e passionale — si accompagna con una maggiore integrazione e subordinazione degli individui, come nel campo biologico, ogni organismo più evoluto è fatto di parti più  integrate e differenziate. Ora, questa coordinazione e subordinazione della massa è segno di superiorità sociale; è fonte di maggior lavoro sociale: ben può l'individuo, come nei popoli latini, essere più alto di quello dei popoli nordici, ma la massa latina, troppo individualizzata, val di meno di quegli uomini dal cervello duro ma di più facile cemento connettivale. E nel campo biologico non sono gli animali inferiori quelli in cui le cellule sono meno connesse fra loro, con più largo spazio intercellulare, in confronto all'uomo e a' tessuti superiori in cui lo spazio tra cellula e cellula è breve e il tessuto più compatto?</p>
<p>Carattere moderno adunque vale elevamento della massa con maggiore lavoro sociale.</p>
<p>Un'altra dote del carattere moderno è una più larga partecipazione alla vita pubblica: cos'è essa, in fatti, se non il cozzo delle idee e dei sentimenti che si disputano la direzione della vita sociale? E, d'altra parte, queste varie tendenze e direzioni, che potrebbero incanalarsi e divenire manifestazioni anormali, nella vita pubblica, trovano la più alta correzione; onde dicemmo il partito essere la forma più equilibrata di folla e la vita pubblica il campo delle sue manifestazioni, come, di contro, la setta n'è la forma patologica.</p>
<p>Dove la vita pubblica è più larga, più intensamente vissuta, là la sicurezza sociale è più garentita ed il progresso da settario diventa evolutivo e scientifico; d'altra parte, la vita pubblica è tanto più alta, quanto più il pensiero d'un popolo è moderno e il sentimento altruista. Ora queste due doti formano il carattere dei popoli civili, sicché possiamo inferire che, quando ci troviamo di nanzi ad un popolo a carattere normale, noi dobbiamo aspettarci che esso sia di coltura elevata, di produzione sociale alta, di vita pubblica interamente, largamente ed onestamente vissuta, giacché la onestà nella vita pubblica tende ad un continuo elevamento e se, come dice il Sighele, essa è meno sviluppata della moralità privata, pure, come una spirale, di continuo s'innalza verso forme più alte.</p>
<p>Le antiche democrazie ebbero per la vita pubblica un grande interessamento, ma esse portarono seco un grave danno costituito da quegli schiavi — dal sottosuolo sociale — tolti ad ogni vita pubblica. Lo schiavo fu un perenne pericolo per quella civiltà, corruppe e fu corrotto e, quando d'intorno a sé la corruzione prevalse, egli, convertendosi al cristianesimo, propagandolo esercitò, sullo stato, un'azione dissolvitrice, più pericolosa d'ogni rivolta servile e Roma, che, a più riprese, trionfò delle guerre servili, non si salvò né dalla corruzione, né dal nuovo orientamento della schiavitù verso il cristianesimo.</p>
<p>E conchiudiamo così: il carattere moderno è fatto da una concezione scientifica del mondo e da un sentimento altruista; si svolge e discende sino alle masse incolte, elevandole; alla genialità e alla sentimentalità individuale sostituisce la collettiva, ben più grande e feconda di lavoro sociale; si esplica non solo nella vita privata, ma nella cosa pubblica, elevandone il contenuto morale.</p>
<p>Al lume di questo — che noi chiamiamo — carattere moderno, vaglieremo, nel prossimo capitolo, il carattere del mezzogiorno d'Italia. </p>
</div2>
<div2>
<head>CAPITOLO III.</head>
<head>IL CARATTERE DEL MEZZOGIORNO D'ITALIA</head>

<p>Nel parlare del carattere d'un popolo, guardandolo al lume della scienza positiva, dobbiamo avvalerci molto e dalle impressioni ricevute e del dato statistico, e, quando questi manchi, dalle insieme delle prove indirette, che ci sarà possibile poter ricavare.</p>
<p>Così è del carattere del mezzogiorno d'Italia che io ò studiato lungamente, vivendoci dentro, e confrontandolo con quello del settentrione, colto un po' fuori e molto sullo studio di riviste e di libri. Le vicende della nostra vita politica, letteraria, scientifica, industriale ecc. — in somma di tutta la vita nazionale di questi ultimi tempi — à messo sempre in evidenza la differenza dei due caratteri e l'eccellenza di quello nordico sul meridionale; l'uno si è andato avvicinando a quello che noi dicemmo carattere moderno, che si va evolvendo, di preferenza, in mezzo alle razze nordiche, l'altro ne è ancora molto lontano: l'uno si poggia sul valore della massa e la scarsa genialità individuale, l'altro in vece sulla massa bassa, depressa, poco coordinata e subordinata e sulla genialità isolata: l'uno è fatto come una catena di monti, poco, alti, ma che servono bene alle condizioni orografiche del
 paese; l'altro di leggiere ondulazioni in cui s'innalzano qua e là monti giganteschi che, paiono, confondersi col cielo.</p>
<p>Di questo carattere arretrato del mezzogiorno d'Italia noi studieremo e la parte statica e la parte dinamica.</p>
<p>Cominciando dalla statica del carattere, cioè del pensiero diciamo come esso è poco colto, in basso; unilaterale, in alto. Dopo tanti anni che l'insegnamento è diventato obbligatorio, noi siamo a tal punto che la massa di analfabeti abbonda.</p>
<p>Scorrendo i varï bilanci municipali quel che colpisce è l'esiguità dello stanziamento per la pubblica istruzione, né mai le somme stanziate, per quanto esigue, si spendono per intiere.</p>
<p>Le scuole sono quanto mai si può immaginare d'antigienico e da quelle scuole si esce miopi, disattenti, scorati come da lunga tortura.</p>
<p>Dalle scuole passando a' maestri alle maestre, la scena non è più lieta: il <hi rend="italic">romanzo d'un maestro</hi> che il De Amicis ci à, con la sua arte, regalato, non è che una verità, anzi, qualcosa di meno ancora della verità. Il maestro non è pagato, è tenuto in una posizione servile, prono a tutte le autorità locali, segno a ire partigiane e, talvolta, diciamolo pure, oggetto di scandalo in paese.</p>
<p>La condizione degli scolari non è più prospera: nei paesi vanno a scuola o d'inverno, o d'estate quando tacciano i lavori di campagna, spesso affamati, posposti nell'insegnamento a' figli dei maggiorenti del paese, e, quando sieno fatti più grandicelli, vengono tolti definitivamente dalla scuola.</p>
<p>La stessa istruzione che s'impartisce è, del resto, così elementare, che, quand'anco la si desse a dovere, sarebbe di poca o niuna importanza: io, a conti fatti, ò trovato che uscendo dalla scuola si sa solo leggere mediocremente e scrivere poco o nulla: della istruzione moderna e dell'educazione del carattere che resta mai o meglio che se n'è appreso che valga d'essere conservato?</p>
<p>Ora, questa trascuratezza della istruzione elementare — di quella cioè che dovrebbe essere a fondamento di tutta la coltura nazionale — dipende da due cause che si completano, e che indicano il nostro carattere inferiore. E sono: il pregiudizio della parte dirigente che teme nell'istruzione un pericolo sociale, laddove l'esperienza delle nazioni civili dimostra il contrario; e l'incoscienza delle plebi che non sa domandare un esatto adempimento della legge sulla pubblica istruzione: cause, adunque, che si completano come in un ingranaggio le tacche di una ruota e i denti dell'altra.</p>
<p>Noi siamo a tal punto che i programmi ed i regolamenti ministeriali ultimi sono d'una larghezza e d'una liberalità immensa, dinanzi al gretto ed ignorante metodo dei comuni del mezzogiorno, per i quali l'istruzione esiste solo come una passività dei bilanci e non come uno dei più importanti servigi pubblici.</p>
<p>La coltura poi, negli strati superiori, è monca ed unilaterale: è diretta non già ad avere un fondo di sapere generale veramente moderno, indispensabile sul quale si aderga la coltura specializzata in questo o in quel campo, ma a ribadire la vieta coltura classica, dove si glorifica tutta una civiltà da noi lontana e che — dinanzi al carattere moderno — dovrebbe sembrarci barbara. Per essa viviamo d'un tempo nel quale l'impero della forza, l'assenza della pietà, il pregiudizio etnico prevalsero sugli uomini: ora, quale meraviglia se, dallo studio di quei tempi, si esca plasmato ad una durezza che i tempi nuovi non comportano e se il sogno dell'animo non è l'avvenire, ma il passato?</p>
<p>Questa forma di educazione, nefasta altrove, dove l'ambiente è pregno di un grande avvenire, dove tutto parla al cuore e alla mente della solidarietà umana; diventa a mille doppi più dannosa fra noi, dove si vive ancora del vecchio clima storico–sociale del passato; dove ancora vige la durezza antica dei modi; dove la forza brutale à un culto; dove il servaggio si porta come abito confitto nell'animo? Ed è dannoso non solo al carattere, ma ancora alla mente: da quella mole di cognizioni imparate in fretta e furia si esce in uno stato di esaurimento mentale, di psicoastenia, come da una lunga orgia nella quale tutta l'energia giovanile si sia venuta sciupando.</p>
<p>In mezzo a questa coltura vieta la sola parte moderna, rappresentata dallo studio della storia e dal patrio idioma nel quale si riflette il genio etnico, è fortemente negletta: assorti nella lingua greca o latina della nostra, delle nostre vicende storiche, delle scienze biologiche e naturali, della sintesi filosofica — di tutta questa sorgente di modernità, che ci dovrebbe educare ad essere uomini del nostro tempo, — nulla conosciamo.</p>
<p>E quando poi ci lanciamo nella vita qual meraviglia che noi portiamo dovunque: in casa e fuori, nella vita pubblica e privata, nella concezione scientifica e filosofica, questa coltura del carattere così antiquata ed egoista? Epperò, anche in mente d'una certa coltura professionale alta, vive ancora e l'errore antropocentrico e geocentrico, quasi e Galileo e Bruno e Darwin e Spencer e Laplace e Herscell fossero mai stati ed abbiano ancora la mente annebbiata dal miracolo, ne siamo assorti alla concezione dell'immanenza della natura, né al sentimento della solidarietà umana.</p>
<p>In vano, adunque, fra noi si cercherebbero le scuole di arti mestieri, viventi in soli pochi grandi centri; le scuole davvero pratiche d'agricoltura, non quelle che il governo tiene con scarso profitto; le università popolari come nella Svezia e Norvegia.</p>
<p>Lo stesso sentimento religioso che può essere talora un coefficiente di progresso, come è nelle nazioni nordiche, in ispecie nelle popolazioni anglo sassoni; che potrebbe portare in sé come una vasta sorgente idealistica; da noi è stato sopraffatto dal culto, è stato vinto dal fanatismo, onde à costituito e costituisce ancora un forte ostacolo al progresso.</p>
<p>È avvenuto, così, che la criminalità è stata da noi a tinte fortemente religiose e lo è ancora, e gli stessi ordini monastici, il presbiteriato, furono un vivaio di reati sessuali. Né potea essere diversamente sotto questo clima caldo infocato, dove i sensi si accendono e la passione divampa e dove mal potea la regola monastica frenare la natura ardente di tanti giovani, indotti a metter la tonaca, di contraggenio per conservare intatta la proprietà <note place="foot">Lombroso, <title>Uomo delinquente</title>, vol. III.</note> nel primogenito o spinti al chiostro dagli allettamenti d'una vita comoda, o da passioni vinte, ma non dome, da un momento di sconforto che parea imporre l'eterno sagrifizio della vita.</p>
<p>E, spinti al chiostro, quante occasioni di peccare! come confessori e come pedagoghi penetravano da per tutto: solo un forte idealismo poteva salvare gli ordini religiosi dalla corruzione, ma questo mancò sempre, onde divennero una delle maggiori pesti sociali.</p>
<p>Ed ora, dopo tanto tempo, essi accennano a risorgere ancora senza che si pensi di contrapporre alla loro opera l'onda purificatrice della libertà: i più non se ne incaricano affatto, i pochi — e si dicono liberali — sognano nuove soppressioni, tanto la nostra è pur troppo la terra della forza bruta e del bastone.</p>
<p>Connesso con la religione e per molti versi, è l'amore per la donna, che da noi è forte e precoce e che spesso dilaga — non per l'alveo fisiologico — del matrimonio, ma volge giù per la china del vizio.</p>
<p>L'amore peccaminoso anzi è, fino ad un dato punto, la regola: abolito l'ozio monastico con la prostituzione che porta seco, si sono sostituiti gli amori illeciti diretti al solo scopo di mantenere intatta la proprietà familiare nel primo o nell'ultimo fratello destinato a continuare la razza.</p>
<p>E, da questo pervertimento, traggono origine e un crescente numero d'esposti, d'aborti, d'infanticidï e d'amori contro natura <note place="foot">Domanico, <title>I trovatelli, la donna e la famiglia</title>.</note>. E — com'è delle popolazioni inferiori — nell'Italia del mezzogiorno l'idea del divorzio, la ricerca della paternità, il concetto più largo della famiglia trovano maggiori ostacoli e qua ancora, in nome dell'onore, si assolvono gli uxoricidi. Il pregiudizio sessuale vive pieno ed intero, come nel medio evo e non vuole sostitutivi.</p>
<p>Si può comprendere quale sia la condizione della donna, come ad essa vengano negate le più elementari libertà, come lo sposo sia imposto per calcolo, non scelto per amore: di quale gelosa tortura la si circondi; come ancora il celibato l'attenda.</p>
<p>Essa è sempre schiava, come a Roma antica o del padre o dei fratelli o del marito o dei figli: in Inghilterra <note place="foot">Ferrero, <title>Europa giovane</title>, il terzo sesso.</note> le <hi rend="italic">Spinters</hi> vivono dell'idealismo di quella forte razza, ma da noi esse sono dannate a rimanere eternamente schiave, all'ombra della casa, più gelosa d'un chiostro e più piena di dolore.</p>
<p>Solo da un certo tempo le vicende economiche cominciano ad emanciparla, sospingendola un po' alla fabbrica, un po' alla scuola; ma ancora il bisogno economico non l'à investita, come quercia che il vento schianti e chi sa quanto tempo ancora ci vorrà perché essa combatta le battaglie della sua emancipazione.</p>
<p>A così scarsa; ed antiquata coltura, dobbiamo aspettarci che corrisponda una bassa sentimentalità, ossia impregnata d'egoismo, giacché la statica e la dinamica del carattere tentano, benché non sempre, di svolgersi parallelamente.</p>
<p>In fatti lo scarso sentimento altruistico è la caratteristica del mezzogiorno, non già che manchino le persone amanti del bene, anzi vi sono e lo sentono fortemente, ma il tono generale è un egoismo cieco e feroce, che impronta ogni azione d'individui o di massa.</p>
<p>In vano, perciò, si cerca fra noi quella folla d'istituzioni umanitarie e le poche che vi sono, vengono dilapidate da' politicanti di mestieri, che le ànno infeodate nelle loro famiglie, vivendovi su, come una colonia di batterï su di un terreno nutrivo. Da ciò, dal desiderio di godersele, nascono quelle gare delittuose; quell'armeggio presso le autorità e i corpi rappresentativi; quel contendersi furioso di clientele, che, anche quando paia ispirato dal pubblico bene, in fondo à sempre un pensiero nascosto che move.</p>
<p>E mentre questo succede, non uno che gridi: i pochi che lo ànno tentato, àn dovuto amaramente pentirsene: gli onesti, che non mancano, sono di una supina rassegnazione, della teoria del lasciare correre. Le forze, che dovrebbero opporsi a questa corruzione così vasta, mancano o sono appena sorte: manca una vasta coscienza popolare, che senta come le opere pie, che i secoli ci ànno tramandato, sieno la sua ricchezza e come meritino d'essere amorosamente vigilate: la stampa — che nei paesi civili è un vero e proprio tribunale della moralità — o non esiste o se esiste, è legata a clientele e parla per livore di parte o se è onesta non può vivere e muore.</p>
<p>Se la virtù attecchisce così poco nella sua forma attiva, ch'è quanto dire come spinta al bene e lotta contro il male e vive solo come potenza negativa che si contenti di operare il bene, quanto può e ad altri non dolga: non meraviglia che la ricchezza, il fascino dell'oro, la possibilità di nuocere, volendo, e di dispensare favori; che, in somma, la complessa potenza del male, incuta e rispetto ed ammirazione?</p>
<p>In un popolo così fatto, mancano quell'emulazione e quei contrasti sociali che sono, altrove, la vita, il motore del progresso. In basso manca l'elevamento del proletariato, che dà fisonomia al nostro secolo, in alto l'opporvisi cosciente ed illuminato; in loro vece vi era e vi è ancora una forma antiquata di lotta.</p>
<p>Il brigantaggio, di cui sono ancor vivi il ricordo e la tradizione criminosa, non era che una delle conseguenze del vecchio e persistente contrasto sociale: anzi, talvolta, la spinta al brigantaggio era una reazione a delle ingiustizie, in un mondo ancora semifeudale, dove a chi è ricco è, in parte, permesso valersi dei pubblici poteri e della ricchezza in danno di chi gli sta intorno e non è gran fatto prono ad ogni ingiusto volere. Data questa mancanza d'un potere regolatore, qual meraviglia che dei delinquenti, dei passionali si fossero elevati a riparatori di torti, che, in altra maniera, non si riusciva né di prevenire, né di riparare <note place="foot">Lombroso, <title>Uomo delinquente</title>, op. cit., vol. III.</note>?</p>
<p>Oggi, l'emigrazione è diventata un sostitutivo del delitto: quando i torti ricevuti sono molti e rendono impossibile il poter soggiornare in un luogo, non è nella giustizia che si ricorre, nella quale non si à fiducia, ma si emigra.</p>
<p>In altri tempi, si ricorreva al delitto: era una prima spinta su di un terreno, antropologicamente disposto al crimine, di mezzo ad un ambiente nel quale questo esercitava una forte suggestione; e se al primo crimine altri ne succedevano, si diventava banditi, opponendo prepotenza a prepotenza; voluttà di comando ad un passato di servilismo; alla povertà rassegnata una ricchezza spensierata; ad una normalità non sentita, una criminalità che si portava nel proprio organismo e nella propria educazione.</p>
<p>Ma se l'emigrazione è un sostitutivo del delitto, n'è spesso un diversivo, giacché è frequente il fenomeno osservato che gli emigranti portano, là dove vanno, una larga delinquenza, sospinti dall'eredità criminosa, da maggiori bisogni e da maggiore impunità <note place="foot">Ioly, <title>La Francia criminelle</title>.</note>.</p>
<p>Su questa massa ed in mezzo a questo popolo così depresso, la genialità è frequente, più di quanto non paia, perché molte volte rimane sterile e poco coltivata.</p>
<p>Ho conosciuto dei contadini che ànno poetato in vernacolo con un umorismo così fine, da disgradarne qualunque più provetto scrittore; altri ànno portato una nota passionata d'amore, da ricordare le dolcezze liriche del Giusti; vi son di quelli capaci di fare dei lunghi calcoli a mente, di mostrare una facile percezione dei numeri, come gente consumata nel calcolo; altri, in fine, d'una bontà sovrumana, veri santi in un ambiente d'egoismo e ricordo, in fine, d'un pastore che su di un rozzo pezzo di canna era capace di ripetere qualunque inspirata armonia udita e di non dimenticarla mai più.</p>
<p>Di sotto a questa genialità si espande una mediocrità, anzi una bassura desolante.</p>
<p>Il risorgimento italiano è certamente una di quelle opere solenni, una di quelle pietre di paragone, che le vicende storiche gettano fra' piedi di un popolo e dalle quali si esce o vinti o vincitori.</p>
<p>In quest'opera dunque, felicemente superata dal popolo italiano, la parte nordica e meridionale della nazione ànno contribuito in modo diverso: l'uno come popolo a carattere moderno, l'altro senile: l'uno con opera collettiva, l'altro con la genialità individuale: l'uno con le insurrezioni di tutto un popolo a Milano, a Brescia, a Genova, con la repubblica romana; l'altro, con la genialità di un Pepe, d'un Poerio, d'un Russo, d'un Cuoco, d'uno Spaventa ecc.</p>
<p>In vano, però, si cercherebbe fra noi del mezzogiorno qualcosa che somigli alle storiche giornate di Milano: la repubblica partenopea è una pagina gloriosa non di popolo, ma delle individualità più spiccate, della aristocrazia di mente, di cuore e di natali di tutto il napoletano. Il conte di Ruvo che si volta in su per vedere sul suo collo la lama della ghigliottina, è l'esempio della nobiltà di pochi animi in mezzo alla crudeltà e alla decadenza collettiva: ma, se la massa non à saputo né dare un esempio come quello del conte di Ruvo, né come l'altro del forte di Vigliena, seppe bene dare il Sanfedismo, i banditi del Cardinale Ruffo, i sostenitori del cesarismo borbonico. Ed è, così, che non a caso, dalle intime latebre della storia, venivano su a galla, in quel periodo fortunoso, la genialità isolata e la bassezza collettiva del carattere.</p>
<p>Quando, per l'infierire della tirannide borbonica, i profughi del mezzogiorno si sparsero in Italia e fuori, riempirono gli animi d'ammirazione per la genialità e la possente virtù suggestiva dell'animo loro; ma, spesso, fu una genialità criminosa che si disvelò più tardi nella cosa pubblica, onde patriottismo dovea significare, a' giorni nostri, una novella forma di criminalità fraudolenta, per mezzo dei pubblici poteri.</p>
<p>Né il genio si è esaurito di poi: agli Spaventa, a' Settembrini, a' De Sanctis, a' Mancini, a' Pisanelli son succeduti e i Sergi e i Zumbini e i Colajanni e i Fiorentino e i Bovio e i Rapisardi ecc., gente tutta che à aperto nuove vie al sapere. Ma, d'attorno ad essi, se son sorti dei gloriosi discepoli, non si è espansa la loro dottrina, la quale, meditata nell'Italia del mezzodì, si è trapiantata e à messo radici fuori, nell'ambiente cioè della massa colta, e della scarsa genialità individuale.</p>
<p>Né la genialità è stata continua, essa è, come i fenomeni anormali dello spirito, a scatti e a lampi: passano dei secoli nei quali la genialità tace e poi s'illumina d'un tratto, come di fuoco che lungamente covò nella cenere: vi sono degl'ingegni che si mostrarono ad un periodo tardivo della vita, che furono come razzi d'una durata corta, ma di grande sfosforescenza, o rimasero genii ignorati come Padula e Nicola Sole; insomma, una genialità patologica, a scatti, a lampi, ineguale, perduta spesso nell'ozio o nel male, una genialità malata od infeconda: completa talora, ma talora pazzesca.</p>
<p>Nessun popolo è, forse, così scarsamente dotato di facondia del meridionale: egli non sa parlare che non mescoli dialetto ed idioma: che non infiori d'oscenità il suo linguaggio, ma nessuno ha dato oratori così forti ed efficaci quanto l'Italia del mezzogiorno; oratori che trascinano le folle, che dominano i parlamenti, le cui orazioni sono degli avvenimenti e al cui incanto non si resiste.</p>
<p>Com'è della genialità, così è della fermezza e della coerenza del carattere: ben vi sono dell'anime come Niccolò Barbato e come Matteo Renato Imbriani; ben vi è potuto essere un abbate Toscano, che fa saltare in aria il forte di Vigliena; ben un Pepe o quell'ignoto prete di Amantea, giacobino che, preso dalle orde del Ruffo, preferì essere sospeso ad una corda, calato in un pozzo e a chi gli dicea di volerlo salvare purché gridasse: viva la Santa fede, rispondeva: credo, e tuffato nell'acqua e sollevato non volle arrendersi e preferì essere annegato; ben vi possono essere di questi <hi rend="italic">Capanei</hi>, ma la massa è vile e criminale, pieghevole a tutti i venti, devota a Dio ed al diavolo; e dianzi a quella dell'Italia del Nord, è la Vandea che assolve i crimini degli uomini politici, che li favorisce, che passa dall'osanna al crucifige, sempre prona, sempre pronta a gridare: <hi rend="  italic">è morto l'imperatore, viva il nuovo imperatore</hi>: novelli pretoriani di questa Italia di basso impero!</p>
<p>E se vi è l'altezza dell'animo assurgente al sacrifizio, vi sono bene in compenso e l'ingratitudine e l'invidia e la misconoscenza. Non ci è paese dove le glorie di casa tardano di più ad essere riconosciute: anco quando il battesimo degli estranei è venuto, i propri paesani lo negano e lo contrastano ancora e lo annebbiano quando possono e lo calunniano. E quando poi si cerchi disperdere un'istituzione fiorente del mezzogiorno o di spregiarla, chi brandirà il piccone o sbarrerà la strada, sarà uno del mezzogiorno istesso: l'invidia non è essa, adunque, una dote inferiore e noi non siamo gente tale?</p>
<p>La criminalità istessa, ch'è sempre un carattere inferiore, può essere indice d'una maggiore inferiorità: essa si presenta d'una o d'un altra maniera, mostrando così in mezzo a quale civiltà si svolga e di quale nobile metallo essa sia la scoria. Di criminalità adunque, ve ne sono due: una che è prevalentemente violenta, atavica e che fiorisce daccanto alle forme inferiori di civiltà ed un'altra che è fraudolente, moderna e vive di mezzo al tipo sociale prevalentemente elevato ed industriale <note place="foot">Di queste due forme di criminalità si sono occupati il Ferrero, il Sighele, il Lombroso ed altri.</note>.</p>
<p>La criminalità, nel mezzogiorno d'Italia, è di preferenza violenta; in essa predominano i reati di sangue più che la frode; il delitto rivive in forma atavica come nei popoli barbari e semicivili. Ora, per quanto il crimine sia sempre dannoso, pure, rivolgerlo contro la proprietà, deviandolo dalla persona, è un male minore, che se fosse rivolto contro l'integrità umana.</p>
<p>In tutta la scala della criminalità violenta, noi abbiamo un tristo primato, di contro all'Italia del Nord: (Lombroso: Uomo delinquente vol. III), alla quale si accompagna una alta morbilità dovuta al tenore inferiore di vita, al latifondo e alla mancanza di opere igieniche (camposanti ospedali ecc.), benché le leggi le impongano su larga.</p>
<p>In nessun altro paese, come nell'Italia del mezzogiorno si sente quanto poco possano le leggi, quando non vi sia una coscienza civile che le faccia osservare, che ne faccia un bene sociale, invece d'un aggravio maggiore sui bilanci, d'una novella offa alle camorre locali, d'una novella disillusione a danno del pubblico bene.</p>
<p>La vita, adunque, che si mena nel mezzogiorno, è, solo nella superficie, sfiorata dall'alito di modernità; nel fondo ancora è mezzo feudale; da questo contenuto antiquato — credo — dipenda un altro carattere della morbilità psichica del mezzogiorno, non so se da altri notata, fatta da forme paranoiche a contenuto antiquato, a fondo religioso o demonopatiaco; laddove, nei popoli a progresso elevato, son le forme di delirio sociale o politico che prevalgono.</p>
<p>Né le condizioni d'arresto del nostro carattere si limitano alle superstrutture ideali, ma, per quella legge deterministica della storia, scoverta ed illustrata dal Marx, scendono in fino alle condizioni economiche; si fondano nella sopravvivenza del feudo, nel latifondo che dilaga, nell'artigianato ch'è ancora in fiore, nella piccola industria e nell'assenteismo padronale. Non però la varia e complessa vita moderna: non le leghe di resistenza, non i sindacati, non gli arbitraggi, non le camere di lavoro; ma, in vece, le confraternite religiose, i circoli cattolici e le società operaie con i loro patroni, più o meno illustri e danarosi, posti talora sotto la protezione dei santi.</p>
<p>Nell'Italia del mezzogiorno vivono come nel medio–evo ancora i contadini sbarbati e con la testa rasa, tranne un ciuffo solo di capelli, e i quali incontrandovi vi salutano e parlandovi vi stanno a dinanzi a capo scoperto e vi vogliono baciare le mani.</p>
<p>E, in mezzo a questo rivivente feudalismo, il latifondo stende le sue pianure desolate, a pascolo, grande come lo immenso altipiano della Sila o il Tavoliero di Puglia, dove i fiumi allagano, rompendo le dighe, la malaria avvelena la vita e la monotonia della lenta palude è rotta dalla vista degli armenti, da uomini a cavallo armati, da boari e da pastori e per quelle vaste pianure, corre, con urlo disperato, la vaporiera, unico indizio di modernità, in quelle vaste plaghe della morte.</p>
<p>La vita politica non può essere che un riflesso di questa vasta miseria materiale e morale, giacché le cariche pubbliche non sono altro che il pallio, che clientele locali si contendono colla corruzione o col delitto, sedotte dalla bramosia dell'oro e dal potere.</p>
<p>E la corruzione locale si confonde con quella generale dello stato: il partito al potere sostiene, nell'elezioni politiche, il deputato del governo e ne à in cambio l'appoggio nella gestione del comune ed è così che corruzione politica ed amministrativa s'imperniano in una sola grande corruzione nazionale, che si riverbera anco nelle parti sane dello stato.</p>
<p>Avviene, perciò che un grosso elettore può ridersi delle leggi; fare le votazioni nel proprio castello; mettere, come votanti, e morti ed analfabeti; far commettere omicidii e non pagarli; e poi goder fama d'onesto, ricevere le visite dell'autorità ed essere dello stato tra le colonne più salde e più sicure e vedere a' suoi piedi una folla servile d'adoratori, ognuno dei quali spera qualcosa e sulla sua testa una folla compiacente d'autorità che trattano, blandendo da pari a pari, come si fa con un amico possente, temuto e permaloso che, se può farci del bene, può farci del male e ben lo sanno quelli che, cittadini od autorità, presero, sia pure forti della giustizia e della legge, a cozzar con lui e ne uscirono o domi o con le corna rotte.</p>
<p>Se né la moralità, né la giustizia, valgono cosa alcuna; se, per salire alle cariche pubbliche, unica e principale condizione è il censo o il favore di chi sta in alto, meraviglia forse, se, traendo da' fatti una conseguenza, quanto volete immorale, ma logica e seducente, si venga formando una educazione servile e di tornaconto, che rompe la durezza del carattere? I popoli — a coltura inferiore — possono avere una fermezza ed una virtuosità rozza, ma dura: ma quando in un popolo, per altri rispetti inferiori, s'infiltra la corruzione, allora a quel popolo voi avrete tolto ogni qualunque virtù che potea compensare tutto il male d'una mentalità e d'una civiltà arretrate. Così, e non altrimenti, è avvenuto del mezzogiorno d'Italia, nel quale la forza del carattere si è venuta fiaccando in un servilismo nauseante e crescente, in una putrida educazione.</p>
<p>Niente è, in fatti, meno tollerato fra noi, che il non piegare all'esigenze del momento, il non profondersi in servilismi, verso colui che sta in alto, del quale un tempo si è detto male o se ne dirà quando il bisogno è passato; il non cambiare colore; il non gridar forte per aver l'offa, per tacere quando la si è avuta. La virtù attiva, il disinteresse, le lotte nobili per un'idealità son quelle che ànno e rampogne e sarcasmi, che più destano l'ira finta o mal celata e che meglio preparano una vita di spine e di dolori. E come non potrebbe esser così, non sono essi gli onesti, i liberi, gli alteri dei disadatti nella lotta per l'esistenza, in un mondo di vizii e d'accomodamenti <note place="foot">Loria, <title>Il darwinismo sociale</title> — Ferri, <title>Darwinismo e socialismo: l'evoluzione a rovescio</title>.</note>?</p>
<p>Non già che gli onesti manchino: vi sono e rimangono sopraffatti da' farabutti, giacché portano seco uno spirito d'isolamento, di sfiducia, di poca combattività e cercano rifugio dal presente nel passato, non nell'avvenire. Loro sentono il male, ma non ànno la forza di combatterlo; quel che possono chiedere a sé stessi è di ritirarsi dal brago, se vi àn messo, inconsciamente, il piede e di vivere in un mondo di pochi amici del loro stesso sentire o lontani da ogni umano consorzio, nel grembo dei propri cari.</p>
<p>Mai la virtù è stata così solitaria come lo è nel mezzogiorno d'Italia; mai cosa negativamente inefficace; forse è la sola maniera nella quale possa esistere, forse è il fenomeno della razza dell'individualità isolata; forse — e vi entra di sicuro — è una psicoastenia senile del nostro genio etnico.</p>
<p>La stessa unilateralità e scarsezza di coltura fa sì che del putridume che ci avvolge, non si conosca né la causa, né il rimedio: domandate a costoro perché tanta corruzione e vi risponderanno che gli uomini siamo fatti così; domandate il rimedio e voi sentirete additare il ritorno al passato; e quando voi parlate d'un mondo nuovo che si matura altrove, sulle basi di quel progresso che loro detestano, vi chiudono la bocca con quello scetticismo che non ammette risposta e fa cader le braccia.</p>
<p>Ma, se fra costoro vi sono delle anime nobili, vi sono ben di quelle in cui è gran parte di sussieguo, che ànno, è vero, un sentimento onesto, ma ammantato di boria e di superbia: una vera iperestesia della onestà, una mania del contatto: sono delle <hi rend="italic">statue</hi>, come li ò inteso chiamare e nessun nome pare risponda di più a quel senso di vuota alterezza che li domina.</p>
<p>Ma, se nei centri più ristretti è il vizio che si adora, che vince, che domina; nei centri più grandi sono la mediocrità dottrinale, la mezza coscienza e la mezza moralità: la vernice, in somma, che cuopre la sostanza, che dà la affidanza non il contenuto. Ma ben potrebbe, anco da questa, qualcosa derivarsi, almeno contro le forme più basse e più ciniche del vizio, se le nature meridionali fossero capaci d'un opera collettiva di coordinazione e di subordinazione e se noi non portassimo, derivandolo da' popoli inferiori, un orrore del contatto di noi stessi.</p>
<p>Ma, il popolo meridionale porta nelle pieghe del proprio carattere, la grande virtù del lavoro: virtù che rifulge in patria e fuori e che è fatta da una resistenza maggiore alla fatica e da una grande sobrietà. Ed è appunto questo tenore inferiore di vita che costituisce la nostra inferiorità morale: per esso ci si accontenta di bassi salarii, che fanno indugiare le forme economiche semifeudali, e fiaccando, nella lotta per l'innalzamento del proletariato, la resistenza operaia, producendo un logorio più precoce della macchina umana, che impoverisce la fibra, base somatica della virtualità psichica d'un popolo <note place="foot">Napoleone Colajanni, <title>Questione ardente</title> — Nitti, <title>L'economia degli alti salari</title>.</note>.</p>
<p>E così che i nostri emigranti àn saputo creare una ricchezza in America, specialmente nelle Americhe latine; àn saputo colonizzare l'Africa francese; àn saputo arrecare ovunque i frutti più duri della civiltà, quelli del lavoro meno retribuito e più pesante; ma àn sempre stretto di più le ritorte a quei popoli in mezzo a cui ànno lavorato e ànno spezzato nelle mani delle masse operaie, l'arma moderna della resistenza.</p>
<p>Lo stesso spirito d'isolamento, — una delle doti etniche più marcate —, à fatto sì che le nostre masse emigratrici si sieno mantenute lontane dalle altre, chiuse in sé, come dice il Ferrero, formando degli isolotti non pure in mezzo alle genti estranee, ma alle italiche, onde quelle correnti di civiltà che l'emigrazione porta seco, ne sono venute inaridite: sicché dall'emigrazione ne è derivato metà di quell'utile che se ne sarebbe potuto sperare <note place="foot">Ferrero, <title>Europa giovane</title>.</note>.</p>
<p>Un altro lato della psiche meridionale è certamente la mancanza di passionalità alta e stabile: i popoli o vecchi o selvaggi né conoscono la persistenza e la continuità della passione; né le sanno elevare a quelle altezze vertiginose dell'altruismo. Voi non troverete, in questa Italia del mezzogiorno, nessuna di quelle lotte collettive per la civiltà, durate per anni, come in Inghilterra e in America; non le troverete né sul terreno politico, come fu il chartismo, né sul terreno economico, ma neppure nel campo della carità e della previdenza sociale: confrontate i patronati forestieri, le opere delle <hi rend="italic">Spinters</hi>, l'opera d'un Barnardo con i nostri comitati patronali, fatti per la boria di pochi e per la vanità delle signore, e vi desteranno un senso vivo di dolore e vi chiedete se non sia vero che la civiltà à emigrato da noi, per passare, da' baci caldi del sole, al ba
 cio freddo delle neve <note place="foot">Lombroso, <title>Uomo delinquente</title>, vol. III: la profilassi del delitto.</note>.</p>
<p>Concludiamo, oramai, così: la nostra psiche è inferiore sia nella statica, sia nella dinamica: essa è fatta di pensiero poco colto e di sentimento poco evoluto: da questo nasce l'inferiorità del carattere così basso, ma in mezzo al quale s'innalza la genialità individuale, talora patologica. Se la civiltà altrove è una grande coordinazione e subordinazione d'individui, costituenti una massa equilibrata, da noi essa è una radura nella quale sornuotano i <hi rend="italic">superuomini</hi> come pini in mezzo alle ginestre. Noi viviamo in una forma ibrida d'economia, come quelle piante che vegetano sulla foce dei fiumi e che son bagnate dall'acqua dolce e dalla salmastra e vivono vita grama e vanno soggette a facile decomposizione e portano annidato in sé il germe triste e desolante della malaria. Noi non siamo né abbastanza feudali, né abbastanza industriali: non viviamo né abbastanza
 del passato, né abbastanza dell'avvenire; siamo come una <foreign lang="eng">nuance</foreign>, una triste <foreign lang="eng">nuance</foreign> d'antico e di moderno, di vecchio e di nuovo. Il giorno che sapremo liquidare definitivamente il passato, cacciandolo sotto le nuove acquisizioni della civiltà e sapremo della vita moderna assumere, non solo gli aspetti fuggevoli, ma le intrinseche virtù, noi potremo dire d'essere un popolo nuovo, giacché la modernità non è che una vece alterna della senilità, sulla quale la giovinezza fiorisce come, sul tronco d'un albero; spoglio e scheletrico dal verno, sorride la primavera di mezzo al verde delle foglie ed al profumo dei fiori.</p>
<p>Ma son delle opere nelle quali tutte le intrinseche virtù d'un popolo si disvelano; di quelle che si riflettono più lungi ancora che non paia; di quelle che non dovrebbero essere turbati, ma aiutate ad inalvearsi nel mare della civiltà.</p>
</div2>
<div2>
<head>CAPITOLO IV.</head>
<head>IL GENIO E LE VICENDE DELLA RAZZA DI RIMPETTO AL CARATTERE</head>

<p>Il carattere — dice il Sergi — è un organismo: esso à, dunque, una parte ereditaria, derivata, che si cancella raramente per la sostituzione di novelle abitudini alle vecchie: non meraviglia, perciò, se noi diciamo che nella nostra psiche meridionale, nel nostro carattere etnico, noi portiamo l'eredità ed il genio del popolo da cui deriviamo. Anzi come avviene di popoli che si sono mantenuti puri di mistioni etniche dissimilari, portiamo in noi stessi gran parte dell'antico genio etnico, sul quale il tempo à poco aggiunto o tolto, rendendo solo più marcate quelle linee, che altre vicende avrebbero o potuto cancellare o mescolare.</p>
<p>E cominciamo dal popolo delle cui vene scorre in noi il sangue. L'Italia del mezzogiorno fu abitata negli antichissimi tempi dagli Osci, a' quali si aggiunsero gli Elleni.</p>
<p>Erano questi nuovi abitatori dell'Italia del mezzogiorno, una <foreign lang="fre">élite</foreign> della civiltà greca: coloni od emigranti erano i più giovani d'animo, i più avventurosi che o le vicende patrie o la vaghezza di nuove terre o l'esuberanza della popolazione — la pressura sociale — spingeva dal patrio lido su quelle terre così vicine alle loro e baciate da quel mare Ionio, nel quale anco l'Ellade si cullava.</p>
<p>Popolo giovane ed ardimentoso, esso dovea vincere, nella lotta della civiltà, l'antico osco; dovea avere del ceppo greco lo spirito esteta, limpido, chiaro. E sotto qual cielo mai, dopo quello della Grecia, tali doti doveano trovare una più larga corrispondenza? non era il nostro cielo come un grande, un immenso riflesso dell'animo loro? E carattere della mente e sentimento religioso, tutto armonizzava con quelle marine d'un azzurro così dolce e profondo, con quei monti così sereni e aprichi che si disegnano in un cielo tersissimo, dove l'aria è d'una trasparenza di cristallo e dove tutto ha una bellezza fatta da una esteriorità elegante di linee, d'armonie, di colori? Se — accanto alla Grecia — ci era un suolo capace d'avere degli uomini d'uno spirito limpido ed esteta, pieno di minore intimità passionale, privo cioè d'una esteriorità bella ma affannosa, ma fatto invece d'una psiche esteriore, ogg
 ettiva, armonica, fredda, come un lago che rifletta, immobile, il vasto paesaggio che gli sta d'intorno e il cielo che gli si svolge di sopra; se, accanto alla Grecia, ci era un'altra terra capace di quegli uomini, essa era certo l'Italia del mezzogiorno, questa che essi chiamarono la Grecia Magna.</p>
<p>Popoli d'una psiche così freddamente esteta o meglio d'un estetismo esteriore, dovea essere poco passionale: la passionalità è impronta semitica, trasmessa a noi per mezzo del mondo cristiano.</p>
<p>L'idealismo passionale è dote dei popoli unilaterali, di quelli che non ànno né lo sguardo limpido e profondo, né un animo equilibrato; non è rispetto a' tempi, la caratteristica dell'evo antico così poco passionale, così profondamente egoistico, così poco capace d'una intimità tormentosa del pensiero. Gli antichi non conobbero né una passione possente, né un pensiero tormentatore: l'amore istesso non ebbe per loro che una sensuale esteriorità: ancora sull'estetismo non era sorto né il demone della passione umana, né di quella divina, che tormenteranno, l'uno l'evo moderno, l'altro l'evo medio.</p>
<p>L'umanità antica à ben avuto il dolore fisico, ma non il morale: à avuto, nell'ordinamento economico, lo schiavo; nella religione il sacrifizio umano; nella politica l'egemonia d'una classe o d'un paese sull'altro; ma dal dolore fisico non spuntò il conforto delle lagrime, queste perle del dolore; il segreto martire pieno di fascino, nascerà dal bacio fecondo delle stirpi nordiche e del genio semitico con l'animo ario e quando la civiltà greco–latina sarà tramontata.</p>
<p>Un popolo che ha scarso idealismo, non può sentire che un forte, un esagerato amore per sé, un egoismo senza misura, sconfinato e procelloso come l'oceano e i nostri padri, i Greci d'Italia, — al pari di quelli rimasti nell'Ellade — sentirono forte e ruggente quest'egoismo. La loro storia è una lotta eterna: di democrazie e di aristocrazie, che involge la rovina della patria.</p>
<p>Quel vate che, di notte, sedesse su' ruderi delle fiorenti città della Magna Grecia e nella mobile fantasia, nella psiche sua estremamente suggestionata, ne evocasse la vita, sentirebbe quei ruderi parlare ancora di lotte e animarsi di quella vita, così ad un tempo esteta e feroce, di millanta anni e più indietro e di cui è venuta a noi come un'eco triste e dolorosa.</p>
<p>Ma un estetismo così esteriore, sotto un cielo di fuoco, di mezzo ad una razza di nudità non velata, di bellezza meravigliosa, col cuore e con i sensi fortemente accensibili, in una gente dove l'intimità del sentimento non era sorta; tale estetismo, in tale razza, sotto tal clima, con l'arte meravigliosamente plastica e realistica, dovette portar seco un erotismo artistico inestinguibile, favorito da una ricchezza, le cui sorgenti erano perenne opera degli schiavi, accompagnato da un lusso asiatico e da una crescente ignavia.</p>
<p>Quando una classe è si ricca, solo un idealismo forte e sano può salvarla dal lusso artistico ed erotico; ma, noi l'abbiamo detto, l'idealismo era fiore che dovea nascere dall'amplesso nordico–semitico e quest'ancora non era sorto. Il genio etnico dei padri nostri, quando l'evo antico finiva, era adunque questo: mente limpida, chiara; sentimento esteta, ma poco ideale; egoismo forte irrompente nelle lotte sociali e politiche, ergentesi su di un popolo di schiavi e circonfuso da un erotismo artistico.</p>
<p>Questo è ancora, dopo tanto tempo, l'elemento atavico della nostra psiche, il medio–evo à tolto a noi l'educazione artistica, né à smorzato, per il lungo buio secolare, il senso estetico, né vi à portato in cambio l'idealismo.</p>
<p>Il medio–evo fu una mistione di popoli e di civiltà e, in questo, egli segnò per l'umanità il più benefico fatto che si possa immaginare. Da una parte i barbari s'innestarono sul tronco greco–romano, dall'altra il genio semitico s'innestò su quello ario. Dovunque tali innesti dissimilari poterono avvenire e rimanere indisturbati, là un nuovo genio etnico sorse, genio che, dopo una millenaria incubazione, dovea venire alla luce, nell'evo moderno, con un bagliore di novella civiltà.</p>
<p>Di questa feconda mistione etnica dissimilare, cioè di gente di genio diverso, i popoli del mezzogiorno d'Italia o ne ebbero poco o, — avendola avuta in larga copia —, per vicende di pregiudizii di razza e di religione seppero in larga parte liberarsene. Avvenne, adunque, che mentre l'Italia nordica, messa come cuneo fra razze nordiche, fu il teatro di parecchie invasioni germaniche e quindi di mistioni dissimilari che vi si fissarono durevolmente, congiungendovisi con nodi di sangue e di civiltà, l'Italia del mezzogiorno, così lontana dalle nazioni nordiche, così isolata da' suoi mari, poté essere un campo di rade e lente scorrerie, che, o non poterono resistervi o resisterono per poco tempo.</p>
<p>Ben dal popolo dei califfi, da' servi di Allah una nuova civiltà, a mezzo il medio–evo, si era maturata, civiltà semitica, che, come un razzo, illuminò di vivida luce l'Europa meridionale e poi si spense; da quella stirpe adunque, e in Ispagna e in Sicilia il popolo arabo, ricco di tanto splendore civile, venne a noi, tentando di confondere, in una sola mistione etnica, due razze e due civiltà. Ma il pregiudizio religioso prevalse e uccise, in germe, la futura evoluzione della razza; la cacciata dalla Spagna degli Abenceras, di cui parlano ancora e l'Alambra e Granata e Castiglia, non era solo la emigrazione d'una dinastia, era un tramonto di civiltà. Tutto emigrava con essa e l'arte e la scienza e la giovinezza, restava solo un fanatismo cupo e feroce e dopo di essa dovea sorgere l'Escuriale e l'Inquisizione e Domenico di Gusman.</p>
<p>Similmente i Normanni, gli agili navigatori, doveano per breve ora vivere su questa Italia meridionale, nella quale le vicende di razza e di pirateria l'aveano lanciati: essi erano ben dei popoli nordici, ma non ebbero degli altri la fortuna di un lungo soggiorno fra noi e, quando con essi tramontò la loro stella, tramontò la stella del mezzogiorno d'Italia.</p>
<p>Le vicende storiche che aveano reso impossibile una mistione dissimilare di razze, rese possibile una lunga dominazione del popolo spagnuolo su di noi, durante la quale quel popolo ci comunicò la sua bieca intolleranza religiosa e il suo fasto pieno di leziosaggine, di vanità boriosa, lo spirito parassitario, il fanatismo cieco di Filippo secondo e della Inquisizione, la senilità pazzesca di Carlo V, che non vedea mai nei suoi dominii tramontare il sole e che vecchio e frale si ravvolgeva ancor vivo nel sudario. Una vasta degenerazione venne così ad imporsi su' lontani nepoti del genio greco ed in vano si contese a lungo, in vano si ribellarono contro l'Inquisizione e Napoli con Masaniello, e Cosenza con Re Marco, questo brigante così misconosciuto, che facea tremare i viceré spagnuoli e assediava le città; in vano un patrizio cosentino, Pietro Cicala, scappato dalle carceri inquisitoriali, si rifuggia presso il turco, dive
 nta ammiraglio di potente flotta e flagella inquisitori e spagnuoli; in vano, Campanella, il frate domenicano, ordisce una congiura formidabile; lo spagnuolismo si afferma e con esso l'Inquisizione, che compie una educazione di servilismo e di corruzione che dura più secoli.</p>
<p>In tutte queste tristi vicende della storia, voi trovate la nota della genialità individuale e della mentalità collettiva scarsa. Accanto a Telesio e alla celebre accademia cosentina, che dette tanto splendore d'umanesimo; accanto a Campanella — l'utopista e l'uomo d'azione —; accanto a questi fiori d'ingegno e di genialità, è il silenzio d'una turba ignorante. Gli stessi movimenti religiosi che seducono le masse, per es. il gioacchinismo, meditato nell'Eremo di <hi rend="italic">S. Giovanni del fiore</hi> da quell'abate che Dante dice <hi rend="italic">dotato di profetico spirito</hi>, quel movimento che dentro alle nubi teologiche affermava il concetto dell'amore universale degli uomini: il gioacchinismo si svolgerà altrove, nell'Umbria, ma tacerà in Calabria. Ed ancora, dopo tanti secoli, alla alba d'una futura civiltà, noi siamo, come un tempo, creta greca e vernice spagnuola: noi abbiamo degli Elleni, dei n
 ostri antichi padri greci, la mente limpida, il carattere apatico, l'idealismo scarso e mancante; abbiamo degli spagnuoli la vanità boriosa ed il parassitismo, l'odio al lavoro che crediamo ci umilii; degli uni e degli altri l'erotismo e la corruzione, congiunti con un fattore maturato nella senilità della razza e cioè la genialità individuale e la mediocrità collettiva.</p>
<p>Dovremmo dunque rimanere eternamente inferiori?</p>
<p>Se l'amore di questo mezzogiorno, così ricco di genio, ma così ancora plebeo, non fa velo, pare di no. Noi portiamo in noi stessi delle qualità nascoste: abbiamo, nel nostro popolo, un amore al lavoro, una facile intraprendenza, un'idealità ed un ardore di lotta, vivo quando dalle meschine lotte dei comuni, dal campo ristretto della nostra cittaduzza, si sappia portare a quello largo della patria e dell'umanità.</p>
<p>L'ingegno è chiaro come il nostro sole, è versatile come le mille gradazioni di luce e di colore del mare di Napoli, che Virgilio diceva: <foreign lang="lat">mirabile semper</foreign>; nel nostro carattere vi è, o s'è smarrito da poco, una forza, una costanza che, se rivolta al male, assurse al brigantaggio, volta al bene, alle lotte civili molto può dare. E, quando i nostri contadini, analfabeti emigrano, portano nelle novelle patrie la gran virtù della bontà e del lavoro: e sono gli umili pionieri della civiltà, quelli cui si affidano i lavori più bestiali e più duri sui quali le rifiorenti civiltà americane sorgono di poi.</p>
<p>Spesso, penso che sarà di noi un giorno, quando in mezzo a questo popolo così plebeo, ma ricco di tante virtù, spuntasse un pensiero alto e una fede nuova, che sprigionasse dal cuore la natia bontà e, in vece di farla disperderla infeconda, la inalveasse nel gran mare dell'avvenire e poi una coltura elevata discendesse ad illuminarne la mente; e poi ancora la gran virtù del lavoro si espandesse per la forma novella della grande industria: io penso, quando ciò avvenisse, questo popolo, così ricco di idealità e di virtù attive di quale luce non sfolgorerebbe? s'è vero che dalla morte balza la vita, perché questa dal putridume presente non dovrà sorgere? E mi ritornano alla mente quello che il Wircoff diceva un giorno dell'Italia: la civiltà è l'onda del mare che ora corre alla riva, ora se allontana. Essa si è allontanata da noi, che vi ritorni spumeggiante e con le mill
 e conchigliette che porta seco, con le mille monadi che vissero sempre, senza struggersi mai, che a miliardi formarono i continenti e che, con l'esempio, additano lo avvenire umano fatto di monadi, piccolissime che il numero fa possenti e, che nessuno cataclisma potrà svellere mai!</p>
<p>Se ci è chi desideri un campo di lavoro e di gloria, lo cerchi in questo mezzogiorno d'Italia dove tutto è da rifare e dove tutte l'energie possono riescire feconde: dove l'economia cerca i grandi capitali, dove la mente è avida di coltura, dove il cuore è assetato di giustizia. Non nell'Africa nera, ma qui in questa Africa d'Italia, o pionieri della civiltà, portate l'opera vostra, acciò non si dica di noi che siamo, come i ruderi della magna Grecia, una terra di morti <note place="foot">Lo studio presente sul «carattere del mezzogiorno d'Italia» era appena stampato, quando venne alla luce l'opera di un valorosissimo giovane, del Niceforo «l'Italia barbara contemporanea», così affine alla mia da ricordarmi i versi danteschi: Or mo' venienmo i tuoi pensieri nei miei ecc. Pure io ò creduto che lo studio del Niceforo e quello degli altri che ànno prima di noi scritto sull'inferiorità del mezzogiorno, nulla tolgano al mio lavoro, ché anzi essi accennano ad un male che dura da tanto tempo e tutti dicono come la realtà si riflette, in cervelli differenti, in uno identico modo, quando la si guardi sotto lo stesso angolo visuale della sociologia positiva; val quanto dire che noi siamo dolorosamente nel vero, quando parliamo di questo sventurato mezzogiorno d'Italia.</note>!</p>
</div2>
</div1>
<div1>
<head>IL CRISTIANESIMO E LE FORMAZIONI STORICO–SOCIALI</head>
<div2>
<head>CAPITOLO I.</head>
<head>LE FORMAZIONI STORICO–SOCIALI</head>

<p>Le formazioni storico–sociali portano in sé e le origini e le ragioni del proprio essere e la propria infuturazione storica.</p>
<p>Un tempo esse furono credute come uscenti dal mare dell'ignoto, non già dal sentimento conscio od incoscio d'un popolo, dalla sua psiche etnica, e come distendentisi, per largo tratto di tempo e di spazio, e morienti quando il caso avesse portato così. Tale concezione della storia è, oramai, tramontata per sempre e, a questo falso riflesso del mondo umano, se ne è aggiunto uno più vero, per il quale le formazioni storico–sociali nascono ad un tempo dato, sotto un determinato clima, portano in sé la ragione del loro sviluppo e muoiono quando ànno adempito alla propria missione <note place="foot">Trezza, <title>Critica moderna</title> — Dello stesso autore: <title>Il darwinismo e le formazioni storiche, scritti vari su Carlo Darwin</title>, Ediz. Dumolard 1892, pag. 1011.</note>. Il cristianesimo, come una delle più larghe formazioni storico–sociali, non si sottrae a questa legge comune, del pari, all
 e unità bio–psicologiche umane e agli organismi in generale.</p>
<p>Gli antichi aveano intravveduto questa norma degli organismi umani e, — per quel fatto comune alle mentalità poco sistematizzate e coerenti —, mentre credeano nel fato e, dinanzi alle vicende della vita, più gravi e dolorose, più involute sentenziavano: <foreign lang="lat">erat in fatis, fata trahunt</foreign>; d'altra parte dicevano che ciascuno del destino proprio era l'arbitro: <foreign lang="lat">quisque suae ipsius fortunae faber est</foreign>. Era il libero arbitrio riconosciuto come sovrano e la lotta che informa la scienza moderna di liberisti dell'arbitrio e non liberisti; di deterministi e non deterministi: questa lotta che, sotto la forma della grazia e del peccato originale, agitò il medio–evo, perso il colorito del tempo, è lotta antica e profonda ed involge un grave problema scientifico, ricco di pratiche conseguenze.</p>
<p>La scienza moderna, nel suo indirizzo positivo, à risoluto il problema nel senso deterministico, così nel campo della biologia, come in quello più complesso della psicologia individuale, collettiva, sociale. Vi è un determinismo morfologico che l'Haeckel <note place="foot">Haeckel, <title>La storia della creazione naturale</title>, op. cit.</note> chiama <hi rend="italic">meccanico, casuale, ateleologico</hi>; vi è un determinismo psichico, che bandisce il libero arbitrio; vi è un determinismo collettivo, storico, sociale che toglie dagli avvenimenti umani le fila della provvidenza.</p>
<p>Il determinismo moderno non è né il fato superiore agli uomini e agli Dei, né la provvidenza, ma son le forze naturali ed umane in quanto condizionano sé stesse nei futuri svolgimenti, né sono forze irriducibili, perché l'uomo li sommette sempre a sé stesso, consciamente ed inconsciamente non importa, ed in questo modo — modificandole — può davvero essere l'artefice della propria fortuna, onde la civiltà e l'educazione mirano ad una lunga preparazione dell'avvenire, secondo un tipo che ci siamo formati e che in noi si è venuto maturando.</p>
<p>A questo determinismo scientifico moderno, diverso dall'antico <foreign lang="lat">fatum</foreign> e dalla provvidenza medioevale, le formazioni storico–sociali obbediscono in vario modo: ve n'è di quelle che — vere meteore — durano un'ora sul cielo della storia; ve ne sono di altre che vissero e che vivranno lungamente; ma, o di un giorno o d'un'ora, o rapide come la civiltà dei califfi o lunghe come la civiltà aria o ristrette come la religione di Allah o diffuse come la religione di Budda e di Gesù, esse obbediscono sempre al determinismo storico, a questa concezione originale del pensiero positivo.</p>
<p>Le formazioni storico–sociali sono, inoltre, i prodotti più complessi della psiche collettiva nei quali collaborarono parecchie generazioni, e spesso si mescolarono diversi genii etnici: studiarle criticamente importa vederne le condizioni di nascimento e di ulteriore evoluzione: conoscere in quale momento storico è sorta una determinata formazione, quale genio di popolo vi à alitato dentro; o, se son parecchi genii etnici, sorprenderne il carattere di ciascuno e come in modo mutuo, si sieno influenzati! Né basta, ma siccome vi è per ogni cosa quaggiù una necessità che la determina e la muove, bisogna che questa necessità storica sia ben nota e determinata; e se, come accade, la formazione storica–sociale tende ad espandersi, a divenire centro di sismici movimenti, di successive imitazioni, è d'uopo rendersene conto. E solo, quando questo studio sia largamente fatto, si può dire di possedere
  d'una formazione storica una chiara cognizione, quello che Dante chiamava il <hi rend="italic">come</hi> e il <hi rend="italic">donde</hi>: è questo largo lavoro di critica, di pensiero riflesso, che il nostro secolo fa e che può parere infecondo a chi non sappia come da queste investigazioni del passato s'impari a conoscere il presente e preparare il futuro, acciò esso diventi formazione storico–sociale predeterminata e non incoscia. Lavoro di critica vale, dunque, lavoro d'educazione e di formazione dell'avvenire e conoscenza più ampia della psicologia collettiva, di questa giovanissima scienza.</p>
<p>Tra le formazioni storico–sociali, il cristianesimo è una delle più estese nel tempo e nello spazio, — se non la più estesa —, di quelle che più profondamente ànno agito sulla psiche umana. Ben lo si può sprezzare, come fece largamente il pensiero scientifico del secolo passato; ben si può imprecare contro di esso come fanno i seguaci del Nietzsche, e tutti i <hi rend="italic">superuomini</hi> di questa fine di secolo; ben lo si può voler cancellare dalla coltura moderna; ma esso, con la sua suggestione, ci circonda più che noi crediamo e costituisce come il clima storico nel quale, per lungo tempo, si è respirato e vissuto. Ciò non vuol dire ch'esso sia divino, anzi fu ed è una delle creazioni più umane che si conoscano, che portò in sé una larga messe di principii i quali, in periodi diversi, vennero fecondandosi e quando uno parve morto, l'altro si
  accese di nuova vita onde il cristianesimo, ebbe una larga proteiformità, una versatilità meravigliosa, un adattamento immenso. Se vi è qualcosa che nel mondo della psiche, si può rassomigliare lentamente al plasma del Weisman, certo questo qualcosa fa il cristianesimo per l'infinità di forma che assunse, per la longevità dell'esser suo, per lo svolgimento meraviglioso dalla primeva umile forma. Questa formazione storico–sociale, nata dal genio semitico, ebbe di questo la tenacia, sotto le parvenze cambiantisi ed ebbe del popolo ario la multiforma versatilità: quasi fosse esuberante per una sola gente, essa tende a diffondersi alle razze mongoloide, australoide, negroide, sicché non è lontano il tempo nel quale potrà vantarsi di essere giunta a quella forma di cattolicità, che à lungamente vagheggiato.</p>
<p>Egli avviene, adunque, che dove e come si espande la razza ariana, là si espande la formazione storico–sociale che dal suo contatto e nel suo seno si svolse; dove penetra la sua civiltà penetra la sua concezione idealistica che del mondo si è venuto formando; nessuna altra superstruttura ideale è così vasta e può competere con questa che non sia la scienza; ma quanto del pensiero cristiano non è nella scienza? quante anticipazioni e divinazioni ardite, che la scienza solo adesso cresima, spogliandole dall'involucro religioso, non furono enunciate e da molti secoli dal cristianesimo, sia pure in forma mistica? L'universalità umana: la vita sacra per tutti, l'affratellamento degli uomini, l'eguaglianza sono i culmini del pensiero moderno, ma non furono essi — sotto il velo religioso — anticipati dalla formazione storico–sociale cristiana, primitiva? ond'è che oggi che la scienza assurge a
  queste sommità ideali, dando loro la severità scientifica, noi sentiamo verso il pensiero e il sentimento cristiano primitivo così puro e così umano, un segreto incanto.</p>
<p>Esso fu — è vero — un movimento antiscientifico, negativista di tutta la concezione filosofica ed artistica del mondo pagano: primi dei barbari, i vandali furono i cristiani <note place="foot">Francesco Ambrosoli, <hi rend="italic">Storia d'Italia</hi>, Edizione Paravia 1873, vol. II, pag. 202.</note>; ma pure quel negativismo era pieno d'una passionalità così ardente, d'uno spirito di sacrifizio così puro, portava in sé un novello concetto della vita così pieno, così confacente a' tempi; in una parola, vi era, in quel primitivo formarsi del cristianesimo tanta infuturazione storica, tanto carattere umano che anche oggi, non vi si può accostare, senza rimanerne preso.</p>
<p>Il negativismo cristiano non era né una distruzione dell'arte, né un annientamento della vita; era in vece una novella concezione ed un novello valore, e, come tutte le modificazioni profonde <note place="foot">Zerboglio, <hi rend="italic">Il socialismo e le obbiezioni più comuni</hi>, Sandron Edit.</note>, esso parve sul principio una negazione: ed oggi che, dopo tanti secoli, un nuovo concetto della vita ritorna ad aleggiare sulle fronti; oggi, sentiamo una simpatia viva per quella formazione storica che vi si avvicinò, che ne fu anzi una vera e propria anticipazione. L'elevamento delle masse, che fu opera e contenuto del primitivo cristianesimo, diventa il contenuto civile odierno e se allora urtava contro il pregiudizio scientifico di un uomo come Aristotile e di tutto il pensiero greco e dell'orgoglio quirita, oggi urta contro il <hi rend="italic">superomismo</hi> del Nietzsche e i sentimenti boriosi di classe i quali sono non meno vivi e
 forti <note place="foot">Max Nordau, <title>Degenerazione</title>, vol. I: Federico Nietzsche.</note>. Da questo raffronto ne viene che la suggestione cristiana è — oggi — diventata più viva che mai e che il nostro pensiero, vinto da certe intime somiglianze, dal presente si rifuggia in quel passato di tanti secoli, del quale — in questo studio — tenterò la disamina degli elementi formatori.</p>
<p>Ma all'animo, ancora, di chi vive del presente non può non importare la lotta che tra scienza e fede si è venuto impegnando <note place="foot">Morselli, <title>La pretesa bancarotta della scienza</title>, Sandron editore.</note>, lotta che non solo è idealistica, che non solo si fonda nella degenerazione crescente, ma in fondo è vera lotta economica. Io credo che la scienza da tale lotta uscirà vincitrice e ne affida che essa è diventata o diventa il patrimonio ideale di quelle folle nuove che penetrano nella civiltà e nella storia, di quelle folle che rappresentano e la giovinezza e l'avvenire; pure, il rinascere della forma vieta della fede quando pareva spenta, e il minacciare tutte le conquiste odierne, non è un tema di poche considerazioni ed interesse, ond'è che dalla vasta formazione storico–sociale cristiana, conviene a noi derivare i soli elementi umani che contiene, ricacciando il sacro, il rel
 igioso ed il rivelato nel campo delle stratificazioni sommerse della coscienza: così, adunque, dal passato può derivarsi l'avvenire.</p>
</div2>
<div2>
<head>CAPITOLO II.</head>
<head>LE ORIGINI DEL CRISTIANESIMO</head>

<p>Il cristianesimo sorse in Palestina non come una casualità storica, ma come una necessità e quando l'ora era scoccata. Il Rénan, che si è occupato con ingegno forte e penetrante del mondo semitico e l'ha saputo rappresentare con l'incanto d'un'arte non comune <note place="foot">Rénan, <title>Storia del popolo d'Israele</title>.</note>, à trovato che il sorgere del cristianesimo, in mezzo al popolo ebreo, dipese dal dualismo che il popolo eletto portava nel cuore fra la eguaglianza patriarcale ed il lusso che da Tiro e da Babilonia, sotto il regno del re sapiente, di Salomone, si veniva introducendo.</p>
<p>Il semita, in fatti, era stato un popolo eminentemente patriarcale: i suoi antenati ed Abramo e Mosé che altro erano stati se non dei patriarchi, che all'ombra della tenda aveano lungamente guidato le sorti di quel popolo. La vita patriarcale era non solo una tradizione, ma un carattere etnico. Lo stesso <hi rend="italic">iahevismo</hi> lo consacrava nella legge: non era egli scritto, nel libro sacro, l'anno sabbatico e non era uno dei dieci comandamenti che Ieova avea dettato, fra il coruscare dei lampi ed il fragore dei tuoni, che bisognava amare come sé stesso il prossimo suo? E quale altro stato potea più lungamente favorire questo sentimento d'amore, che non fosse l'eguaglianza patriarcale, alla cui ombra, il popolo eletto avea, per lungo tempo, corso tante perigliose vicende?</p>
<p>L'idea, anzi, dell'eguaglianza si confondea con l'orgoglio smisurato di quel popolo eletto del signore; se Ieova era il padre di tutti, se Abramo e Giacobbe e gli altri patriarchi aveano dato nascimento a quel popolo, d'una figliuolanza più numerosa delle arene del mare; come potea darsi che parte di quel popolo dovea giacersene, nella schiavitù dei propri fratelli? Orgoglio ed eguaglianza erano due doti similari del popolo ebreo.</p>
<p>Ma, quando le vicende storiche semitiche innalzarono, sotto Davide e Salomone, il popolo ebreo a quell'altezza, che mai più dovea raggiungere nella storia e, da Tiro e da Babilonia, il lusso penetrava; dalle foreste del Libano un grido di dolore s'innalzava, in mezzo al popolo eletto; il senso della eguaglianza pungeva non solo come un ricordo, ma come un bisogno, consacrato nella legge. Il tipo del giusto ma povero — l'<hi rend="italic">ebionim</hi>— seduceva la mente e da quel popolo oppresso, ad intervalli, dei profeti — dei predicatori ardenti, dei vendicatori dei torti sociali —, con parole di fuoco, sorgevano minacciando castighi e predicando virtù. E quando né eloquenza irata de' profeti valeva ad arrestare il crescere vertigionoso della ricchezza e delle ingiustizie sociali, né minaccia di castighi bastavano ad infrenare l'irrompere del lusso, nasceva nell'animo del popolo l'idea d'un messia, d'un vendicatore, d'
 una redenzione umana che conducesse all'antica virtù dei padri <note place="foot">Lombroso, <title>Antisemitismo e scienze moderne</title> — Ferrero, <title>Europa giovane</title>.</note>. Né, nella storia del popolo eletto, la speranza era nuova: la liberazione era venuta a tempo di Mosé e potea ritornare ancora, benché qui si fosse trattato d'una liberazione d'altro genere, di quello che con linguaggio moderno, si direbbe fine d'una oppressione di classe, vera e propria emancipazione.</p>
<p>E i messia non mancavano mai, però nessuno avea mai esercitato un'influenza che fosse lunga e duratura; nessuno mai avea trovato i tempi propizii né avea portato in sé una genialità, che gli avesse donato una infuturazione. Se, adunque, il contenuto messianico non era nuovo, il messia vero non era ancora sorto.</p>
<p>Il profetismo ed il messianismo, — questo bisogno rinascente di novazioni religiose, — è un carattere affatto semitico: arabi ed ebrei lo portano nel proprio sangue, ond'è che Maometto e Gesù ànno avuto, e prima e dopo, degli anticipatori e dei continuatori, ma nessuno che avesse avuto di loro e la mente e la fortuna, né la genialità epilettica del profeta di Allah né la genialità mistica del rabbi di Nazereth.</p>
<p>Il messianismo di Gesù fu, — nel cielo del mosaismo — qualcosa di più che non fosse il buddismo nella religione di Brahma: il buddismo introduceva, nella durezza e fatalità braminica, un principio di sentimento umano, il messianismo di Gesù, in vece, lo trovava nella legge e nei profeti, lo coglieva dall'animo popolare, e lo enunciava, estendendolo a tutti gli uomini: egli così veniva non ad annullare la legge, ma a completarla.</p>
<p>Ma il suo era, ancora, un messianismo nuovo che si introduceva nel ciclo mosaico: il messianismo degli altri profeti era stato — almeno nell'aspettazione popolare — un trionfo della forza rivendicante il diritto, così come, in altre contingenze, era stata l'opera di Moisè in aiuto del popolo eletto. Ma, oramai, i tempi erano mutati: l'adorazione e lo imperio della forza bruta volgeano al termine; Gesù, sotto tal punto, non era genio ebraico e l'animo suo era d'un'intimità fatta di dolcezza e di pietà, virtù quasi sconosciuta all'animo semita. Le massime di Gesù — lo à notato il Rénan <note place="foot">Rénan, <title>Vita di Gesù</title>.</note> — non erano nuove: il nuovo, l'anticipazione, il geniale era nella bontà dell'animo di chi li ripeteva, nella pietà con le quali erano dette. Egli intese perfettamente la sua singolarità psichica di mezzo al fan
 atismo mosaico, in mezzo alla durezza farisaica e però si sentì solo, senza famiglia e disse che veniva a compiere la legge dei padri, a portar la guerra, non la pace; il che contrasterebbe solennemente con tutto sé stesso, se non si pensasse che in quelle parole, rivelava la singolarità geniale dell'animo suo.</p>
<p>Alla genialità del fondatore altri fatti meravigliosamente s'aggiungeano, perché il cristianesimo nascesse con una larga infuturazione storica. E queste erano le condizioni di Gerusalemme e le vicende dell'Impero Romano.</p>
<p>Gerusalemme, diventata per conquista provincia romana, era entrata nel cosmopolitismo dell'Impero e veniva così a trovarsi nel contatto etnico più disparato: greci e romani vi affluivano e costituitavano una vita nuova, fino allora sconosciuta. Altre città aveano popolazione più densa e più variata: Babilonia e Roma, di certo e di gran lunga, la superavano; ma, in Gerusalemme, per converso la vita era più intima, meno corrotta, onde un avvenimento nuovo che vi fosse sorto dovea, di forza, espandersi e rinfocolarvisi, sicché quel contrasto dell'animo semitico tra la legge dei padri e le condizioni dei tempi, anziché disperdersi, vi si riaccendeva dal riflesso dei tempi e cioè dalla corruzione circostante e dal bisogno di una morale più pura che tormentava gli animi.</p>
<p>Lo stato dell'impero era quant'altro mai di più corrotto Roma avesse per l'innanzi attraversato. Non già che nel mondo romano fosse tutto guasto, il sano esisteva, ma rimaneasi come nascosto sotto il trionfo sfacciato della corruzione cesarea che appestava il potere sociale: ed era questa parte sana che portava in sé stessa un forte bisogno d'elevarsi, di mondarsi da quella tabe invadente, e, insieme con questo bisogno, pullulava un sentimento ignoto agli antichi, fatto di pietà nuova ed insolita, che, come forza di riserva, si contrapponeva al crescente dolore della schiavitù <note place="foot">Loria, <title>Problemi sociali contemporanei</title>, ultimo capitolo, ed. Kantorowicz.</note>.</p>
<p>Questa dilagava, quei poteri frenatori che l'aveano resa sopportabile scomparivano e la pietà cresceva. Lo stoicismo era, nelle sue anticipazioni umanitarie, un segno dei tempi, che non usciva, però, dal confine della mente e dello spirito romano; alla religione pagana nessuno credeva: il pensiero delle filosofie delle primitive scuole greche si cimentava con la religione e Lucrezio Caro metteva gli Dei nell'olimpo in un ozio beato, che non turbava l'immanenza delle leggi di natura: il <foreign lang="gre">pantheon</foreign> si apriva a tutte le divinità, segno codesto che nessuno più vi credea ed un'aspettazione invadea tutti gli animi, i quali — come ne' gravi momenti di crisi sociale — o si rivolgeano allo antico, alla prisca virtù quirita, come gli stoici; o fissavano l'avvenire cercandovi una fede, onde Virgilio cantava: <foreign lang="lat">redeunt iam saturnia regna</foreign>.</p>
<p>Né l'aspettazione si restringeva a Roma, si espandeva, anzi, fuori: in Palestina Giovanni Battista, nel deserto, spianava la via a chi sarebbe venuto dietro di lui e al quale egli non poteva neppure legare i calzari; nell'impero, gli schiavi si riunivano in associazioni di mutuo soccorso e di comune sepoltura; in alcune famiglie gli schiavi, a differenza d'altre e dell'impero che li spingeva al Circo, venivano trattati con insolita dolcezza; il siro vi portava, dall'oriente, una speranza, una pace, una rassegnazione nuova della vita, che l'avvincea al padrone e a' suoi simili; un bisogno d'una religione che fosse più pura della pagana si facea sentire e, vece d'altra, il monoteismo ebraico si diffondeva.</p>
<p>Il messianismo di Gesù non potea venire in momenti di maggiore aspettazione generale: sorgeva dal dolore della schiavitù e dall'esaurimento dei sensi, dall'orgia sfrenata, dall'impero esorbitante della forza, dal fascino possente della virtù. L'animo avea necessità d'una dottrina novella che non fosse l'antica; la forza non esercitava più il fascino d'altri tempi e gli stessi schiavi che l'aveano, più volte, tentata per loro redenzione non vi speravano più; né delle religioni esistenti o delle scuole filosofiche alcuna potea appagare lo spirito. Lo stoicismo era una solenne consacrazione della virtù; una dottrina filosofica che più si adattava all'indole fiera quirita e che potea prosperare solo in quel popolo che avea creato la leggenda di Muzio Scevola. Quei filosofi perivano coll'indifferenza con la quale i loro maggiori si erano saputi immolare alla patria. L'epicureismo era una filosofia troppo sci
 entifica, perché la generalità la comprendesse; la religione ebraica era monoteista, ma era lontana da quel contenuto di dolcezza e di bontà che soffiava negli animi ed era inoltre religione strettamente nazionale: dunque, se in tali condizioni una religione fosse sorta, avrebbe dovuto, di certo, trionfare, specie se da quel vasto cosmopolitismo, da quella varietà etnica essa avesse derivato disparati elementi e così fu. Ognuna delle razze dell'impero dette al cristianesimo qualcosa, il germe d'una infuturazione storica. Il popolo ebreo le dette la condizione di vita, il nascimento, in quel contrasto che portava in sé; e di poi le dette il fanatismo bieco mosaico; il popolo greco le dette la sottigliezza filosofica; il latino il sogno di grandezza universale, la cattolicità; il tronco germanico, la forma feudale e l'idealismo, che spogliandola da ogni culto esterno la rifece adorazione di Dio in ispirito e verità.</p>
<p>Ogni classe, in fine, dà una impronta propria e una sorgente di progresso: gli schiavi la diffusione e il sagrifizio, le classi alte la conversione; lo stato la persecuzione e il riconoscimento.</p>
<p>Da questo contatto, così vario e fecondo, è sorto il cristianesimo, pieno d'una larga infuturazione storica, d'una complessa proteità di forme e d'una vita millenaria formata nel contatto, nell'alito di quei popoli che, fin dal suo nascere, vi spirarono dentro.</p>
</div2>
<div2>
<head>CAPITOLO III.</head>
<head>LE INFUTURAZIONI STORICHE DEL CRISTIANESIMO</head>

<p>Gesù avea donato al cristianesimo il sentimento più umano, che altri dopo Budda, avesse mai conferito a dottrina filosofica o religiosa, in sieme con una giocondia, mai conosciuta in quel cielo ebraico chiuso e rannuvolato. La sua vita era stata un idillio trascorso fra quei monti della Palestina, dove centinaia di generazioni erano passate e dove tutto parlava al cuore la suggestione strana della vita patriarcale e fra quei monti, in mezzo a quel popolo così umile e semplice, sulle rive di quei laghi, egli era passato con l'animo pieno d'una pace calma, d'una gioia tranquilla, che sarà uno degli aspetti della sua religione d'amore <note place="foot">Rénan, <title>Vita di Gesù</title>.</note>.</p>
<p>La preoccupazione, è vero, avea turbato gli ultimi momenti di sua vita, il fastidio della discussione acre e pettegola l'avea tediato e punto negli ultimi istanti; il vento avea coruscato la superficie del lago, ma era stato un episodio, un'ora sola della giornata, per quanto l'ultima e tragica. Gli insegnamenti più belli erano venuti fuori su quel lago, in mezzo a donne e a fanciulli, nell'intimità di discepoli devoti: la sua non era stata una genialità torbida e meditabonda, ma dolce come uno di quei ruscelli che camminano fra il verde del colle, sempre freschi e sempre chiari.</p>
<p>Però la sua morte, che avea impressionato stranamente i discepoli e le donne pietose che lo aveano seguito; che si era innalzata, per opera di Maria di Magdala, alla passionalità dolorosa della leggenda; che avea commosso tanti cuori; quella morte del giusto, così tragica, ben dovea attagliarsi al tono doloroso che dominava il mondo romano e specialmente quella parte che dovea accogliere la parola maessianica. Gesù stesso, nell'ultime ore, avea vissuto un'atmosfera di tristezza e di infausti presagi; avea pianto su Gerusalemme e avea predetto che non vi sarebbe rimasta pietra su pietra; e la sua tristezza si era riflessa su l'animo dei suoi seguaci ed ora le stesse vicende politiche pareano avvalorarla, giacché si era nell'aspettazione triste d'un vasto cataclisma sociale. La fine d'una civiltà s'annunzia sempre come una fine di mondo e già, in quel tempo, gli stessi elementi nuovi e riformatori concepivano la buona novella
  solo come un adempimento nell'altra vita.</p>
<p>Il mondo era cattivo e sarebbe diventato peggiore, la morte — la buona morte — il sonno nel bacio di Gesù, potea solo allietare: la vita era, né potea essere altro, che un lungo dolore, una lunga lotta col male, di cui la morte non era che una agonia, un combattimento, l'estremo dolore — <foreign lang="lat">extremus labor</foreign> — di una lunga <hi rend="italic">militia</hi>.</p>
<p>Il sentimento del dolore era adunque penetrato, come un riflesso del dolore universale, come una stanchezza, nell'idillio di Galilea, che, ben si era chiuso con le nubi affannose della morte di Gesù, e dovea maggiormente penetrare, come dolore e fanatismo insieme, quando il pensiero mosaico irruppe nell'evangelo.</p>
<p>Israele era stato sempre un popolo addolorato: nelle vicende buone o cattive, Ieova avea premuto sul popolo eletto, spingendo l'odio fino alla settima generazione di coloro che l'aveano offeso. Egli era stato un dio geloso e vendicativo, che avea chiesto a' suoi fedeli prove di sangue. I suoi profeti aveano, come Geremia, lungamente pianto: i santi, come David, in mezzo al fasto del trono, aveano dolorato per i falli commessi; i giusti, come Giobbe, aveano sofferto. I castighi dal cielo erano sempre piovuti, quando il dio era stato irato: il sereno, di raro, avea brillato su quel popolo eletto, amato d'un amore ombroso e vendicativo.</p>
<p>Lo stesso sentimento religioso non era che l'idea centrale del carattere del popolo semitico, era la forma nella quale il genio etnico si era venuto plasmando e a cui le vicende storiche erano fortemente legate; fuori o dentro la patria, in guerra di difesa o di conquiste, nei momenti di libertà o di schiavitù, la religione avea soffiato dentro alla storia del popolo ebreo e ne avea costituito lo sfondo.</p>
<p>A questo era accaduto quello che accade a' popoli di origine diversa, messi a contatto fra di loro e agitati da guerre, nelle quali la religione diventa uno stimolo ed un pungolo maggiore alla lotta di razza, al desio della conquista; l'odio piglia un aspetto politico e religioso insieme e la superstruttura del di là diventa come l'idea centrale, intorno alla quale palpita la vita di un popolo. Così avvenne degli ebrei; così degli arabi e degli Spagnuoli; degli albanesi e dei Turchi; degli Inglesi e degli Irlandesi; così avviene ancora dove prevale l'antisemitismo, facendo sì che gli ebrei vivano disperatamente attaccati alla legge dei padri loro <note place="foot">Lombroso, <title>Antisemitismo</title>. Roux edit.</note>.</p>
<p>Il fanatismo mosaico era fortemente epidemico e quando gli Elleni–giudaici si convertirono al cristianesimo, vi portarono tutto il fanatismo ebraico, così tiranno, come era loro stato comunicato e come l'aveano appreso nella sinagoga.</p>
<p>E fu una vera forma epidemica, comunicata al mondo ario per mezzo del cristianesimo e fatta di dolore e fanatismo in sieme; fu un fanatismo doloroso che, dal contatto etnico e dallo spirito dei tempi, si riflesse nello animo ario, di solito sereno e limpido come un orizzonte vasto e senza nubi.</p>
<p>Altro fatto ancora dovea avvalorare tale tendenza: l'idea cristiana s'impiantava in un mondo ristretto intellettualmente, in uno orizzonte stretto ed ineguale come il campo visivo d'un epilettico: gli schiavi che lo doveano accettare e diffondere erano, quanto a sviluppo psichico, quello che sono le nostre folle inferiori, degli unilaterali sia passionalmente che intellettivamente; ora, quando un'idea, che risponde ad un sentimento profondo, discende sino a gente di mente limitata, vi assume la ristrettezza passionale del fanatismo, quello che io ò chiamato <hi rend="italic">monopatia settaria</hi> ed à di questa la virtù del sacrifizio e l'unilateralità del pensiero.</p>
<p>D'altra parte, il fanatismo che diventa la forza diffusiva d'un'idea, può, quando questa idea sia evoluta e giunta ad un grado di predominio e d'espansione, diventare oppressiva, imperiosa; può, quando la sia stata fortemente contrastata, diventare come una sorgente di costante reazione, esercitando in una parola, un'azione simile a quella che venne contro di lei esercitata. Così avvenne del cristianesimo: il fanatismo agì una volta come una forza di espansione ed un'altra di reazione; fu come il vento che prima spinge la nave per risospingerla di poi. Martirologio e persecuzione non furono che due aspetti diversi d'un unico sentimento, del fanatismo ebraico penetrato con S. Paolo e con gli Elleni–giudaici convertiti al cristianesimo e che turbarono la serenità dello spirito ario e fu questo fanatismo cieco, chiuso che produsse la desolazione e l'arresto intellettuale delle nazioni latine, la tabe che inquinò cattolicismo e
 nazioni cattoliche, in sino a quando la Riforma irruppe col libero esame, preparando al cristianesimo un'infuturazione storica novella e richiamandolo alle fonti dolci e serene dalle quali era sgorgato. Ben ebbe la Riforma le sue intolleranze, che furono degli atavismi che doveano cadere vinti, e per sempre, dalla libertà piena e sconfinata, non dalla libertà indifferente dello spirito latino che tutto vede e di tutto dubita, ma da quella libertà passionata, piena d'idealismo che illumina la mente delle razze nordiche.</p>
<p>Se il pensiero giudaico dette al cristianesimo l'intolleranza e la tristezza semitica, il pensiero greco gli donò la sottigliezza idealistica e il fantastico dell'indirizzo neoplatonico.</p>
<p>Quando il cristianesimo nasceva, od anche prima, il pensiero filosofico greco era in un periodo di decadenza: le scuole monistiche — ioniche ed eleatiche — erano morte e da secoli; l'eloquenza era discesa al sofismo; la lirica e le altre forme letterarie tacevano e solo, in mezzo alla desolazione intellettuale, sopravviveva il pensiero filosofico sottilizzante, lontano dalla profondità idealistica dei tempi di Socrate o di quella positiva dei primi filosofi.</p>
<p>Quella forma che si svolgerà di preferenza a Bisanzio e che sarà detta perciò bizantinismo, come forma frivola di concezione  non solo filosofica, ma di tutta la vita, si era da lungo tempo iniziato nel pensiero greco.</p>
<p>Il contatto semita porse un incentivo, dette la materia a questa tendenza del pensiero greco, giacché portava in sé il concetto del monoteismo e una folla di concezioni astruse di teologie, di teogonie così difficili a capirsi, così lontane dalla limpidezza del pensiero religioso ario che ben si prestavano ad una effimera ginnastica intellettuale e ad un giuoco di parole, a distinzioni sottili, a quello che, insomma, era allora la tendenza del pensiero filosofico ellenico e dal connubio nacque la <foreign lang="gre">gnosi</foreign>.</p>
<p>E quando l'ellenismo penetrò nel cristianesimo, vi portò la stessa tendenza sottilizzatrice, l'interpretazione idealistica religiosa. Quale campo, in fatti, più attraente e più ricco del mistero della trinità e dell'unità e del verbo, temi aerei, facilmente volatilizzabili, intorno a' quali si potea il pensiero eternamente lambiccare senza mai toccare il fondo?</p>
<p>Questa attività filosofica, che fu di certo, fra le parti più caduche del pensiero cristiano, ebbe pure un'importanza, che non parmi, sia stata osservata, mantenendo viva la ginnastica intellettiva e facendo sì che del pensiero greco non si fosse disperso l'ultima traccia, in fino a quando non venne il Rinascimento.</p>
<p>In ogni modo, la chiesa portò con sé questo carattere di vuota disputa teologica, fu sempre un eterno scisma interno ed esterno, senza un pensiero profondo, fatto di sottigliezze sostenute con calore settario, spinto fino alle persecuzioni, comparse fin da' tempi di Ario e di Donato.</p>
<p>Il pensiero cristiano latino fu di ben altra importanza: sia ch'esso tentasse ridurre ad unità intellettiva rigida, forte, il movimento cattolico cristiano; sia che esso agitasse, sotto parvenza teologica, le quistioni più gravi come la predistinazione e la grazia, il libero arbitrio e il determinismo; fu pensiero forte e robusto. La chiesa cattolica, che fu il riflesso di questo pensiero, deve adesso la sua unità, che, ancora dopo tanto tempo, ne fa come una di quelle piramidi egiziane contro delle quali si rompe il vento del deserto.</p>
<p>Ma, accanto al concetto filosofico cristiano, vi fu un vero pensiero, anzi una vasta letteratura passionale, riflesso d'un mondo, non meno del moderno, vivo ed agitato.</p>
<p>Già fin da' tempi di Gesù e poco dopo la sua morte, le vicende della sua vita formavano una letteratura popolare pietosa e triste: raccontata in mille modi, scritta in diverse lingue, essa costituì per lungo tempo, il pensiero principale, la suggestione più viva del vasto mondo cristiano. Gli evangeli sinottici, quelli poi riconosciuti dalla chiesa, per veri, non erano che tali tradizioni che metteano capo o a persone presenti agli avvenimenti o a questi vicini <note place="foot">Rénan, <title>Vita di Gesù</title>. Firenze 1883, p. 5 e seg.</note>. Ma, oltre i quattro, altri ne esistevano e se ne vanno ogni giorno scoprendo, giacché nessun fatto, così estensivamente ed intensivamente, commosse gli uomini, come quello della vita di Gesù.</p>
<p>Nella nostra vita moderna, il flusso delle idee e delle impressioni è così vario, che, anche in persone monoideizzati, un'idea non può di tanto occupare l'animo, di quanto l'occupò altra volta la vicenda passionale di Gesù; del resto il monodeismo di tanto si accresceva di quanto grande è il numero di coloro che lo portano nel cuore, e in quel tempo i monoideizzati del cristianesimo erano tutta l'umanità. E poi, quale idea, di mezzo alla tristezza, allo sconforto universale meritava di più di essere sempre presente alla mente e di essere portata nel cuore?</p>
<p>I tempi che successero, non erano fatti per diminuire questa suggestione: Gesù non era morto che da pochi anni e Stefano apriva il martirologio; pochi anni dopo, Nerone iniziava le prime persecuzioni che si doveano ripetere con un <hi rend="italic">crescendo</hi> spaventevole. Vita di Gesù e persecuzioni, per lungo tempo, formarono come un vasto cielo di leggende, in parte vero e in parte apocrifo, che si dilungò per tutto il medio evo e l'evo–moderno e vive ancora, raccolto negli evangeli, nell'opere boliandiste e nella psiche della plebe e noi, nello studio sulla folla, lo trovammo.</p>
<p>Ma, quando le persecuzioni cessarono, la superstizione, fin allora contenuta dalla suggestione martirologica ed evangelica, dilagò: il pericolo continuo di sé e l'esaltazione mistica aveano, fin allora, infrenato il lavoro immaginativo, facendolo vivere della realtà, ma, quando questo cessò, gli elementi fantastici donde ogni religione ribocca, si svolsero e attorno al diavolo, all'inferno, al paradiso, al purgatorio si formò una vasta leggenda, che viene ora amorosamente raccolta dagli studiosi del medio–evo, come dal Graf fra noi, e che si riflesse nell'arte di Dante e di Milton e degli oscuri artisti che cantarono il viaggio nei tre regni d'oltre tomba.</p>
<p>Intorno a questa superstruttura ideale, il genio germanico lavorò molto: le novelle più tetre, le leggende più cupe sorsero là: nessun clima forse più di quello delle nebbie, delle sabbie nordiche della Germania, degli scogli flagellati dal vento, della patria di Odino e del dio Tor, è più propizio a mettere nell'animo tante e tali allucinazioni.</p>
<p>Vi contribuirono ancora l'eremo, la solitudine, i sensi martoriati, la lunga astinenza; quante allucinazioni non soffrirono quei poveri santi che mortificavano la carne e che il demonio tentava e, talvolta non in vano, sotto le forme più procaci di donne? Sorse, così, quell'ascetismo feroce che dalla Tebaide si diffuse per l'Europa: il teschio e le massime più tristi dell'antico testamento: la <foreign lang="lat">vanitas vanitatum</foreign>, <hi rend="italic">abel abelim</hi>, formarono la sapienza somma dell'uomo e questa ossessione toccò, nel mille, l'estremo culmine, onde il Rinascimento apparrà — con il suo bisogno di vivere e di godere — una nuova primavera umana.</p>
<p>Ma, il pensiero cristiano fu affannoso; dopo l'assorbimento monopassionale, dei primi tempi, nella vita di Gesù e dei martiri; dopo l'ascetismo, esso visse di gravi preoccupazioni, le quali di religioso non ànno che l'apparenza esterna. Tutte l'eresie risorgenti, tutte le quistioni teologiche implicano una quistione mondana, la più mondana di tutte, la quistione economica. Il comunismo primitivo, vinto dall'irrompere dei ricchi nel cristianesimo, dopo la concessione di Costantino e sostituito col <foreign lang="lat">debitum legale</foreign> dell'elemosina a' poveri, risorse sempre contro la forma feudale: il monachismo non è che una protesta continua contro il lusso e la ricchezza, i profeti del comunismo escono, a volta a volta, da esso ch'è contro il pensiero chiuso dal cattolicismo, un fomite di potente rivolta. Da' domenicani usciranno e Campanella e Bruno; dagli Agostiniani Lutero; Girolamo Savonarola sarà un frate e la prima
  eresia verrà fuori da' conventi, nei quali si sarà conservato il pensiero pagano nei papiri, sottratti al vandalismo e raschiati per scrivervi su il salmo, ma quel pensiero sepolto balzerà vivo, com'è fama presso i cristiani che i morti risorgeranno nel giorno del giudizio, gettando la pietra sepolcrale.</p>
<p>Nella multiformità del pensiero cristiano sta la sua segreta potenza e quando l'una forma è esaurita, l'altra risorgerà con una duttilità meravigliosa come immagine che si rifletta in una molteplicità di specchi, ognuno dei quali le dà qual cosa di nuovo, di vago, d'impreveduto.</p>
<p>Ma il pensiero cristiano fu, ancora, improntato d'una universalità così piena, da essere solo, al presente, sorpassato dal pensiero scientifico e dalla nuova fede sociale che portiamo nel cuore.</p>
<p>La cattolicità non era dote del pensiero semitico, ma, in vece, della razza aria; prima che sorgesse l'idea cristiana, gli arii aveano avuto una diffusione etnica meravigliosa, la quale non si è ancora esaurita e costituisce l'essenza delle lotte di razze, che, a taluno sociologo, pare come il filo conduttore delle vicende umane. Popoli d'altri colori aveano segnato i primi progressi sociali; aveano creato le più antiche società di cui resti ricordo; ma quando costoro si erano arrestati o dispersi nel cammino umano, gli arii ne aveano ereditato il contenuto sociale. Nelle piramidi degli Egiziani, che si vogliono sieno stati di razza negroide, i Greci sono rappresentati come barbari mezzo–nudi e con l'arco in mano; gli arii furono dunque gli eredi di quel sepolto mondo orientale che precesse, di tanto tempo, la civiltà d'occidente e che brillò d'una luce vivissima.</p>
<p>I semiti non assursero mai all'universalità d'una religione: nella Bibbia sta spesso detto di Dei d'altri popoli contro a Ieova; lo stesso monoteismo iavetico era stato preceduto da un periodo politeistico; e Gesù, predicando alle turbe, non spinse mai il pensiero oltre il popolo eletto: egli ebbe solo in mente l'universalità semitica, sebbene la sua dottrina contenesse tanta virtù d'espansione, quanto ce ne fu di bisogno per l'avvenire.</p>
<p>Il primo cattolico del cristianesimo, Paolo, fu quel che noi diremmo una singolarità geniale, che più del genio stesso è destinata ad esercitare un'azione suggestiva grande e profonda. In fatti se egli à nelle vene il sentimento d'un fanatismo cupo, educato nelle sinagoghe; à un ardore, un'impetuosità di carattere, un bisogno di lotta che soggioga, anche quando non affascina ed à nella mente il disegno dell'universalità, sconosciuta al mondo semitico, al popolo eletto. Egli impronta di sé tutto il primo periodo cristiano e, dinanzi alla ristrettezza mentale dei primi discepoli, è quegli cui deve gran parte del suo avvenire la idea cristiana. Tempra destinata a sprigionare intorno a sé amori ed odii, come quando i correligionarii lo salvarono in una cesta a Damasco dall'ira della sinagoga e come quando lo riguardarono con diffidenza e sospetto a Gerusalemme e lo raffigurarono nella leggenda di Sim
 on Mago e, per lungo tempo ancora dopo la morte, lo tennero in conto di orgoglioso e di superbo, come chi osò appellarsi apostolo, pretendendo che la visione a lui concessa sulla via di Damasco fosse qualcosa di più che l'essere stato discepolo eletto durante la vita terrena del maestro <note place="foot">Rénan, <title>La vita degli apostoli</title>. Trezza, Critica moderna: le religioni.</note>.</p>
<p>Ma, quando Paolo partì a diffondere il cristianesimo nel mondo latino, egli ebbe un intuito inconscio della universalità dell'impero romano, di quell'universalità ch'era frutto della dote etnica del popolo ario, così largo nei suoi concepimenti e nelle sue civiltà. Non solo il mondo latino dava la dote universalizzante della mente, ma benanco il cosmopolitismo dell'impero: e, però le prime associazioni cristiane ebbero la costituzione per provincie e per regioni al pari dell'impero: egli è proprio così, i partiti novatori trovano nella forma politica imperante come lo scheletro della propria costituzione: il cristianesimo non si sottrasse a questa legge.</p>
<p>Il pensiero della cattolicità in Roma fu enormemente favorito dall'essere questa la capitale dell'impero e lo fu in più modi, sia perché i grandi centri sono il terreno più adatto per preparare e per diffondere le novazioni, sia ancora perché, a Roma, era più vivo, più forte il contrasto sociale tra l'antica grandezza scesa fino alla corruzione e alla crudeltà e, di contro, il bisogno d'una vita nuova fatta d'un forte sentimento umano di pietà. E, in quel centro, così fattamente preparato, la parola di Paolo dovette giungere come un bisogno, un'interpretazione d'un sentimento universale, come la voce dei tempi nuovi. Se non fosse giunta ancora, la si sarebbe aspettata con l'ansia, con il tormento che le civiltà decadenti mettono negli animi di tutti, con quel sentimento vago ed ignoto che non si sa donde venga e dove vada.</p>
<p>Ben tosto i cristiani aumentarono fino a costituire una novella forza collettiva nella vecchia forma romana e, quando le persecuzioni cominciarono, a Roma, più che altrove, nel cuore dell'Impero, dovettero essere più feroci e dovette la nuova maggiormente diffondersene, con quel senso di curiosità e d'interesse che un fatto della capitale esercitava. Cominciò, quindi, accanto alla vieta gloria di Roma a tessersi il fascino delle persecuzioni e del martiriologio: Roma diventa la città santa del cristianesimo al pari di Gerusalemme e a misura che questo diventava un organismo, anzi il più forte organismo dell'impero, Roma ne dovea apparire il cervello ed il cuore, e in quale città, più che in questa, il genio ario era diventato universale, in quale più che in questa dovea affermarsi la universalità del cristianesimo? Sorse, così, il sogno della grandezza terrena del cristianesimo, che dovea poi ing
 randirsi sino all'universalità del papato quale fu concipito da una delle menti più alte del cattolicismo, da Gregorio VII, da Ildebrando.</p>
<p>Del resto l'universalità politica di Roma, fu così fattamente legata alla cattolicità del cristianesimo, che quando l'impero si scisse, dalle novelle divisioni politiche nacquero come tante chiese, quasi con la rottura dell'impero si fosse fratturato lo scheletro gigantesco della superstruttura ideale cristiana e a Bisanzio sorse la chiesa con a capo imperatori teologizzanti ed iconoclasti; in Russia lo spirito slavo si compose in una chiesa feroce e incombente sugli animi e sui corpi più della stessa chiesa romana; la chiesa greca sottilizzante diventò scismatica ed in ultimo il pensiero religioso germanico si spezzò in mille confessioni diverse, che non ànno che un solo punto comune: la Bibbia e una sola autorità: il pensiero che la interpetra.</p>
<p>Ma la universalità cristiana non si è spenta: finita d'accrescersi come universalità di costituzione, come cattolicismo, vive come universalità di dottrina, come apostolato fra i popoli d'altro colore e d'altra religione e ancora dopo tanti secoli Cristo, il <foreign lang="lat">leo de tribu Iuda</foreign>, vince!</p>
<p>Ma, il cristianesimo non era stata che una lunga promessa idealistica: Gesù, in fatti, avea a più riprese annunziato che molti dei presenti non avrebbero gustato la morte prima che il figliuolo dell'uomo non fosse venuto cinto di gloria e maestà; ma i tempi erano trascorsi, né le promesse messianiche si erano adempiute.</p>
<p>A' giorni erano successi gli anni e la speranza, anziché spegnersi, veniva ricacciata di là dal tempo e dallo spazio: non avea detto Gesù che il suo regno non era di questo mondo e il mille non era detto l'ultimo anno, nel quale Egli sarebbe venuto a giudicare e i vivi e i morti? Ma il mille era trascorso, così come erano passati gli altri anni, né le profezie tentavano lontanamente d'avverarsi, in vece cresceva non la promessa messianica, ma la cupidigia terrena che penetrava dovunque. Il sogno della grandezza terrena era succeduto a quello del millenarismo; alla Gerusalemme celeste si veniva sostituendo la Gerusalemme terrena. Tutto portava in sé quest'impronta: Gesù avea detto, parlando con la samaritana, che sarebbe venuto giorno che Dio si sarebbe adorato in ispirito e verità; ma la sua religione era piena d'un culto esterno bello, artistico, ammaliatore dei sensi, quale né i primi cristiani né il
 Iaevismo aveano conosciuto; Gesù avea cacciato dal tempio i falsarii, ma la simonia appestava la mistica vigna, che più ancora? i primi fedeli aveano fuggito la carne ed il mondo e questo vi penetrava nella forma più seducente del vizio artistico e del paganesimo; l'antico spirito ario, fatto di godimenti estetici e sensuali, trionfava sull'ascetismo; ci voleva una riforma idealistica, consona al primiero spirito cristiano e questa la dovea donare il genio germanico, ch'è così intimamente ideale, così profondamente raccolto.</p>
<p>La riforma à un doppio aspetto: in alto essa è fortemente idealistica, si innalza fino al culto libero, fino all'adorazione di Dio nel proprio cuore, come tempio che l'uomo porta seco. Quando, in una fede religiosa, manca la costrizione del culto e della forma, essa può sollevarsi, di espansione in espansione, fino alla concezione di Dio, per discendere all'umanità, formando un vero panteismo umano, e questo è avvenuto della Riforma quale la si svolge in Inghilterra ed in America, nelle confessioni più alte e più libere, nelle menti più ardite.</p>
<p>Ma, in fondo, la Riforma non è che un movimento economico: la chiesa avea assunto forma feudale: il feudo era la forma politico–dominante, e la chiesa non si era sottratta a questo colore del tempo, a questa forza plasmatrice: anzi, era divenuto il feudo più possente, dal quale l'altro — l'impero — riceveva l'investitura: avea visto a' suoi piedi, a Canossa, l'autorità feudo–imperiale e nella lotta lunga tra guelfi e ghibellini, la chiesa avea finito per trionfare. Però, all'ombra del feudo imperiale e ecclesiastico, si era venuta sprigionando una novella forza economica, la borghesia, che rompeva del feudo e la forma e la sostanza, e che — come tutte le quistioni medioevali — pigliava un aspetto religioso. In Italia essa era lotta dei comuni liberi, in Germania diventò la Riforma, cioè, lotta movente dal desiderio di negare le decime alla chiesa, disconoscendone la leggittimità. La prima
  lotta della borghesia prese aspetto religioso e fu diretta contro il maggior feudo che esistesse in Europa, la chiesa: solo più tardi, quando la borghesia divenne più evoluta, la lotta divenne apertamente politica e s'indirizzò contro i due ordini feudali: nobiltà e clero.</p>
<p>La Riforma parve, e fu, coi fatti, un rinnovellamento della dottrina di Gesù, che avveniva per virtù delle masse nordiche. In que' popoli il pensiero e la vita sono affatto collettivi e però tutto è alto, immenso e durevole: nel cristianesimo il fatto non era nuovo: il suo sorgere non era stato che un'opera di massa, dell'unica massa, anzi, che, di vivo e di sano, esistesse nell'impero, degli schiavi. Mai fino a quel tempo la genialità era discesa fino alla plebe per immillarsi; quel che sarà il carattere delle folle moderne, cioè la genialità diffusa e diffondentesi per opera della collettività umana, ebbe uno dei più alti esempi nel cristianesimo primitivo, negli schiavi.</p>
<p>L'animo loro era, a quei tempi, l'unica cosa che la corruzione non avea toccato affatto o avea toccato di meno. Tranne e liberti e cinedi, essi erano quanto di vivo esisteva ancora, l'unica classe ancora capace di virtù.</p>
<p>Essi portavano, in mezzo alla degenerazione della razza, una sorgente d'energia inesauribile, formata da quegli uomini liberi caduti in ischiavitù, che del passato aveano e il ricordo e l'irrequietezza. Era un elemento perturbatore che si aggiungeva a fomentare le impazienze, rese più forti da' più crudeli trattamenti, che si andavano escogitando ogni giorno di più.</p>
<p>La schiavitù era un vasto mondo, un sottostrato sociale complesso, percorso da varie correnti, agitato da varii sentimenti, come un popolo d'un multiforme carattere etnico: accanto allo schiavo millenario, al discendente dei primi popoli soggiogati dalla conquista e che la lunga degenerazione aveva reso curvo sin da sembrare ad Aristotile uomo d'altra razza, erano i liberi divenuti schiavi, vero elemento sobillatore: accanto al romano e al greco, civili, raffinati, di quella civiltà che aveano appreso da liberi o ch'era scesa sino allora nel contatto, per quanto rado e guardingo, con la classe alta, vivea il germano mezzo barbaro, ma audace, vigoroso, avido di libertà; vi erano gli schiavi colti: medici, pedagoghi, letterati; gli artisti, dediti al suono o al canto o al ballo, vi erano i gladiatori o i guerrieri; vi erano in fine gli schiavi pertinenti alle modeste famiglie patrizie nelle quali era penetrata una pietà nuova, sconosciuta al mond
 o romano, un ardore sincero della virtù, un bisogno d'una religione più alta e nelle quali si venia infiltrando, per mezzo dei Sirï che traevano a Roma, il monoteismo orientale. Gli stoici si erano innalzati al concetto della solidarietà umana e questo dovea certamente penetrare, ora in modo confuso, ora no, fino a quel basso mondo di schiavi e come avviene oggi che, anco nei paesi poco colti, le novelle teorie sociali che più commovono gli animi arrivano, non ostante l'ignoranza, fino alle plebi; così un'eco di quel vasto clima storico d'aspettazione, di sconforti, di speranze arrivava sino a loro e ne formava il contenuto morale e li stringeva — in sieme colla pressura economica — in solidarietà, in associazioni di mutua sepoltura, dove i vinti del mondo potessero almeno godere la pace del nulla.</p>
<p>Quando a Roma e in Grecia la suggestione della forza avea imperato, gli schiavi ne aveano inteso gli stimoli ed aveano conteso col vincitore la libertà: la loro era stata lotta brutale, senza altro fine che liberare sé stessi dalla schiavitù e calcarla sul capo agli altri. La scienza non avea rischiarato quelli morti lugubri e, vinti, la schiavitù era piombata più grave.</p>
<p>I tempi nuovi aveano modificato l'antica tendenza della liberazione con la forza, illuminata dall'odio selvaggio, sostituendovi, in vece, il concetto d'una liberazione dovuta ad un addolcimento di costumi, alla pietà, all'amore; alla liberazione con la forza — al metodo rivoltoso — si era venuto sostituendo il metodo evolutivo dell'innalzamento graduale mercé i sentimenti più buoni dell'animo umano.</p>
<p>Il cristianesimo conteneva questi concetti: Gesù avea predicato l'eguaglianza, avea inveito contro la ricchezza, avea esaltato gli umili: tutto rispondeva, nella sua opera e nella sua vita, all'animo popolare: la scelta dei discepoli, la sua dottrina facile, piana, ricca d'insegnamenti e in fine la suggestione della sua morte, la morte del giusto, così simile a quella di molti di loro, onde tutto dovea far sì che il suo insegnamento dovesse diventare la loro religione.</p>
<p>Nell'evangelo era ben detto: obbedite a' vostri padroni con terrore e con timore, ma non era questo un consiglio di prudenza? con la forza che poteano concludere, che non fosse stato un novello dolore? La redenzione dovea venire, ma dal mondo di là e, quando ogni redenzione terrena parea morta, non era una sorgente di forza morale quella ricompensa, l'unica ricompensa, promessa a chi, fin quella, si vedea negata? se erano gli ultimi sulla terra, ben erano i primi dinanzi a Dio? Dalla tristezza del presente l'uomo si è sempre rifuggiato nell'ideale e di là à attinto nuova lena a modificare un presente ben triste e, in apparenza, immodificabile: così fecero quegli schiavi!</p>
<p>E gli schiavi dettero al cristianesimo la diffusione orale, l'unica da' tempi permessa, e la suggestione del martirio: nel martirio si disvela la passionalità unilaterale, ma grande di quegli uomini, cui il senno romano avea negato la personalità umana; e i quali ripeteranno a milioni l'eroismo di Gesù sulla croce e testimonieranno, in sieme col maestro, della grandezza della natura umana, ascosa nell'umiltà della nascita. A' Romani parea la loro morte <foreign lang="lat">vile damnum</foreign>, perché non comprendono come quei poveri schiavi dovranno smagliare, ad uno ad uno, gli anelli, della grandezza quirita e come il valore degli avi cadrà dinanzi all'eroismo umile e rassegnato di quei martiri.</p>
<p>Il primitivo cristianesimo è tutto pieno di loro, che si stringeranno in un partito organizzato e forte, che diffonderanno gli evangeli, che inizieranno il martirologio e scaveranno le catacombe, faranno sorgere le prime arti sacre e i primi tempï, inventeranno un gergo cristiano e un simbolismo come la croce, il pesce, l'alfa e l'omega, l'effigie del buon pastore ecc., creeranno, in una parola, un vasto mondo affettivo ed ideale.</p>
<p>Lo stato dette al cristianesimo, in due momenti diversi, due cooperazioni differenti, la prima volta, perseguitandolo, accrebbe il fascino delle persecuzioni che sempre, in ogni tempo, finiscono per far trionfare quell'idea che tentano di sommergere nel nulla; in un secondo tempo, dette il riconoscimento legale, il danno più grave che sia stato mai recato alla dottrina di Gesù.</p>
<p>Il cristianesimo era stato, in fatti, una società comunistica: non già che negli Evangeli ciò fosse detto espressamente, ma dovunque i primi cristiani si erano venuti formando, aveano dato alle prime comunioni una forma strettamente altruistica. L'egoismo era apparso così grave che ne era nata la leggenda di quel tale, morto a' piedi di Pietro per aver tentato di celare parte dei suoi averi, in vece di donarli a' poveri. Fosse stato vero o falso il fatto; si fosse trattato d'una morte casuale improvvisa, ed interpetrata poi come castigo divino o si fosse trattato, in vece, d'una vera invenzione; è certo che il cristianesimo assunse, nei primordii, una forma comunistica. Ma, quando lo stato concesse il proprio riconoscimento, quando molti vi si convertirono per ragioni politiche, il comunismo urtava siffattamente lo spirito egoistico da non potersi permettere più oltre ch'esso sussistesse e improntasse la dottrina cristiana ed in s
 ua vece si escogitò il <foreign lang="lat">debitum legale</foreign> dell'elemosina, cioè il permesso sì di tener tutto, purché si desse a' poveri <foreign lang="lat">quod superabat</foreign>.</p>
<p>Da questo momento, chiesa e stato formarono una cosa sola: la chiesa cominciò a vivere di cupidigie terrene e fu una delle forze più incombenti sulla libertà e sul pensiero.</p>
<p>La religione pagana non avea esercitato nulla di simile mai, essa non era stata né con i poveri, né contro di essi, a mantenere la schiavitù era bastata la forza; ma fin da ora la religione di Gesù nelle sue varie forme, cattolicismo e protestantesimo, diventerà uno dei più forti poteri contro ideali o ucciderà, in germe, le sue future evoluzioni. Essa s'innalzerà a potenza terrena, ma cesserà di essere la rocca salda delle aspirazioni umane: porterà, è vero, negli ordini sacerdotali come tante vie aperte a che l'umile si innalzi fino al vertice della posizione religiosa; terrà in mano lungo tempo le coscienze; spargerà col dittamo della carità consolazioni sopraumane; ma il suo carattere liberatore dalla schiavitù è finito per sempre, la schiavitù di cui parleranno sarà quella del demonio e della carne, che preparerà alle rassegnazioni ed a
 ll'ascetismo.</p>
<p>Ma, a misura ch'essa si allontanava dallo spirito plebeo, si era inteso il bisogno di nuovi legami che ve lo legassero indissolubilmente, di quei legami ideali che talora sono così forti e che permettono, con tenaci e novelli adattamenti, una lunga durata. Uno di questi si era venuto lentamente ed inconsciamente maturando ed era lo spirito artistico. I cristiani si erano mostrati d'un vandalismo e d'un negativismo esagerato di tutta l'arte pagana; come accade nei monopassionali, a loro quell'arte splendida era parsa come un solo e grande peccato, come la tela ordita dalla carne, per perdere l'anima e l'aveano fortemente ripudiata. Ma portavano in sé tutto il contenuto passionale che dovea donare un'arte novella: la vita di Gesù e il vasto martirologio, l'assorbimento ascetico, il dolore universale che si rifletteva in loro, erano un contenuto artistico solenne, al quale non mancava altro che la forma e questa venne. E già, nelle catacombe, rivi
 ve ancor quella prima rozza arte cristiana: nell'epigrafi lapidarie vi è come una lirica solenne e grave che s'innalza da questo basso mondo e sale fino a Dio: il pensiero diventa d'una dolcezza ineffabile; i morti dormono nel Signore e in lui risorgeranno; il loro riposo è quiete; essi sono dolcissimi, amatissimi, rivivranno negli astri. Tutto è dolce, commovente come l'addio d'una madre, pieno di fascino come il bacio d'una vergine.</p>
<p>E dove nelle catacombe, gli anditi si allargano, per formare le cappelle si veggono i primi affreschi, le prime effigie di Gesù, i primi simboli.</p>
<p>L'arte cristiana era sorta e dovea espandersi come l'ombra d'un albero di fioritura meravigliosa, sorsero, fra breve, i tempi, i canti, la musica sacra, la scoltura, la pittura. Il genio etnico germanico o latino o slavo portò in ognuna di queste manifestazioni un'impronta propria. L'arte più bella, più mondana donò tele meravigliose, di cui di cristiano non vi è che il tono: Raffaello cercò le sue madonne in Trastevere, Michelangelo studiò a lungo sull'uomo il suo Moisè, Dante cantò, nell'inferno, le passioni del suo tempo e della sua vita di profugo, Petrarca innalzò le sue liriche religiose con quella stessa lingua adusata a cantar di Laura.</p>
<p>L'arte antica, l'arte di Prassetele e di Virgilio, ritornò a brillare sullo spirito ario e fu mondana e religiosa in sieme, anzi più mondana che religiosa ed ebbe il merito di educare i sensi di quegli antichi figli di Grecia e di Roma, legandoli a sé, facendoli dimentichi del presente, innalzandoli con l'arte in sino a Dio in un'estasi beata: ancora una volta il cielo fu scordato per la terra. E quando — come nel secolo nostro — la letteratura cristiana pare finita, sopravvive come critica ed esegesi storica nelle pagine brillanti dell'ingegno che meglio rispecchiò il pensiero semita e cristiano, del Rénan.</p>
<p>Il cristianesimo portò con sé una larga infuturazione storica, grazie alla quale esso poté in momenti diversi vivere d'una vita giovane, nuova, consone a' tempi. Quando uno dei suoi aspetti parve vecchio, un altro se ne presentò e per lungo tempo visse, donando una modernità meravigliosa di dottrina e di contenuto. Poté così imprigionare a sé tanti e sì diversi popoli, essere la superstruttura ideale di due civiltà: medioevale e moderna: avere una universalità non solo nel pensiero, ma nella costituzione ed essere, per tanto tempo, il fattore principale della vita del mondo.</p>
<p>Fu è vero, un movimento antiscientifico: lo fu dinanzi alla sapienza pagana che condannò e distrusse; lo fu nei suoi fondatori — gli schiavi — gente di nessuna coltura, nella gran parte; lo fu ancora perché, se portò nella vita il concetto d'una missione terrena, dell'eguaglianza dinanzi a Dio, della carità che terge le lagrime e non ebbe del mondo altro che un falso riflesso, pure, per lungo tempo, la scienza si svolse nel suo grembo.</p>
<p>Il pensiero speculativo dei filosofi naturali fu preceduto dalle investigazioni teologiche, che ne furono come una ginnastica <note place="foot">Ruggiero Bonghi, <title>Abelardo ed Eloisa</title>, pag. 12.</note>; le prime meditazioni positive sorsero nei chiostri, Galileo discoprì in un tempio la legge del pendolo. E quando l'innovazione scientifica — per il misoneismo proprio d'ogni religione — venne condannata, non tardò molto a ricevere dalla chiesa un tacito consentimento.</p>
<p>Il cristianesimo — inteso quale religione — presentì che la scienza dovea essere il soffio che l'avrebbe dissipata e l'avversò, ma quando comprese che l'avversario potea nuocere, ch'era ancora in tempo di guidare, infrenando, questa misteriosa forza del pensiero, l'accolse fra le sue braccia come figlio prodigo, con una serie di adattamenti meravigliosi. Il cristianesimo che creò un'arte nuova, un mondo nuovo, non poté darci una scienza novella, il suo fu negativismo scientifico e, in ciò, sta la sua debolezza. </p>
</div2>
<div2>
<head>CAPITOLO IV.</head>
<head>IL SEGRETO DEL CRISTIANESIMO</head>

<p>Il cristianesimo ebbe un'infuturazione di parecchi secoli, godette nel suo insieme una lunga giovinezza: la profezia che il regno di Gesù non avrebbe avuto mai fine, si è, in parte, avverata e non, come potrebbe apparire, per aiuto divino, ma per opera meramente umana, in grazia del genio ario che lo pervase in tutti i punti, donandogli, come a' vecchi della leggenda, un'eterna giovinezza.</p>
<p>Lo spirito ario è d'una versatilità meravigliosa: nel lungo ed aspro cammino sociale, l'ario dovette piegare il suo animo a mille vicende climatico–sociali diverse; dovette adattarsi al clima rigido della Finlandia, la <hi rend="italic">divisa del mondo ultima Tule</hi>, come la chiamarono i poeti, e al clima temperato dell'Italia o al tropicale della Sicilia; divenne navigatore ardito o montanaro intrepido; contese il pane alla ingratitudine delle roccie o, come nell'Olanda, contese, lungamente, al mare il suolo sul quale abita e poi fu in contatto di popoli diversi: di fenicï, d'arabi, di egiziani, di negri ed ereditò dai popoli estinti dell'oriente o fermati a mezzo del cammino sociale, la primeva civiltà. Da questa varietà di fatti storici e di vicende etniche, gli arii acquistarono una pieghevolezza ed una versatilità di spirito sorprendente che li fece capaci d'un largo avvenire e di salire nel culmine più
 alto della umana famiglia.</p>
<p>Il cristianesimo venne a tal punto che lo spirito ario si era completamente formato ed ebbe, nella varietà degli speciali rami che dall'altipiano dell'Himalaya vennero in Europa, tutti i segreti e riposti caratteri, che le dettero non solo una larga estensione, ma una lunga infuturazione. Fu come un molle strato di cera sulla quale ogni popolo lasciò la sua impronta, facendone la più variata creazione che sia mai uscita dallo spirito umano.</p>
<p>Il genio greco donò al cristianesimo la sottigliezza filosofica, una dote di pensiero dacadente, la quale non fu capace d'alcuna infuturazione storica; per converso, il genio latino gli dette quella ch'era stata sempre sua dote, una forte unità di dottrina e di struttura. In fatti, il latino non ebbe che una sola impronta di pensiero, propria ed originale; e fu la concezione del giure espressa in una forma laconicamente rigida e chiara, come il carattere romano, semplice, ma ferreo. Nessun popolo si era innalzato ad un pensiero, così netto e deciso, espresso in forma apidea; né avea mai saputo così organizzarsi  fortemente; ora, quando la grandezza politica romana decadde, portò nel cristianesimo il suo genio, innalzandolo ad una precisione dommatica e ad una costituzione non mai raggiunta altrove. Il cattolicismo — che fu appunto la forma che il cristianesimo assunse nel pensiero latino — fu una formazione storica di
 tutto il medio evo, cementata così fortemente che, ancora dopo tanti secoli, resiste agli assalti del libero pensiero come le antiche mura di Roma che resistono agli strazi del tempo o la maestà del Coliseo che sfida ancora i secoli.</p>
<p>Nell'ambito dello stesso ramo neolatino, ognuno dei diversi popoli, e francese e spagnuolo, dette una impronta propria: lo spagnuolo dette il fanatismo feroce, la religione fatta strumento di lotta di razza, di odio nazionale e che grava sul pensiero come una cappa di piombo. Nell'Escuriale, in quella massa fredda e tetra, è racchiusa l'immagine sensibile di quel cattolicismo cupo e feroce, in cui Dio s'adora per opera dell'Inquisizione e il pensiero si purifica negli auto–da–fè.</p>
<p>Tutto è bieco e triste in questa concezione ed in questa creazione dello spirito spagnuolo; la vita vi si assomiglia ad un funerale che vi si canti, ancora in vita, come la pazza fantasia di Carlo V seppe per sé stesso ideare; voi sentite che quella superstruttura ideale non potea uscire che da menti malate, da un Filippo II, parricida, da un Domenico di Gusman, criminale, da un popolo esaurito in una lunga lotta etnica con una civiltà splendida, ma colante sangue, con un popolo fanatico, fatalista e sensuale come i servi di Allah, da un popolo educato lungamente alla guerra. Da questo strano e cozzante contatto etnico, uscirono la Inquisizione e l'ordine dei Domenicani, che fecero rivivere e superarono la legge iavetica, pur così triste feroce.</p>
<p>Lo spirito francese dette al cristianesimo il giocondo scetticismo, il volterrianismo cattolico, che vede tutto, che sa esprimere tutto in forma brillante, ma senza passione; la percezione chiara, ma apatica; luminosa, ma non ardente. Nessuno più del popolo francese vi seppe portare la credenza ma non la fede piena e profonda; quella credenza piacevole che non à né l'intimità affannosa tedesca, né l'incrollabilità latina ed è come uno di quegli splendidi palazzi che s'improvvisano in certe occasioni, che paiono di marmo e sono di tavole; che paiono monumenti e son sorti in pochi giorni; che dànno l'illusione d'un edificio, senza esser tali. Voltaire che ride della religione e che trema all'oscuro è il tipo del carattere francese, fatto d'una chiarezza meravigliosa di vista e d'una superficialità di sentimento.</p>
<p>Il tronco germanico dette al cristianesimo una intimità di pensiero e di fede, pari a quella dei primitivi tempi. L'animo germanico è così fatto: quel clima freddo, quelle terre desolate, battute da' venti contendono all'animo di espandersi, come accade sotto questo bel cielo latino e tolgono quell'agilità meravigliosa di mente così propria a noi razza neolatina. L'unilateralità è il suo carattere intellettivo, come la passionalità profonda e chiusa n'è il carattere morale. Da queste due doti ne viene una forza di mente e di pensiero, poderosa ma non espansiva, unilaterale che à bisogno di raggrupparsi per ottenere quella larghezza di orizzonte dell'individualità psichica latina: epperò un bisogno di supplire con la tenacia alla mancanza d'un intuito pronto e vivace. Là tutto è pesante, tutto organizzato e complesso, tutto unilaterale, ma per compenso è d'una penetrazi
 one più profonda, d'una intimità più piena.</p>
<p>Uno spirito così fatto da nessuna cosa è più turbato che dall'apparenza che cuopre la sostanza e l'annulla e dai confini che impediscono al suo pensiero di liberamente espandersi: esso à il bisogno degli orizzonti ideali nei quali trovi compenso alla ristrettezza materiale degli orizzonti geografici. Nulla è, in fatti, tanto avverso alle intimità dello spirito, quanto lo spettacolo d'una natura libera, gaia, illuminata da un eterno sorriso che lascia l'animo divagare per l'etra: il pensiero greco fu tutto esteriore sia perché era la primavera della vita, sia perché tutta la natura lo rendeva tale.</p>
<p>Il pensiero teutonico è, completamente, diverso dal pensiero latino e quando fisò l'occhio nel cristianesimo, vi cercò lo spirito informatore: sentì il grave ed il pesante del culto, della parvenza che uccideva lo spirito; trovò che nelle fonti la religione di Gesù era fatta di spirito e verità; che era sommamente libera da ogni autorità; che il cattolicisimo era una stratificazione maturata nei secoli dal genio latino. Lo stesso testamento antico, malgrado l'aria chiusa e grave che lo domina, contiene delle sentenze e delle massime che paiono rispondere a quella concezione del cristianesimo primitivo, al quale si volea far ritorno: e non era egli stato detto nella legge che non bisognava farsi immagine di cosa alcuna ch'è sulla terra? In Italia, questa terra del genio isolato, tale lavoro intellettuale di riforma era stato fatto da gente che la chiesa avea condannato per eretici, ma la loro voce non si era di
 spersa, or dunque non la si potea risvegliare con la certezza che non sarebbe caduta nel deserto? E così fu che nacque la Riforma, opera esclusivamente teutonica e che segna la più larga infuturazione storico–cristiana, dopo o accanto al cattolicisimo.</p>
<p>Ma, se il pensiero tedesco dette al cristianesimo l'intimità ideale e la libertà di discussione, il genio inglese, mezzo celto e mezzo teutonico, dona un più largo spirito di comprensione, una più larga interpetrazione delle fonti, un culto più evanescente; la religione di Gesù diventa quella di ciascuno spirito che cerchi, che interroghi le sacre carte, senz'altra guida che l'animo proprio. È il grado estremo del libero esame fuor del quale sta la religione non rivelata che gli spiriti colti portano in sé e che si svolge su due idee cardinali: dio in tutto, il panteismo degli spiriti magni da Bruno ad Haeckel, e l'umanità.</p>
<p>Tal'è la concezione anglo–sassone del cristianesimo: un amore che da Dio discende sino agli uomini in una passionalità indefessa per il bene, in un bisogno di tergere le lagrime e di lenire il dolore, sagrificando sempre sé stesso a questo alto ideale umano: ecco la grandiosità di questa forte razza, di questi veri e grandi santi dell'umanità.</p>
<p>Non è la passionalità inerte dei nostri santi latini, non la carità del poverello d'Assisi, ma è la passionalità attiva e feconda, furiosa, incalzante come quel mare che flagella gli scogli sui quali vivono <note place="foot">Lombroso, <title>Uomo delinquente</title>: la profilassi del delitto.</note>.</p>
<p>Il pensiero slavo, per ultimo, portò nel contenuto cristiano un sentimento vivo di rassegnazione, di resistenza passiva al dolore, un desio della quiete solenne della morte, della buona morte e — <foreign lang="gre">euthanasia</foreign>— che vale a sopportare l'oppressione teocratica dello czar. Là tutto è diverso dal mondo cattolico latino: in alto lo stato — chiesa che incombe e dà l'aria d'un mondo chiuso ed inerte, in basso un popolo adusato al dolore e al quale contrappone una rassegnazione, viva e feconda, attiva, senza posa, che valga a vincere i danni opprimenti della teocrazia: i numerosi <hi rend="italic">artel</hi> sono come un mondo istintivo vario, complesso, d'una energia popolare feconda, che quei popoli portano seco dalla sopravvivente forma comunistica e ch'è fatta, è vero, d'alcune doti inferiori, le quali, in sieme con le doti superiori del carattere, fanno percorrere a quei popoli che entrano,
  allora allora, nella civiltà lungo cammino, giacché niente giova di più quanto questa mescolanza di civiltà e di barbarie. Un popolo tutto civile, tutto perfetto, d'una sola intonazione psichica è sempre dammeno d'un altro fatto di doti inferiori e superiori in sieme <note place="foot">Ferrero, <title>Europa giovane</title>, Ed. Treals, p. 565.</note>.</p>
<p>Ma, la versatilità del cristianesimo non si è, per anco, esaurita e, dinanzi a gravi problemi odierni, esso si è mostrato capace d'un grande adattamento. Di fatti, il nostro secolo à portato e porta nel suo seno due concezioni, ugualmente importanti: da una parte una novella concezione positiva del mondo, dall'altra la questione sociale.</p>
<p>Il nuovo concetto del mondo si è venuto maturando negli ultimi tempi e si riattacca alle antiche scuole ioniche ed aleatiche, che erano assurte fino alla concezione meccanica e casuale del mondo. Con essa la prima parte della ricerca filosofica — la geogenia e l'astrogenia — era compiuta, intorno alla seconda — l'antropogenia, la posizione del problema umano, — molte ardite divinazioni erano state fatte da quei primi filosofi greci. Con Socrate s'inizia la ricerca antropogenetica; però, morto lui, il motto della sua scuola: "il conosci te stesso" assume, vece del primo significato scientifico, uno quasi religioso. Platone introduce nel pensiero speculativo greco l'idealismo che già, come piccolo germe, si contenea nel dinamismo antico: a che accennava, adunque, quella forza fuori degli atomi, ma che pure li muoveva? non era forse la materia scompagnata dalla forza? Il doppio indirizzo — positivo ed idealistico — si
 prolunga ancora e ricompare nel chiudersi del mondo romano: da una parte Epicuro, Lucrezio, che ritornano al positivismo primevo del pensiero greco; dall'altra, gli stoici che parlano del mondo fatto d'una sostanza materiale e del fuoco, di cui le psiche individuali non sono che delle particelle e che un giorno divamperà nel mondo: <foreign lang="lat">igni natura renovatur integra</foreign>!</p>
<p>Il medio evo segna la prevalenza di tutta la teogenia e geogenia semitica sul pensiero positivo antico: l'<hi rend="italic">esameron mosaico</hi> chiude ogni speculazione filosofica sul <hi rend="italic">come</hi> e sul <hi rend="italic">donde</hi>: ogni investigazione in essa comincia e finisce. Ci è bisogno che il Rinascimento venga perché si presentino alla mente i diversi indirizzi filosofici con quali si era chiuso l'età antica e cioè, da una parte, il pensiero monistico e dall'altra il pensiero dualistico cristiano.</p>
<p>Ma, con il Rinascimento, comincia il vasto e vertiginoso processo scientifico: navigatori arditi sorpassano le colonne d'Ercole; Galileo guarda nel cielo e trova che la terra si muove; nelle università italiane, si osa dissezionare il corpo umano; intelletti sommi, come Leonardo da Vinci, coltivano le scienze esatte e sono, ad un tempo, scienziati ed artisti; crescono i commerci e l'industre e una folla di filosofi naturalisti osa innalzarsi ad una novella concezione dell'universo. Satana — che rappresenta il pensiero scientifico — trionfa: non invano per tutto il medio–evo, à tormentato il pensiero dei frati, costringendoli a dire che essi credono appunto perché assurdo: <foreign lang="lat">credo quia absurdum</foreign>. La chiesa innalzerà contro i pensatori il rogo, ma le ceneri, disperse al vento, saranno un fomite di libero pensiero, fino a che il Comte, a' giorni nostri, tenterà la ricostruzione statica di tutto i
 l sapere, completandolo.</p>
<p>Ma la scienza non è sola concezione statica del mondo, è ancora dinamica. Laplace e Herscell discoprono la nebulosa primitiva e studiano come da essa procedano gli astri e la terra; Kant, Goethe, Geoffroy de Saint–Hilaire, di contro a Cuvier, affermano che le specie evolvono, le une dalle altre; Carlo Lyell discopre, di contro alla dottrina dei cataclismi, la teoria delle variazioni lente ma continue del suolo; Lamark, nella sua <hi rend="italic">filosofia zoologica</hi>, studia l'adattamento e l'influenza, del mezzo sulla specie e ne trae la conclusione che gli organismi animali si succedono in fino all'uomo; Wallace e Darwin studiano l'altro fattore dell'evoluzione: la lotta per l'esistenza con il trionfo del più adatto; il padre Secchi compone in unità le forze fisiche; Spencer in ultimo applica alla società il concetto evoluzionistico ed analogico, mentre Marx ed Engels discoprono nella storia il determinismo.</p>
<p>Il pensiero dinamico è compiuto ed è tutto una negazione della concezione mosaica: il nostro sistema solare non era che una nebulosa da cui si sono distaccati, ad uno ad uno, i pianeti e della quale il sole è il centro più coeso. La terra è uno di questi pianeti che attraversò una doppia fase: una astrale, incandescente, luminosa ed una altra planetaria, di raffreddamento, per il quale il vapore acqueo si precipitò in forma liquida nelle vaste screpolature della corteccia terrestre. E in fondo a' mari l'ossigeno, l'idrogeno, il carbonio, l'azoto e il solfo, combinandosi, sotto alte temperature, formarono il plasson, dal quale si iniziarono due nuove formazioni, come due linee convergenti in basso e divergenti in alto: il regno vegetale ed il regno animale, fatto ciascuno di forme successive, legate fra loro come una immensa catena di cui ciascuno anello somiglia al precedente e al susseguente. Sul vertice di questa scala ge
 ologica sta l'uomo; e quando l'evoluzione giunta sino a questo, cessa di essere morfologica, diventa psichica e poi sociale e storica.</p>
<p>Di fronte alla concezione monistica, il mosaismo cadeva vinto: vinto nei giorni biblici, ne' pochi secoli attribuiti alla vita del mondo, nel diluvio universale, nell'uomo creato ad immagine e somiglianza di Dio, nel peccato originale di Adamo ecc., e bisognava, o capitolare, rinunciando a tutto il vecchio testamento, o adattarsi e questo fece la dottrina cristiana con un tatto ed un accorgimento abbastanza raro.</p>
<p>Il cattolicesimo continuò a mantenere viva la tradizione biblica, mentre permise che eletti ingegni tentassero una conciliazione della fede con la scienza e lo tentarono poche ma colte persone in Europa, mentre in America, dove il cattolicisimo vive d'una forte giovinezza, il movimento della fede verso la scienza è più esteso ancora di quanto possa parere.</p>
<p>La chiesa riformata, che à in sé molto più d'elementi vitali che non la confessione cattolica, à resistito di più a questa concessione della fede in prò della scienza, sicché il movimento evoluzionistico teologico è meno esteso, ma non per questo esso conta seguaci di men dubbio valore, specialmente nei grandi scienziati inglesi che inclinano fortemente al teismo.</p>
<p>L'altro movimento importante verso il quale il cristianesimo à dovuto pigliare una posizione di secondamento e di adattamento, è stato la questione sociale, che travaglia tanto il nostro secolo e la nostra civiltà.</p>
<p>Il fatto non è nuovo: Leone XIII da più tempo intende l'animo alla quistione sociale, e, a più riprese, ha scritto, su questa, encicliche, di cui alcuna diffusissima. A questo movimento Leone è trascinato, più che da altro, dall'esempio del clero oltramontano, che, da un pezzo s'occupa della quistione sociale con ardore, giacché in Italia pochi ancora son quelli fra' prelati, che della quistione non hanno non che competenza, ma quella tal quale conoscenza di cose sociali ed economiche, oramai indispensabili ad ognuno.</p>
<p>Per tal fatto accade in Italia sentire il clero dal pergamo scomunicare intenti e dottrine, che altrove, in Francia, in Germania, in Inghilterra, sono con ardore propugnate da ecclesiastici di fama universale, quali: il Ketteler, monsignor Manning, monsignor Gibbons e, quel che più, soffragati da lunghe e numerose citazioni bibliche, da squarci dei santi padri e che han dato luogo ad un largo movimento sociale cristiano. «I socialisti cristiani, — dice un acuto e simpatico scrittore di cose economiche — vogliono riformare la società in nome di Dio, ma non per questo, vogliono che la riforma sia meno radicale e meno profonda, non per questo esercitano sui loro membri una attrazione meno intensa».</p>
<p>In questo movimento sociale cristiano illuminato e cosciente, la chiesa cattolica ha mostrato una superiorità manifesta sulle comunioni protestanti, ché molto più larga e feconda è stata l'iniziativa della prima, dovuta in gran parte allo spirito gerarchico che l'informa e all'unità che la domina. Nei due movimenti, scientifico l'uno e sociale l'altro, cioè nello evoluzionismo e nel socialismo cristiano, la chiesa cattolica ha mostrato, grazie alla coltura del clero dei paesi nordici, una vitalità insolita e ha superato di gran lunga il clero protestante.</p>

<space type="stacco_narrativo"/>

<p>Il movimento sociale cristiano è stato originato dal movimento sociale democratico, ond'esso è sorto prima là dove la democrazia sociale ha preso piede e costituisce uno dei fattori politici più poderosi della vita di quelle nazioni. Monsignor Ketteler, anzi, che forse è stato uno dei primi socialisti cattolici, molto ha appreso da Lassalle, dal messia del socialismo, come lo chiamano i lavoratori di Germania; quegli che, in pochi anni di apostolato, ha lasciato così larga traccia di dottrina e di fede nel popolo.</p>
<p>La critica all'attuale momento economico, la democrazia sociale cristiana l'ha presa tutta o da Lassalle o da Marx o da Engels, portandovi un ardore incredibile.</p>
<p>Leggendo le loro prediche o i loro discorsi, vi si trova un'audacia insolita di pensiero e di linguaggio, quanto e forse più che nei più ardenti scrittori di torti economici.</p>
<p>Né l'opera della democrazia sociale si è arrestata; anzi è stata seguita da un lavoro lungo di preparazione intellettuale con sapore schiettamente religioso.</p>
<p>La Bibbia è stata lungamente compulsata e ricercata per sapere quanto di aiuto e di consiglio avesse potuto dare alla questione sociale, divisa in diverse parti e studiata competentemente, si è ricercato quali istituti di pacificazione sociale essa contenga, quali massime di comunismo — specie nel nuovo testamento — essa raccolga e la invettiva dei primi padri della chiesa ha flagellato di bel nuovo i monopolizzatori della ricchezza.</p>
<p>La chiesa, come si sa, nel suo sorgere, usciva dall'<hi rend="italic">ebionismo</hi> ebraico, il messianismo era la speranza dei poveri, il profetismo n'era la naturale difesa, per tali fatti il cristianesimo rimase a lungo — fino al riconoscimento da parte dello stato — la dottrina degli umili e dei poveri, con carattere apertamente comunistico, ond'è che la democrazia sociale cristiana, richiamandosi al comunismo, ritorna alla sua naturale sorgente.</p>
<p>Sorta adunque la democrazia sociale e sospinta dal movimento democratico, ha aggiunto al movimento un aspetto nuovo e prettamente peculiare: mentre il socialismo democratico prescinde da ogni condizione subbiettiva e sostiene le proprie idee come qualcosa di fatale che si matura da sé; il socialismo cristiano lo sostiene in nome di Dio, riaccendendo tutte le speranze che dalla Bibbia traggono fondamento. Il miglioramento economico che dovrà fare scomparire le disuguaglianze è, per la democrazia sociale cristiana, il regno di Dio che viene sulla terra, allora vi sarà un solo pastore e un solo gregge e il lupo pascolerà con l'agnello: è un nuovo millennio che si avvicina fortificato dalla fede e dalla scienza.</p>
<p>Comune così il fondo scientifico e religioso sul quale si innalza la democrazia sociale, diverso n'è il fine cui tende. Alcuni, fra cui il Manning, vescovo di Londra, arrivano fino al collettivismo; altri si fermano ad una legislazione protettiva dell'operaio da parte dello stato; altri, in fine, ad un'azione puramente morale: che i ricchi dieno a' poveri, che con i fondi delle elemosine si facciano casse pensioni ecc., che tutti, si ricordino d'essere figliuoli di Dio ecc.</p>
<p>V'è così nella democrazia cristiana un campo conservatore che parte da questi ultimi e arriva man mano, per gradazioni, fino ad un campo prettamente innovatore. Però, conservatori o non, essi sono accomunati da un'opera attiva ed intelligente sulle masse: circoli istruttivi, di riposo, assicurazioni, casse pensioni ecc.; nulla è trascurato che valga a riunire gli operai, renderli coscienti, organizzarli. Sotto questo punto, la democrazia cristiana è d'una attività meravigliosa, in tanto più, in quanto fanno fidanza sul sentimento religioso secolare delle masse.</p>
<p>Un altro punto caratteristico della democrazia sociale cristiana è questo che cioè essa non solo sorge là dove il movimento sociale è inoltrato, ma là dove non è riconosciuta la confessione cattolica come religione ufficiale, ond'essa vive e si agita poco nelle nazioni latine e giganteggia ed è rigogliosa nei paesi nordici.</p>
<p>All'occhio dello studioso positivista questo apparirà un fenomeno di conservazione, là dove la chiesa si aduggia all'ombra dello stato, dove le masse non son compenetrate da etorodossia, inutile diventa ogni movimento diretto alla loro conquista.</p>
<p>È il bisogno di mantenere un ascendente, che, per complesse ragioni, tenta di sfuggire, che sospinge i cattolici da oltre alpe ad un'azione d'organizzazione e di propaganda. Finita l'epoca mistica dei popoli, un solo modo rimane di tenerli nell'orbita della chiesa ed è quello d'interessarsi alla loro vita economica. Ed i risultati fino ad un certo punto secondano gli sforzi, se non che, come è stato ampiamente notato, le masse disciplinate dalla democrazia cristiana, passano alla democrazia sociale, onde l'opera della chiesa si risolve talora ad effetti diametralmente opposti a quelli cui mirava. Fatto del resto non nuovo, giacché, come riconobbe lo stesso Bismark, la legislazione sociale tedesca — il così detto socialismo di stato — servì come un pungolo ed una spinta ad accrescere le fila dei democratici.</p>
<p>La democrazia sociale cristiana appare così come un largo e maestoso movimento che prende capo dalle dottrine marxiste e ad esso ritorna; ha uomini autorevoli quali Gibbons, Mannig, Ketteler, De Curtins, De Moun, Mejer ed altri; à giornali, congressi, organizzazioni e si estende meravigliosamente la mercé del senno e dell'operosità dei capi. Lo studioso potrà ricercare quali motivi l'abbiano fatta sorgere e le abbiano dato una vitalità rigogliosa, potrà vedervi, ed è giusto riconoscerlo, che in fondo, come ogni problema sociale, risiede su di un interesse economico, quello cioè di conservare l'ascendente materiale e morale della chiesa in quei punti dov'è scosso; ma non potrà disconoscere che questi uomini che ricercano con tant'amore il bene degli umili, che ripongono a base del rinnovamento economico il rinnovamento religioso e morale, per quanto questo siasi mostrato sempre insufficiente, sien
 o persone degne d'ogni stima. All'opera loro, illimitata e saggia, si deve, se Leone XIII tolse la scomunica contro i Cavalieri del lavoro, e se a Londra lo sciopero dei facchini di porto fu sostenuto con ardore; all'opera loro si deve se le classi colte — nella parte rimasta credente — si rivolgano affettuosamente alle classi misere giacché come diceva uno di essi: «la salvezza della società sta nel vangelo della fratellanza, nel vangelo di Cristo. Bisogna inaugurare il regno della giustizia, perché al fondo d'ogni problema sociale, esiste un torto da raddrizzare <note place="foot">Nitti, <title>Socialismo cattolico</title>.</note>.»</p>
</div2>
<div2>
<head>CAPITOLO V.</head>
<head>LE SOPRAVVIVENZE DEL CRISTIANESIMO</head>

<p>Il cristianesimo vive ancora in molti dei suoi aspetti: ma in altri esso è una pura sopravvivenza. Le formazioni storico–sociali son così fatte che, dei molti e varii elementi di cui sono formate, alcuni vivono d'una esuberanza di vita, altri meno: alcuni sono caduchi come foglie ingiallite, altri, come l'ulivo, sono dotate d'un verde eterno; il cristianesimo non si è sottratto a questa legge.</p>
<p>Certo, oggi, vive del cristianesimo la vasta emozionalità artistica, maturata dai secoli nell'animo ardente di migliaia di generazioni e che il genio collettivo ed individuale colsero eternandola o nel marmo o nel canto o sulla tela o nelle note solenni e gravi dell'organo.</p>
<p>L'arte cristiana è un misto di genialità collettiva ed individuale: i primi affreschi, i templi, i primi canti sacri sono opera collettiva: anche quando una sola mente li dettò, non fece che esprimere la passionalità collettiva di una turba di credenti. Chi ricorda più il nome di quei maestri comacini che partivano per l'Europa edificando cattedrali? di quelle genti nordiche che innalzarono i templi nei quali l'animo si solleva a Dio, su per le colonne svelte e gli archi a sesto acuto? di quei facitori di arabeschi, di trine, di merletti marmorei, delicati così che paiono fatti con l'alito? di tutta quella architettura religiosa, di quei primi anni, delle prime melodie sacre, chi ricorda il nome dell'autore, perso in mezzo alla folla oscura, di cui lui non fu che un interpetre geniale sì, ma non originale? Poi, su questa arte di genialità collettiva, il pensiero ed il sentimento riflesso ànno creato la propria
  opera geniale sempre, ma individuale: ogni popolo vi à lasciato la propria impronta ed ogni secolo il proprio nome, ogni genio il proprio ricordo, facendone come opere universali in cui parla tutta l'anima della cristianità, in cui si raccolgono le infinite voci cristiane sparse nel tempo e nello spazio.</p>
<p>Quelle son opere universali, sono come l'immagine sensibile della cattolicità; e dinanzi a queste svariate e complesse opere d'arte, ancora la suggestione cristiana è viva, l'emozionalità è possente e voi ben sentite il fascino di quell'arte alla cui fede, forse, non più credete.</p>
<p>E ciascuna à una suggestione propria: la prima arte delle catacombe vi mette nell'animo un non so che di triste e di melanconico; quella dei grandi pittori è lieta o triste, a secondo del soggetto che vi mette dinanzi; quella delle opere universali, nei quali si accoglie l'emozionalità artistica di tanti secoli, è varia e solenne. Voi tremate dinanzi all'Escuriale, gioite dinanzi ad un tempio d'architettura moresca, siete preso di solennità dinanzi al Vaticano, v'invade una gioia pura avanti alla Madonna della seggiola; il duomo di Milano vi mette le vertigini e i templi gotici vi innalzano sino a Dio, come la nota d'un organo col quale si accompagni un canto solenne e grave.</p>
<p>E quando dalla scultura, dalla musica, dalla pittura passate all'arte scritta, l'impressione non è meno variata, né meno ricca di emozioni: Dante vi colpisce con la grandiosità umana dell'Inferno; Petrarca con la dolcezza delle sue liriche religiose; Manzoni dà alla fede, mite ma rassegnata, una pace ed un incanto sovrumano; gli evangeli vi beano e vi fanno rivivere nell'idillio di Galilea. E, ancora, dopo tanti secoli, i luoghi dove visse Gesù, quei laghi tranquilli, quella terra dalle notti stellate, che parlano tanto all'anima, quel Golgota, in mezzo a quegli oliveti, tutto mette in cuore un tormento nuovo e strano, una suggestione viva, uno <foreign lang="fre">charme</foreign>, un profumo che s'innalza e si consacra nell'arte viva e possente di Ernesto Rénan ed ànno inebbriato tanti cuori che ben la intesero, se non la scrissero.</p>
<p>La suggestione artistica cristiana vive ancora, dopo che l'animo di molti si è allontanato dalla fede viva e possente: noi sentiamo lo strazio dei martiri, la passionalità viva di S. Agostino, lo ardore della carne degli anacoreti, l'estasi dei santi, l'impeto degli eresiarchi, l'orrore delle lotte religiose: noi viviamo ancora del vasto mondo cristiano, così affannoso, così variamente passionato.</p>
<p>Ridiamo ancora, come al tempo del Rinascimento, della sensualità dei frati; proviamo lo scetticismo artistico di Leone X: ci infiammiamo dell'ardore ascetico di fra Gerolamo Savonarola, e sentiamo, in fine, che se quel mondo è morto come fede, è vivo come emozione, come fonte estetica e che basta il ricordo perché ci si presenti, e quando non l'interroghiamo per crederlo, lo ricerchiamo col coltello della critica, per sorprendervi le leggi dell'umano.</p>
<p>Ben vi è qualcosa ch'è caduta come il pensiero sottilizzante del neo–giudaismo o fantasioso del neo–platonismo; vi è bene qualcosa d'immobile come muraglia chinese ed è la patristica che si prolunga sino alla <title>Summa theologica</title> di S. Tommaso d'Aquino; vi è qualcosa di superato ed è la Riforma; in una parola, tutto il pensiero speculativo cristiano è ormai definitivamente morto, ma il pensiero popolare cristiano sta ancora: i cicli religiosi dei santi, della vita di Gesù, dei tre regni mistici, involti nella leggenda, vivono ancora al pari del diavolismo, e di mille <foreign lang="fre">fablieau</foreign> di frati procaci, amanti della carne, toccanti strane avventure amorose, comiche, sebbene ogni anno che passa, la vada cancellando e pochi anni ancora e nessuno lo ricorderà più; ma ben vive, negli spiriti popolari incolti, il germe delle novazioni religiose, dell'epidemie asceti
 che, del miracolo, del soprannaturale, di quella concezione errata del mondo — creazionistica, geoentrica ed antropocentrica — che il medio–evo ed il cattolicismo seppero instillare nelle plebi.</p>
<p>Tali sopravvivenze arcaiche medio–evali, così lontane dalla modernità, celano un gran pericolo sociale, potendo, quandocchesia, risorgere e mettere in pericolo le conquiste della civiltà o risolversi in moti rivoltosi e criminali. Se ci è ufficio che la scienza possa compiere, questo è certamente il più grande e più benefico e consiste nell'affrettare l'evoluzione sociale in basso, nel sepellire completamente le sopravvivenze del carattere, innalzando la psiche delle plebi alla concezione odierna della vita.</p>
<p>Le forme patologiche cristiane son vive e forti più di quanto possa credersi ed assumono parvenze e contenuto diverso: dove, come in Italia, in Ispagna domina l'ignoranza senza la gran pressura politico–sociale, rivive una forma arretrata di cristianesimo, a contenuto egoistico e con tendenze criminose.</p>
<p>Ma quando non di un popolo senile, ma d'uno quasi appena uscito della barbarie, si tratti, qual'è la razza slava e sulla quale incomba un potere teocratico–sociale più opprimente ancora che il cattolicismo e d'intorno lo circondi un egoismo duro e feroce, in questo clima sociale così fatto, sorge uno squilibrio psico–intellettivo che piglia una forma nuova sul fondo comune religioso che circonda tutto. Nascono così, in Russia, le forme settarie religiose, neofile, con contenuto erotico, ora positivo, ora negativo, con una profusione d'altruismo e talora confinanti con la criminalità.</p>
<p>Da noi possono rivivere i santuarii e l'apparizione; poté esistere il Lazzarettismo, come fatto isolato e sporadico, ma in Russia e i figli di Dio e i Tolstoiani, e gli Skoptzi e Douchobortzi vivono e si espandono e santuari e sette sono l'indice di un male grave e profondo, d'un arresto fra noi nel progresso, d'un disquilibrio in Russia.</p>
<p>La civiltà cammina ma porta seco la passività delle forme degenerate ed è come l'ombra che segue il corpo; il cristianesimo non si sottrae a questa legge, esso à le sue estasi e le sue bassezze: estasi sono l'arte, il sentimento della fratellanza umana, la versatilità di cui il genio ario l'à dotato; le bassure sono il fanatismo cieco, le epidemie psico e neuropatiche a fondo religioso che vissero nel medio–evo e vivono ancora.</p>
<p>Il cristianesimo assunse due forme principali: la cattolica e la protestante, le quali vivono d'una rigogliosa vita e di diversa infuturazione storica.</p>
<p>Il cattolicesimo è — come pensiero e come costituzione — un ciclo, un periodo chiuso, ma ancora forte e vivo. Esso non à, in vero, speranze di futuri svolgimenti, ma à, in compenso, una stabilità granitica, è come la piramide, forte, maestosa a cui i secoli àn dato vigore e solennità. Esso ha una disciplina ferrea ed è come l'armata di dio in terra; à un'inflessibilità di dottrina, à uno spirito di conservazione raro. Tutto concorre a dargli forza: la tradizione secolare, il fascino dell'arte con cui s'incatenano gli animi meridionali, passionatamente esteti e la possanza degli ordini monastici, dove gli individui s'annullano per immillarsi e dove migliaia di donne si sagrificano ad un solo fine, la grandezza del papato; à il fasto in tutto, nei paramenti sacri dell'umile parroco fino a' tesori del vaticano. Con queste doti, benché non porti più il germe di nuove
 evoluzioni, esso vive ancora e sebbene nell'Europa paia come invecchiato, nell'Americhe, vive della giovinezza di quel mondo nuovo; nelle missioni vive del fascino dell'apostolato; fra le genti nordiche, dell'idealismo della razza.</p>
<p>Le vicende avverse che gli àn tolto il potere temporale, gli àn donato un'influenza spirituale ben più estesa; l'àn come rimodernato; gli àn, come, donato una novella purezza, mondandolo e rinnovellandolo.</p>
<p>Il protestantesimo è, invece una forma giovane cristiana: esso non à né la vetustà né la organizzazione del cattolicesimo, ma à la giovinezza e l'idealisimo dei popoli tedesco ed anglosassone nel cuore: il cattolicesimo non può essere che religione latina, come il protestantesimo nordica. Tutto gli à donato quella forte razza: l'idealismo alto e sereno; la passionalità del bene, indefessa, continua come una gran meta che ciascuno si è messo dinanzi e verso la quale cammina, senza impazienza o sconforto, la libertà solenne dello spirito. La riforma è una libera interpetrazione della mente, è l'adorazione di dio in ispirito e verità, che à per culto e per tempio l'animo proprio e la propria aspirazione, ond'è che, nelle sue forme più libere, si eleva fino al panteismo e confina coll'umanità. Così intesa, come culto libero d'un dio, come sacrif
 izio completo a questa immensa famiglia umana, essa è la più alta e la più autentica interpretazione dell'evangelo. Gesù che disse mai che non fu l'amore degli altri e di che parlò se non fu di Dio, unicamente di lui? Egli non conobbe né la superstruttura della trinità, né quei dogmi astrusi e sottili che il neoplatonismo creò di poi.</p>
<p>È avvenuto, così, adunque che i grandi scienziati inglesi sono teisti e cristiani; che Spencer può parlare d'un agnosticismo moderno, d'un innalzamento della fede e che possano dirsi cristiani, perché ànno di Cristo quell'amore universale, al quale, per il passato, pochi si elevarono e che forma adesso la dote dei popoli più largamente diretti verso l'avvenire.</p>
<p>Questa è la più larga infuturazione del cristianesimo, come il ricordo più vivo e suggestionante è di quei primi cristiani, con i quali tanto si va rassomigliando il mondo presente.</p>
<p>Anche allora, come oggi, un vasto dolore umano ed una vasta aspettazione; anche allora, un imperversare d'uomini e di cose verso quei primi credenti, anche allora i funesti presagi d'una novella barbarie; ma, di mezzo allo sconforto, nacque per opera di quegli umili una nuova civiltà, che aspirando al cielo, conquistò la terra. La loro vita rifulse di quanto sacrifizio poté contenere la natura umana; loro seppero vincere, perdonando; seppero mostrare che la somma sapienza sta nel perdono e del maestro seppero imitare il sagrifizio pieno e solenne ed oggi di loro, in questo ravvicinamento ideale delle civiltà, rivive il ricordo e l'ammirazione. E, ogni qualvolta l'umanità sentirà il bisogno d'un nobile esempio, della virtù inerme che vince, volgerà a voi il suo ricordo, a voi che mostraste fino a quale altezza celestiale può innalzarsi la bestia umana.</p>
<p>Di tutto il mondo cristiano, insieme con Gesù, voi vivrete nella gloria dei secoli; quella gloria che vi promisero i cieli, ma che vi ha donato la terra!</p>
</div2>
</div1>
<div1>
<head>LE "ROMANZE"</head>
<div2>
<head>CAPITOLO I.</head>
<head>PSICHE COLLETTIVA E FIABE</head>

<p>Alcune formazioni della psiche collettiva hanno tendenza a <hi rend="italic">pietrificarsi</hi>, assumendo forme stabilmente fisse, che durano lunga pezza, anche dopo che lo stato di coscienza, dal quale nacquero, è da tempo passato.</p>
<p>Tali forme pietrificate vivono, pur quando non si possono più comprendere, restando come forme di sopravvivenza, come simboli di movimenti psichici che né ci agitano, né ci affaticano. Sono, come i fossili geologici, indizio d'altre faune e d'altre flore.</p>
<p>Il Ribot, cui si deve l'immagine così rispondente al vero della pietrificazione di certi prodotti psichici, non ne annovera che una sola specie che sia tale: cioè le parole ed i proverbi le forme grammaticali hanno un'anima ed una storia che bene i filologi moderni interpetrano. Nei radicali o nelle desinenze, nelle forme primitive o derivate, nella struttura monosillabica o agglutinante o flessiva, nella caduta o nell'elisione delle consonanti, nell'addolcimento o nello inasprimento delle vocali, ci è ben più d'un fatto filologico; ci è una storia etnica, ci sono derivazioni e parentele di popoli, ci è — come a larghi tratti — l'evoluzione umana.</p>
<p>Noi sentiamo, come, per esempio, nel crescere numerico dei vocaboli vi sia un accrescimento di pensiero e di civiltà; di certi popoli indoviniamo date abitudini dal numero stragrande di determinati sinonimi; comprendiamo come gli arabi, che aveano trecento vocaboli riguardanti il cavallo, dovettero essere un popolo di guerrieri; di certi selvaggi indoviniamo l'animo dall'assenza o dalla presenza di certe voci esprimenti certe idee <note place="foot">Lombroso, <title>Uomo delinquente</title> — Bianchi, <title>Localizzazioni cerebrali</title>.</note>; dell'evoluzione dell'organo visivo noi siamo certi, pensando come, nelle lingue più antiche non vi sieno vocaboli accennanti a certi colori; dell'animo dei criminali indoviniamo i moti nascosti dal loro gergo.</p>
<p>Ma, in sieme con queste forme psicologiche pietrificate, altre ve ne sono quali le fiabe — quelle che noi, popoli meridionali d'Italia, chiamiamo <hi rend="italic">rumanze</hi>, dalle lingue nelle quali comparvero e dal tempo in che nacquero. <hi rend="italic">Rumanze</hi> perché comparvero e furono raccontate, quando la lingua latina si corrompeva negli idiomi volgari: spagnuolo, francese, rumeno.</p>
<p>Ma le fiabe non sono tutte <hi rend="italic">rumanze</hi>: sono ancora più larghe ed estese: vi sono di quelle nate nel medio evo e di quelle altre che sono come vestigia del mondo pagano; di quelle che rimontano ancora più tardi; ma, qualunque sia la data e l'origine loro, il nome di <hi rend="italic">rumanze</hi> le comprende tutte, sieno esse di contenuto diverse.</p>
<p>La critica specialmente letteraria, si è impadronita di esse e le va raccogliendo: in Francia, in Germania, in Italia altrove le <foreign lang="fre">fabliaux</foreign>, le <hi rend="italic">rumanze</hi>, le <hi rend="italic">fiabe</hi> sono soggetto di uno studio lungo ed amoroso, più però dal punto di vista letterario, che da altro <note place="foot">Vedi gli studii del Graf, del d'Ancona ecc. e la vasta letteratura folk–lorista.</note>.</p>
<p>Vi si cercano e le fonti e le primiere forme letterarie, o, come fece da noi il Graf, nel suo libro «Il Diavolo» e nell'altro sulle leggende medioevali, si salva dall'oblio un mondo intellettivo, per offrire agli studiosi un campo di ricerche.</p>
<p>Però, le fiabe si prestano ad investigazioni non tentate ancora, allo studio, cioè, della psiche collettiva, per discoprirne le leggi, vedere come da esse sieno sorte tali formazioni e quale n'è la natura: punto nuovo codesto di critica, al quale le fiabe non furono mai assoggettate.</p>
<p>L'animo collettivo adunque si può studiare come su due libri: uno dei quali antico, che si va quasi perdendo ed è la fiaba, in sieme con le altre forme storico–collettive; l'altro moderno, fatto dalle manifestazioni psico–collettive che vivono a noi d'intorno e che noi possiamo sorprendere e studiare.</p>
<p>Questi due campi di studio sono totalmente differenti, ma, ci è bene, fra di loro, un nesso evolutivo, giacché l'uno si appartiene ad una collettività vecchia, inferiore; l'altro ad una collettività giovane; delle quali, l'una à una statica psichica fatta di pensiero poco riflesso e una dinamica, profondamente, egoista; l'altra à una statica moderna, riflessa ed una dinamica altruista.</p>
<p>Ma la collettività nuova, la folla che si viene preparando deriva dall'antica, n'è una forma evoluta, onde, perché lo studio psicologico sia completo, bisogna che esso non si restringa alle forme presenti della psiche collettiva, ma scenda ancora in giù, così come nel campo psicologico individuale noi non ci arrestiamo all'uomo, ma discendiamo al bambino.</p>
<p>Però, abbracciando, con la mente, il vasto campo delle fiabe, ci accorgiamo come esso sia diverso nel suo contenuto: le saghe nordiche non sono i <foreign lang="fre">fabliaux</foreign> latini: come le novelle arabe non sono i nostri cicli eroici cavallereschi; pure le leggi psicologiche che vi si disvelano sono sempre uguali, onde ben possiamo noi, facendo d'un tal complesso di fiabe, oggetto di studio, aver la certezza d'interpetrare lo spirito generale che lo domina.</p>
<p>Non dissimilmente di come avviene nella psicologia individuale, lo studioso esamina un dato numero d'individui sani od ammalati; misura un dato numero di percezioni e poi estende i dati di queste ricerche e, salvo le variazioni individuali e certe variazioni collettive, le leggi ricavate rimangono vere, appunto perché le persone umane — queste unità bio–psicologiche —, sono, nella loro complessività e variabilità, uguali.</p>
<p>Le fiabe che formano oggetto di questo studio sono le così dette <hi rend="italic">rumanze</hi>, pertinenti al popolo calabrese, che son quelle che io ho inteso da ragazzo, del quale ne ò compreso lo spirito e sulle quali molte volte ho ripensato, giacché, trattandosi di cogliere l'animo collettivo, molto se ne perde nella raccolta scritta che se ne fa, come d'un gas molto si volatilizza nel travasarlo.</p>
<p>Or bene, guardando queste ed altre raccolte di fiabe pertinenti ad un dato popolo, si trova sempre che esse son fatte di stratificazioni diverse, mescolate in sieme, e le quali ripetono la mistione di razza del popolo in mezzo a cui nacquero. Vi sono, adunque, dei cicli intellettivi che toccano e si confondono, che si rassomigliano a quelle onde che si formano sulla superficie d'una vasca, nella quale si getti — sparpagliandosi — una manciata di sabbia e dove ciascun granello diventa il centro di cerchi che si intersecano in mille punti, con quelli formati dagli altri granelli.</p>
<p>Ma, i cicli si sono formati in tempi diversi della vita di un popolo e ne sono come la storia: vi sono di quelli antichi e di quelli più recenti, di quelli nazionali, zampillanti dalle profondità dello spirito etnico puro, e di quelli importati; ma, e sugli uni e sugli altri, la psiche collettiva à messo come una impronta sua, che li distingue dalle altre forme collettive psichiche, togliendo le circostanze di tempo e di luogo.</p>
<p>Le circostanze di tempo e di luogo sono doti d'una mente ordinata: noi dicemmo come la mente si formi dalle impressioni del mondo esterno, le quali lasciano delle modificazioni nella nostra psiche, facilmente registrabili e rievocabili e le quali vengono immagazzinate intorno a dati centri di tempo, di luogo, di somiglianza e di contrarietà <note place="foot">Sergi, <title>Psicologia per le scuole</title>, ed. Dumolard.</note>.</p>
<p>Detti centri tendono a confondersi: prima che un dato fatto vada nell'oblio, il ricordo ne diventa evanescente: cadono, cioè, le circostanze di tempo e di luogo, che sono i due centri intorno a cui era aggruppata l'esperienza: la mente non ha che un solo ricordo: il fatto è avvenuto fuori del momento presente; il  fonogramma si è come cancellato.</p>
<p>L'uomo à tentato di opporsi a questa evanescenza dell'impressioni; l'à tentata con la scrittura a guippu, geroglifica, pictografica, alfabetica; ma tant'è, la psiche collettiva si è affidata per lungo tempo alla memoria psichica, si è servita, solo, molto più tardi della scrittura.</p>
<p>La psiche collettiva è, adunque, nei suoi ricordi evanescente e ristretta, ond'è che nel racconto delle fiabe o essa tace e tempo e luoghi o li ricaccia in un paese lontano, in un Eldorado vero o immaginario. I Toscani quando vogliono dire d'un paese lontano dicono in Ogamagoga; da noi i fatti raccontati nelle fiabe avvengono in Portogallo o in Ispagna e cominciano con «ci era una volta» dove? quando? chi lo sa.</p>
<p>Eppure, talvolta, vi si può sorprendere l'ultima nota evanescente del tempo o del luogo: quando le nostre fiabe si svolgono in Ispagna, esse ci ricordano la loro provenienza: è da là che ci venne la fantasiosa letteratura moresca che forma uno dei cicli più importante di fiabe.</p>
<p>Rimangono, così, come dei simboli di sopravvivenza nella psiche collettiva, accennanti a fatti e a circostanze, a vicende diverse dei quali il ricordo s'è perso e la sopravvivenza si è stratificata, onde, d'un'intera formazione psichica, non è rimasto che un rudero. Così, della dominazione araba, fra noi, non rimane che un ciclo di <hi rend="italic">rumanze</hi> e la circostanza che i fatti narrati accadono, quasi sempre, in Spagna o in Portogallo.</p>
<p>Vi è, adunque, nella psiche collettiva, una riduzione, una semplificazione per la quale scompaiono le circostanze di tempo e di luogo e i diversi contenuti intellettivi, maturati in tempi e civiltà diverse, o si stratificano confondendosi, e ben li vedremo nel secondo capitolo quando parleremo dei diversi cicli delle nostre <hi rend="italic">rumanze</hi>; o evaporano sino ad una pura sopravvivenza. Diventa, così, la psiche popolare come un archivio storico, nel quale molti documenti sono scomparsi o ne resta solo il titolo e tutti sono, poi, sommamente confusi, onde si dura fatica a discernerli.</p>
<p>La ragione di queste mistioni, stratificazioni e sopravvivenze dei cicli intellettivi riposa sempre in quella legge messa dal Ferrero per spiegare i simboli e cioè l'abbreviazione del lavoro mentale, che costa una vera disintegrazione <note place="foot">Ferrero, <title>I Simboli</title>, Torino, Fratelli Bocca.</note>, onde le percezioni, le immagini, i ricordi, abbandonati a sé stessi, diventano evanescenti e poco ne rimane e suornuota, come, quando naufraga un bastimento, poche tavole vanno su per le onde.</p>
<p>La psiche collettiva avrebbe dovuto durar molto lavoro a tenere in sieme le vicende storiche nette, distinte, lavoro al quale di rado si regge; ed ecco che, invece del vasto mondo delle vicende, si ritiene lo scarso, l'aereo della superstruttura, la parte fantastica, ideale, leggendaria, mescolata con le altre che si posseggono o si possederanno.</p>
<p>Ecco come la folla, che à una scarsa memoria degli avvenimenti storici, mantiene la leggenda e la fiaba.</p>
<p>Ben le fiabe ànno un sentimento: il contenuto loro è fortemente affettivo, in quanto contengono sempre una storia, ora lieta ora triste, in quanto riflettono una vicenda umana. Esse non sono di quelle storie che lasciano indifferenti, ma di quelle nelle quali l'animo umano si appassiona e ben lo si può esperimentare dal fatto che ve ne sono di quelle che, dagli occhi dei bambini o di persone compassionevoli, spremono delle lagrime.</p>
<p>Le fiabe ànno dunque un'anima, una passionalità, anzi questa a preferenza, giacché la psiche popolare, nelle sue forme, s'intende, più semplici e meno evolute, è prevalentemente senziente, anziché pensante.</p>
<p>E come i sentimenti primevi dell'animo umano sono amore ed odio, e la religione è una sorgente d'emozioni; così la psiche collettiva, nelle sue forme primitive, vive degli stessi sentimenti affettivi della psiche individuale e però le fiabe si svolgono o intorno a vicende amorose o sono illuminate dall'odio, oppure ànno un contenuto, un fondo religioso, che copre ed ammanta i fatti umani, e da loro trae il colorito e la trama. Questi sentimenti, però, non ànno la vasta complessità e la finezza moderna: voi non trovate l'altruismo, frutto nuovo e moderno dell'albero del sentimento; trovate, in vece, l'amore sessuale, l'amore della prole; e l'odio non è quello che si porta al vizio perché tale, ma è l'odio al vizio che ci tocca, alla virtù che ci abbaglia, alla bellezza che non si conquide. È invidia e cupidigia, in una parola, il tono sentimentale passionale che domina; è il sentimen
 to dei tempi andati che s'indugia, ancora, nel presente, fatto più di bassezze che d'estasi umane.</p>
<p>Non differente è il contenuto religioso che non si appalesa come la tendenza dell'animo verso un ideale messo fuori del tempo e dello spazio; ma è quel sentimento religioso grossolano come uno sfondo di quadro uscito da un pennello rozzo e primitivo.</p>
<p>La psiche collettiva, adunque, imprime tutta sé stessa in queste formazioni e siccome essa è poco evoluta, così le creazioni che forma, riflettono un mondo poco evoluto: ben vi sono però, delle concezioni d'una grande squisitezza sentimentale; ben queste fiabe esercitano un incanto, sono una sorgente di piacere estetico: sono come certe creazioni di genii criminali che affascinano, che paiono uscite dalle penne più gentili d'artisti; son come i poemi omerici che cantano rapimenti e stragi, — tutto un basso mondo con scarso contenuto etico, — ma che pure allettano e seducono. È l'arte che non manca mai, è la genialità artistica che circonda queste formazioni psico–intellettive. Donde promana, mai, questo fascino? perché questa genialità inconscia?</p>
<p>Una grande sorgente di godimento estetico è di certo riposta  in quel non so che di vago e di vario che scorre dinanzi alla mente: sempre la varietà è stata una fonte inestinguibile di godimento. L'animo umano à una perenne sete d'impressioni nuove e variate, che quando non penetrino per gli occhi, penetrano per la mente. E nelle fiabe due fatti concorrono a dare il godimento estetico: primo, il nuovo ed il vario; secondo: che le concezioni non escono dall'ambito dei casi abituali della vita. Se fossero d'un contenuto davvero nuovo, urtante il misoneismo ch'è gran parte della psiche collettiva inferiore, esse certamente sarebbero sorgente d'un dolore, d'un sentimento angoscioso, d'una disintegrazione nervosa: è il nuovo del particolare nella vecchia trama generale della vita che tanto piace e tanto seduce l'animo, ammantato com'è della passionalità e che commove l'animo senza sconvolgerla. È la finzione nell'a
 rte, ch'è tanta parte dell'estetismo dell'animo umano.</p>
<p>L'esistenza delle fiabe richiama un'altra questione di psicologia collettiva che va formulata così: sono le fiabe opera della immaginazione e della psiche collettiva?</p>
<p>Guardando superficialmente la questione, non vi à dubbio che sia proprio così. Queste storie di maghi, di orchi, di fate, di santi, di demoni appaiono come il parto d'una immaginazione gigantesca. Ma pure esse non sono che un riflesso falso delle cose, queste che paiono opera d'una immaginazione inventiva, non sono che allucinazioni ed illusioni; è il mondo dei fatti visto attraverso lenti che alterano.</p>
<p>Il mondo delle fiabe può sembrare all'occhio dello scienziato o un simbolismo o una illusione: la mitologia — che formò un vasto ciclo di letteratura collettiva — fu creduta un simbolismo dei complessi e vasti fenomeni solari, il mito adombrava il concetto scientifico; però, per ammettere questo, noi dovremmo assegnare alla psiche collettiva primeva un pensiero riflesso che non à, val meglio adunque o interpetrarla come fa lo Spencer come fenomeno umano, di cui si sia perduto il contenuto, o come un falso riflesso dei fenomeni della natura <note place="foot">Trezza, <title>Critica moderna: i miti.</title></note>.</p>
<p>Così per le fiabe, le quali sono in gran parte nate sotto i cicli torridi, dove il clima si accende e l'aria à mille inganni di luce e di colori. In quei paesi, le allucinazioni e le illusioni sono frequenti, perché i sensi sono abnormemente stimolati, perché abnormi stimoli corrono fino alla corteccia cerebrale.</p>
<p>Nei deserti dove è frequente il miraggio, fra quei mari che riflettono l'altra sponda, su quelle terre dal riflesso del sole, vissero quei popoli, dal cui animo sgorgarono le più immaginose leggende.</p>
<p>Un altro ciclo di fiabe sorse nel medio–evo specialmente fra' popoli nordici — con un contenuto religioso, mistico, pieno di terrore della carne e del diavolo, aggirantesi d'intorno a' tre regni della morte, e furono esse — queste fiabe — un'allucinazione nascente dallo squilibrio psico–somatico, che sconvolse le menti in quell'età triste e del quale studiammo il ritmo nelle formazioni storico–sociali.</p>
<p>L'immaginazione, adunque, non è dote d'una psiche collettiva inferiore e quel che pare a noi opera sua, opera normale, è quanto di meno normale possa essere: è una imperfezione dei sensi, è una falsa esperienza che trasmettono a' centri nervosi e che questi accettano senza riprova.</p>
<p>E le fiabe portano tutto il vecchio contenuto scientifico, tutto il pensiero riflesso sulla natura, che parve un giorno vero e che, per la permeabilità della psiche, discese sino alla plebe.</p>
<p>Gli antichi credettero agli incanti, al metabolismo, a geni, alle fate ecc., e vi credettero uomini sommi, per quei tempi: la natura non fu creduta immanente; le sue leggi furono concepite come capaci d'interruzione; la creazione spontanea — l'aborigenismo — sempre possibile. Ora, questo era un contenuto scientifico falso di cui la scienza si andò mano mano spogliando, ma che rimase nell'animo popolare e si pietrificò nella fiaba.</p>
<p>Le fiabe, accogliendo adunque tanti e si varii elementi, sono come un organismo che si è andato formando, nel quale ànno lavorato vari stati della psiche collettiva, ognuno dei quali sopravvive in un ciclo, e, quando poi una fiaba è formata, la psiche collettiva trasmettendola, l'ammoderna, le dà un colorito e una freschezza d'attualità, la modifica insensibilmente sino a farne tante cose diverse.</p>
<p>Guardando la vasta raccolta delle fiabe si scorge come esse mettono tutte capo a poche che sono come i capostipiti d'una varia e complessa famiglia e sentendole raccontare a varii intervalli di tempo, sentite che molte circostanze, riflettendo il nuovo ambiente, si sono modificate, a dimostrare che la psiche collettiva, ch'è nel fondo così misoneista, è, nello stesso tempo, facilmente tanto suggestionabile fino a riflettere in fatti immaginari d'una millenaria esistenza, le modificazioni dell'ambiente sociale che la circonda.</p>
<p>Le fiabe, come tutte le formazioni storico–sociali, ànno un clima storico nel quale vivono, o per essere più proprio, nacquero e vissero, e ch'è fatto da una coltura scarsa e da un sentimento poco evoluto: come certe forme d'allucinazione sorgono con la pubertà e rivivono nella vecchiaia, queste nascono nella giovinezza dei popoli rivivono nella loro senilità, nei due momenti che la mancanza d'esperienza o la difettosa percezione si presta ad un falso riflesso della natura.</p>
<p>L'antichità greca creò il vasto mondo mitologico ed eroico, l'evo medio la larga fioritura romanza; ma e l'una e l'altra — per giovinezza o per senilità — riflessero la natura in modo falso ed errato. Il ciclo eroico–mitico antico cadde allo sfasciarsi della civiltà pagana, al cozzo del cristianesimo che operò negli animi una novella polarizzazione. In quel succedersi di novelle mistioni etniche, nel concetto nuovo della vita e della civiltà nuova che sorse, il contenuto mitologico dovea cadere, per sorgerne altro; ma la disposizione psichica che l'avea creato, sopravvisse, onde un nuovo ciclo romanzesco s'aperse a contenuto principalmente arabo–cristiano. E oggi la fiaba non vive che nella plebe, là dove si addensa la senilità di un popolo, dove le antiche stratificazioni del carattere vivono; ma a misura che le vicende economiche innalzano il proletariato alla luce della storia, e gli donano
  un pensiero ed un sentimento nuovo, le fiabe cadono, onde non tarderà molto che di esse non si trovi più traccia.</p>
<p>Ma, questo sparire d'un mondo fantasioso, che molti rimpiangono, segna la fine d'una cecità dell'intelletto, di un annebbiamento della mente, è il principio d'una nuova psiche collettiva: oramai l'incanto è rotto, le catene d'oro sono spezzate e una nuova civiltà ci saluta in fronte, la civiltà nella quale l'animo è profondamente pieno della umanità, l'intelletto profondamente irradiato dalla scienza.</p>
<p>Un tempo, si novella, che una gran voce si udisse gridare su per i mari: il Dio Pane è morto; era l'antichità coi suoi lieti inganni che finiva; forse se ne udrà per lo avvenire un'altra che dirà: la vecchia civiltà umana, così splendente in alto e pur dolorosa in basso, non è più e in sua vece è sorta la civiltà nuova della giustizia e del lavoro. E con lei morrà la fiaba, dal contenuto triste e dalla forma, seducentemente, artistica; e sia così di lei: noi non avremo per la morta né una lagrima, né un rimpianto! </p>
</div2>
<div2>
<head>CAPITOLO II.</head>
<head>LE «RUMANZE»</head>

<p>Le <hi rend="italic">rumanze</hi> non si sottraggono alle leggi che regolano le fiabe, in genere, e cioè alla stratificazione e mistione dei cicli, sorti in vicende etniche diverse e per tempo e per luogo, al contenuto morale inferiore, al fascino artistico, al falso riflesso del mondo, alla legge deterministica del clima storico.</p>
<p>I cicli esistenti in esse, sono parecchi, ognuno dei quali è la sopravvivenza d'un dato avvenimento storico.</p>
<p>Il ciclo più antico nel tempo, ch'è il greco–romano, è scarso od appena accennato: né potea essere diversamente per quel fatto da noi detto che cioè il mondo romano venne cancellato nelle menti dalle nuove mistioni dei popoli dissimilari e dal nuovo contenuto etico–religioso. Vi si trova, quindi, come un ricordo spezzato, non composto a novella, come i resti d'un naufragio che surnuotino ancora o come pochi e rari vocaboli d'una lingua appresa da bambino e poi dimenticata <note place="foot">Prof. Vincenzo Dorsa, <hi rend="italic">op. cit.</hi></note>.</p>
<p>Si, delle maschere romane e greche si conserva il nome di <foreign lang="gre">papos</foreign> e <foreign lang="gre">mormon</foreign> restano due nomi senza significato, che si ripetono in suon di spavento a' bambini (<hi rend="italic">mammarutu</hi> o <hi rend="italic">mammone</hi> o <hi rend="italic">papparuto</hi>), ma delle strane avventure di questi personaggi, delizia della plebe romana, nulla sopravanza.</p>
<p>Ben più vivo è il ciclo eroico–cavalleresco, benché alquanto scolorito e, falsamente, talora interpetrato. I cicli eroico–cavallercschi sorsero nel Nord d'Europa, e non giunsero sino a noi, che scarsamente, giacché le emigrazioni nordiche o non penetrarono fino nel mezzogiorno d'Italia o, penetrate, non ebbero tempo di fissarvisi. Quindi non vi è ricordo di Orlando o di Carlomagno, né di Artù e di tutte quelle altre figure di dame, di cavalieri, di giganti, delle quali Ariosto, nel suo poema, ci à lasciato il più splendido esempio.</p>
<p>Il ciclo celtico dell'orco è vivo e presente in molti racconti, anzi si è fuso con l'altro arabo. L'orco à palagi splendidi e ruba le più belle fanciulle, delle quali poi s'innamora senza essere riamato e le fanciulle scappano e l'orco le insegue. Ha giardini eternamente fioriti, dal profumo soave, nei quali la gente va a coglier pomi ed egli si nasconde e li sorpende: e con i suoi amori e con i suoi odii, con i suoi incanti, talora con la sua bontà forma la trama di molte fiabe <note place="foot">Padula, <title>L'orco</title>.</note>.</p>
<p>Ma i due cicli più importanti sono il ciclo religioso e l'altro arabo. Il ciclo religioso è vasto, fatto delle vicende vere od immaginarie della vita di Gesù e dei discepoli, dove campeggiano il maestro — Gesù — buono, semplice, amorevole che legge nei cuori e compatisce e Pietro di mente ristretta e di animo piccolo. Al ciclo religioso cristiano appartiene la storia, comunissima nel medio–evo, dell'ebreo errante, di alcune vicende di santi, ora vere ora immaginarie, del diavolo, degli eremiti che vivono di vita centenaria con lunghe barbe bianche e che, bussando a' loro eremi, chiedono che la gente si segni con la croce e a' quali gli angeli arrecano da mangiare. Vi appartengono del pari le storie macabre, le danze dei morti, e in questo ciclo si riflette lo <foreign lang="eng">humour</foreign> plebeo con i suoi motti salaci e grossolani, con la furberia ingenua della gente povera.</p>
<p>All'altro ciclo — arabo — appartengono le più belle e fantasiose fiabe, quelle che incantano e seducono, al pari delle Mille e una notte, come un canto di donna in una sera d'estate. E son racconti di re che s'innamorano di povere fanciulle; di fate che stanno in fondo a' mari e di notte si recano sulla terra; di ardimentosi cavalieri tramutati in pietra; di maghe che ammaliano e di ragazze che rompono l'incanto; di palazzi che sorgono in una notte e nei quali ogni oggetto à un anima ed una voce; son leggende di amore e di odio, nelle quali s'intreccia il sentimento religioso o vi son le streghe con la tregenda, e che ànno sempre un lieto fine e dove la virtù trionfa.</p>
<p>Son questi, adunque, i cicli delle fiabe romanzesche, che s'intrecciano fra loro, in modo che il profano ed il divino, l'antico e il recente formino una storia sola che incanta e che seduce. Il falso riflesso del mondo rivive in queste creazioni dello spirito collettivo: vi è il <hi rend="italic">destino</hi>, il <foreign lang="lat">fatum</foreign>, che ogni uomo porta seco e al quale non si resiste: uomini dannati a vivere da animali, ad essere uccisi al tale anno di età, a viver in fondo a' mari; vi è la instabilità delle leggi di natura: notti lunghe quanto mesi, acque del mare che si sconvolgono con una parola, animali che parlano; vi è il metabolismo e vi è l'incanto; vi è il miracolo: vi è, in somma, tutto il falso concetto della natura che, in momenti successivi, gli uomini si andarono formando e che vive ancora nei libri polverosi — come ricordo d'altri tempi — e nell'animo popolare in forma viva
 e possente.</p>
<p>E, in sieme con il falso riflesso della natura, nelle fiabe si rispecchia un animo primitivo con le sue impulsività, con le tendenze criminose. È l'animo della gente e del tempo in cui nacquero queste seducenti fantasie: è l'imprevidenza della psiche inferiore che domina sempre, è l'impulsività che spinge i cavalieri contro i pericoli; è la passionalità bassa che guida al delitto; è la credenza che la virtù trionfi sempre, che i delitti non restino impuniti; è tutto questo, che ispira la fine d'ogni fiaba. E il contenuto è un delitto, che ora commettono i geni o le fate; ora i potenti, ora gl'invidi compagni o i parenti e al quale succede — come ricompensa — un novello crimine, rifermando quel concetto antropologico criminale che la pena nell'origine è un novello delitto <note place="foot">Lombroso: <title>Uomo delinquente</title>, vol. I: l'embriologia del delitto.</note>.</p>
<p>Tutta la psiche popolare si riflette, adunque, nelle fiabe: ci senti il fascino della ricchezza che seduce e che abbaglia, la suggestione del fasto, onde il protagonista è sempre un re bello come il sole; i palazzi son sempre di brillanti e le vesti di broccato e le fate ricamano in telai di oro e, quando si pettinano, lascian cadere da' capelli perle e le catene sono di oro. E col crimine si congiunge l'amore: le due passioni più potenti dell'animo popolare. Per amore i giovani partono verso l'ignoto, per amore lo giovanette soffrono ed è l'amore per l'uomo un momento fuggevole, per la donna è tutta la vita; per l'uno è l'episodio, per l'altra il poema; la donna, quando non è innamorata, quando non è madre o moglie, quando non soffre per la persona amata, è crudele, è maga, incantatrice o è invida. L'inferiorità della donna, colta dal Lombroso, è raffigurata in queste fiabe, anticipando,
 come fa sempre l'arte, le deduzioni scientifiche.</p>
<p>E l'ottimismo domina sempre — questa eterna speranza dell'animo giovane — non manca mai, è la nota di consolazione nel gran mare del dolore umano: è la nota eternamente gentile.</p>
<p>Ma di mezzo a questo ciclo fantasioso coruscato di nubi, a questo poema eternamente delittuoso della fiaba, che gentilezza di sentimenti, che purezza di tocco, che alito d'idealità! In una fiaba è detto come una giovane — sorella di re — per amore del fratello mangi una foglia di lauro nel quale sta un genio, pur sapendo di divenire madre. Ella nasconde a tutti il sagrifizio per tema che non la s'incolpi e lascia, morendo, la ragazza, frutto di questo strano amore, in una stanza, addormentata e ne consegna al fratello la chiave e lo prega che non l'apra mai. E il fratello così fa e tiene la chiave appesa al collo come una reliquia; ma, una notte, la moglie gli ruba la chiave, apre e trova, sotto l'azione d'un narcotico, la giovanetta addormentata e la maltratta, credendola una favorita e la giovanetta tace e soffre in segreto e solo, rivolta ad un piccolo coltello dal manico intarsiato, gli racconta lo strano nascimento suo e lo prega che
 quando abbia udito la triste storia, le si voglia conficcare nel petto.</p>
<p>Che strazio in questo dolore così chiuso e disperato, di questa fanciulla restata orfana che piange e non à il coraggio di farla finita e che candore nel confidare — in mancanza di persone che l'amino — il suo dolore ad un oggetto inanimato!</p>
<p>Ed in un'altra fiaba, un figlio di re, tenuto schiavo dalle fate, al cui amore egli non à voluto piegare, di notte va presso la culla d'un bambino e gli canta una ninnanonna riboccante di dolore. Se fossi libero — egli dice —: starei sempre teco a cullarti e ti fascerei di broccato e ti terrei in una culla di oro, o figlio dell'animo mio!</p>
<p>In un'altra una giovinetta, eternamente buona, perdona a una matrigna crudele e vi son delle fiabe d'amore, d'un brio e d'una freschezza meravigliosa, pari <hi rend="italic">ruscelletti dei verdi colli</hi>, di cui parla Dante, e che fanno i <hi rend="italic">lor canali freschi e molli</hi>. Come la fiaba di quella giovinetta, uno di quei fulgori di donne che passano sprezzando e ammaliando i cuori, che vince un re, il più bello che sia mai stato con l'alterezza piena di grazie e di civetteria in sieme e lo vede a' suoi piedi.</p>
<p>Sì, come nelle manifestazioni criminose, v'è la nota geniale, così in queste produzioni d'un mondo inferiore vi è il fascino, talora, d'un'arte sovraumana e d'un'immensa bontà, vi è il riflesso d'una psiche fatta di fango e di raggi di sole.</p>
</div2>
<div2>
<head>CAPITOLO III.</head>
<head>LA GENIALITÀ NELLA FIABA</head>

<p>Nei precedenti studii sulla psiche collettiva, abbiamo colto i rapporti tra le forme inferiori e il genio, ora ci resta a dire come le manifestazioni psichiche collettive sieno talora vere manifestazioni geniali, sorte — come la genialità individuale — dalla neurosi circostante <note place="foot">Lombroso, <title>Genio e follia</title>.</note>. Il genio, in fatti, non è che una neurosi, almeno in alcune manifestazioni e forme, il quale porta in sé le stigmate come incoscienza della creazione geniale, amnesia, note psicosomatiche deficienti in sé o nella sua famiglia.</p>
<p>Vi sono stati dei geni pazzeschi ed incompleti; di quelli che sono diventati tali dopo un grave trauma o psichico o somatico; altri affetti di malattie nervose o mentali; di forme monomaniache, impulsive, delittuose. Ed in mezzo a queste manifestazioni neuro e psicopatiche è sorta la genialità individuale.</p>
<p>La genialità collettiva incompleta non si sottrae a tale legge: essa sorge nelle folle inferiori non nelle superiori, in quelle folle cioè che ànno un contenuto ideativo e sensitivo — una statica e una dinamica psichica — in arresto; in quelle folle che sono fortemente misoneiste, e nelle quali il nuovo s'accompagna con una forte disintegrazione psichica; in cui l'azione criminosa non è rara e talora è prevalente: nella quale, in fine, prevalgono le forme patologiche epidemiche di nevrosi e di psicopatie.</p>
<p>Le fiabe son sorte, di preferenza, nel medio–evo quando la mente era ingombra d'un falso concetto della natura; quando una tenebra intellettuale, come in notte d'inverno, toglieva la vista delle cose. La natura non era che un eterno peccato ordito dalla carne e dal demonio, lo sprezzo delle cure mondane era la sola sapienza. L'animo era travagliato da un interno dolore che le vicende strane e fortunose teneano sempre vivo e presente.</p>
<p>Era una vera lipemania che incombeva su tutti: era un annebbiamento nel cervello ed una desolazione nel cuore, né la vita esterna era migliore: la peste, le carestie, i morbi si succedevano ad intervalli fissi; le guerre, le invasioni erano vicende di tutti i giorni; la prepotenza era cosa di tutte le ore e una grande degenerazione, una stanchezza vincea tutti. Da queste condizioni psicosomatiche venivan fuori le forme epidemiche neuro e psicopatiche: demonapatia, catalessia, isteria, frenesia della danza, ecc. erano le stigmate, in sieme col delitto, di questa immensa degenerazione psichica e, in sieme con questa neurosi, sorgeva la genialità collettiva.</p>
<p>E le fiabe erano una vera genialità sia per l'arte con che venivano intessute, sia perché erano una vera anticipazione di certe forme letterarie: da esse nasceranno i poemi eroici, i poemi eroicomici — come nella romanza di <hi rend="italic">che ne so</hi> <note place="foot">Che ne so è una fiaba, nel quale il protagonista è così denominato da questo intercalare. Le sue avventure di guerra o d'amore sono comicissime, e l'insieme è un vero poema eroi–comico.</note>, vera anticipazione del Don Quichotte; — nasceranno i poemi sacri, la lirica amorosa, e in fatti nelle fiabe le parti più belle d'amore sono in verso; i romanzi, le novelle. Nella fiaba e nelle altre forme popolari — quali le prime poesie rimate — vi è tutta l'anticipazione della genialità collettiva, incompleta ed è, come quella del genio individuale, inconscia.</p>
<p>E sono anticipazioni, non solo letterarie, ma scientifiche e io ne ò riportate molte nello studio sulla folla, dove lo inconscio apparisce di più in certe anticipazioni, che scoperte dal genio incontrano nelle folle vecchie il più grande misoneismo: in questo popolo calabrese, che in un motto pornografico à di tanto preceduto Darwin, il trasformismo desta un vero spavento, anco nella parte colta.</p>
<p>Io — occupandomi delle fiabe — trovai che le scoperte sul carattere criminale che tanto onorano Lombroso, Ferri, Garofalo ecc., erano contenute e riflesse nelle fiabe: vi è riflesso l'imprevidenza dei criminali, l'animo inferiore della donna, la pena che è in origine un novello delitto, il fatto di psicologia criminale per il quale a' delinquenti manca la pietà non la cognizione della giustizia, onde spesso accortamente nelle fiabe si fa loro giudicare i crimini commessi, come se fossero di altri —; queste ed infinite altre note di criminologia sono contenute nelle fiabe, in una delle quali, per es. l'orca, prima di inseguire sua figlia scappata di casa con un re, entra in chiesa e prega la madonna che le conceda di farglieli pigliare per mangiarseli, riconfermando così il rapporto, in tali animi delittuosi, tra crimine e religione.</p>
<p>Adunque, nella fiaba vi è l'incoscienza e l'amnesia della creazione geniale ed è, come la genialità individuale, un prodotto della neurosi della psiche collettiva. E, nata nelle psichi ammalate, vive nelle forme inferiori delle folle, nelle forme d'arresto, nelle stratificazioni più basse e quando il soffio di modernità le investe e il carattere inferiore cade, muore la fiaba.</p>
<p>La folla dell'avvenire sarà senza degenerazione e senza fiabe, sarà una di quelle forme elevate quale noi portiamo nella mente e nel cuore, quale carezziamo con la nostra più dolce speranza.</p>
<p>L'avvenire della folla è come uno di quei regni incantati della fiaba dove generosi cavalieri moveano e dove la potenza del male li tramutava in pietra, ma, dopo secoli, un fortunato — smagando l'incanto — conquistava quel regno e le pietre risorgevano uomini e fregandosi gli occhi diceano: che lungo sonno!</p>
<p>Così forse sarà di noi, molti, volgendo l'animo a questa folla dell'avvenire, rimarranno vinti dalla forza del male che ci circonda; però verrà giorno in cui rivivremo, non di una giovinezza corporea, ma nel pensiero pietoso degli epigoni, che sentiranno la nobiltà d'un ideale e il fulgore d'una fede. Il sonno sarà stato lungo ma non indarno! </p>
</div2>
</div1>
<div1>
<head>LE EPIDEMIE PSICHICHE</head>
<div2>
<head>CAPITOLO I.</head>
<head>LE EPIDEMIE PSICHICHE</head>

<p>La psiche à, anch'essa, le sue forme epidemiche, che raggiungono talora una grande diffusione ed una estrema intensità.</p>
<p>Quando un pensiero od un sentimento diventa predominante nel campo della coscienza e l'occupa tutto intero e lo possiede dando, da solo, il tono ed il colorito; né è patrimonio d'un animo solo, ma si diffonde, guadagna gli animi tutti, e dura per intera età; quando ciò avvenga, noi ci troviamo dinanzi al contagio strano, che dicemmo psichico, e del quale studieremo il ritmo ed il valore.</p>
<p>La critica à oramai detto donde nasca il contagio psichico, com'esso sia fatto di due doti dell'animo umano che si completano, dal bisogno di soggiogare e d'esser soggiogati, dalla  suggestione e dall'imitazione.</p>
<p>La suggestione e l'imitazione, del pari che l'opposizione, non sono altro che sentimenti similari, che si completano a vicenda: la suggestione individuale, quella che si esplicherà sugli altri, suscitando l'imitazione o l'opposizione, altro non è che l'effetto della suggestione dell'ambiente in un animo isolato, in un solo specchio concavo che accolga nel suo foco, unificandole, le mille vibrazioni eteree che sono a lui d'intorno. In natura vi sono degli esseri privilegiati, delle nature psichiche squisite che, prime, sentono la gran voce del tempo; che sanno a questa dare una forma determinata, e proiettarla al di fuori, come voce dell'animo loro, smisuratamente grande.</p>
<p>Il suggestionatore, adunque, non è che un suggestionato, suggestionato non da un uomo, ma dal vasto ambiente sociale che lo circonda; è un veggente del tempo, laddove gli altri non sono che i suggestionati d'un uomo, al cui contatto sprigionano o l'imitazione o l'opposizione, meco chi dicesse elettricità dello stesso nome o di nome contrario.</p>
<p>Ma, e suggestione ed imitazione sono due doti normali dell'animo umano le quali, però, in certi momenti storici assumono un'estensione ed una intensità, quasi, patologica diventando come i sensi d'un isterico, fortemente iperestetici.</p>
<p>La suggestione à sempre dominato le menti, l'imitazione è stata sempre la via maestra della civiltà: tutta la storia del progresso scientifico e civile, tutta l'educazione collettiva od individuale, non è altro che un'opera continua di suggestione ed imitazione. Ma, il nuovo della suggestione e dell'imitazione, nel contagio psichico, consiste nella intensità inusitata, nell'estensione sconosciuta con cui certe idee si sono diffuse e  sono penetrate nell'animo umano; nel modo come ànno ristretto il campo della coscienza, occupandolo da sole, producendo quel fenomeno che io ò chiamato di monodeismo e di monopatia.</p>
<p>Il campo della coscienza è estremamente complesso e variabile: i pensieri e sentimenti lo attraversano di continuo, fermandovisi per un momento e scomparendo, come immagini che passino dinanzi ad uno specchio posto in una strada; ma, quando un solo pensiero ed un solo sentimento rimangono nel campo della psiche, quando l'onda si arresta, allora, per un fenomeno strano, pensiero e sentimento s'ingrandiscono e possono, dalla psiche, di un solo individuo, diffondersi a quella degli altri, arrestandovisi ed ingrandendovisi, del pari; onde avviene che le infinite psichi individuali, possedute da un solo fatto e intonate allo stesso modo, si riuniscano in un'immensa psiche collettiva, per una di quelle moltiplicazioni del sentimento, così frequenti nei fenomeni di psicologia collettiva.</p>
<p>Ora, perché il fenomeno normale della suggestione ed imitazione assurgano a tanta altezza patologica, ci è bisogno che vi sia un momento determinante fatto di due elementi e cioè da un abnorme stimolo esterno e da un'abnorme reazione dell'organismo, in cui sia rotto l'equilibrio psichico e reso incapace di novelli adattamenti.</p>
<p>In fatti, oggi, una vasta degenerazione va impadronendosi dell'organismo umano, come una immensa ombra che la civiltà porti seco. I nostri padri non conobbero le cure affannose della lotta per l'esistenza e per la civiltà: il loro tenore di vita fu sempre morigerato e il sereno dello spirito fu il tono perenne dell'animo. In noi l'affanno penetra per più punti e dal pensiero del domani e dalla lotta più cruda che ci avvolge e dal rapido succedersi della civiltà: noi siamo come la foglia che cade ingiallita innanzi tempo e che il vento mulina.</p>
<p>Epperò, portiamo in noi stessi e l'esaurimento nervoso (psicoastenia) e la degenerazione; e il bisogno di forti eccitamenti che vincano il torpore de' nervi esauriti dal lavoro, onde l'alcoolismo, il morfinismo, la libidine, la sete delle emozioni violente vanno diffondendosi sempre più e minacciano di estinguere questa razza umana.</p>
<p>Nasce, da tutto ciò, un forte squilibrio psichico onde certi doti normali dell'animo umano s'ingigantiscono, onde la suggestione diventa più viva e l'imitazione più diffusa: la psiche diventa come una corda tesa sino al grado estremo e che, nell'unità di tempo, dà un numero stragrande di vibrazioni, al più leggiero tocco dell'alito che la sfiori. Un punto più in là e la corda si spezza: un'azione più lunga e duratura di questo <foreign lang="fre">surmenage</foreign> psico–intellettivo e la pazzia, le malattie nervose spezzeranno questo frale umano. E, ben in pochi anni, la demenza si è sestuplicata in Inghilterra, toccando l'alta cifra di 155000. Il mondo è, adunque, diventato triste ed affannoso quale non fu nel passato, appunto perché l'animo umano è diventato più sensibile, più iperestetico. Le impressioni esterne, una volta, trovavano un'attenuazione nel sist
 ema nervoso che li rifletteva; ora, in questo riflettendosi, ingigantiscono, ond'è che il dolore sociale — realtà vera, ma minore del dolore antico — nei nostri nervi, nella nostra psiche si moltiplica fino all'ennesima potenza, divenendo, più che un dolore materiale, un vasto dolore morale e, come accade sempre, si accompagna con una grande aspettazione, con un bisogno d'un messia e quando qualcuno pretende di avere trovato il rimedio di tale dolore umano, cedendo, lui per il primo, ad una suggestione dell'ambiente, gli altri gli credono e gli corrono dietro, ond'è che oggi l'epidemie psichiche nascono, da una parte, e come nacquero in ogni tempo, da una ristrettezza mentale e da uno squilibrio passionale, dall'altra dal vasto dolore umano che ne circonda.</p>
<p>Ed in fatti, il mondo antico, lo spirito ario, così sereni e tranquilli, non ebbero epidemie psichiche: furono come una lunga giornata d'un sereno smagliante, che solo, a sera tardi, si ricuopre di nubi.</p>
<p>L'affanno che non aveali colpiti nella giovinezza, venne a sera, nella mistione etnica dei popoli dell'impero, nel contatto dell'animo semitico, nel dilagare della schiavitù, nelle ruinose vicende politiche.</p>
<p>E l'epidemia fu ascetica e religiosa; e, come le altre forme di contagio psichico, ebbe un doppio contenuto, regressivo e progressivo; progressivo fu, di certo, il cristianesimo che innalzava i miseri, che dava alla vita un contenuto nuovo, che spezzava la prisca grandezza: regressivo l'ascetismo, il rinnegamento dell'arte e del pensiero.</p>
<p>Il medio–evo fu, in vece, un lungo periodo di epidemie psichiche e noi ne dicemmo il perché.</p>
<p>Ma, comunque sorgano le epidemie psichiche, ànno sempre un colorito speciale che il tempo loro dà, in modo diverso; celano un contenuto ora regressivo ora progressivo, ora di ritorno ora di anticipazione ed, in fine, sono come una tendenza compensatrice di mezzo ad un ambiente triste e doloroso sempre.</p>
<p>E così, nell'evo antico, noi troviamo le epidemie sociali, tali sono le rivolte servili che, a momenti dati, s'impadronivano degli animi d'infinità di schiavi con la celerità d'un baleno; nel medio–evo il tono epidemico è ascetico e religioso, in sieme; nell'evo–moderno è complesso: economico–sociale–politico, oppure è religioso–ascetico, come l'evo medio, o economico–sociale come l'evo antico.</p>
<p>La nostra civiltà, venuta dopo l'antica e la medioevale, nelle sue stratificazioni psichiche ripete le altre due, onde, accanto al colorito proprio del tempo — economico–sociale–politico —, à le epidemie a fondo sociale come nella civiltà antica e di mezzo, o le ascetiche e religiose come nel medio–evo. Siano però qualsivogliano gli aspetti delle epidemie psichiche, non vi è che in fondo un contenuto solo, l'economico e sono come un compenso all'ambiente, in mezzo al quale si vive: nel mondo antico imperava la schiavitù e l'epidemia psichica assumeva l'aspetto d'una liberazione umana, onde le guerre servili; nel medio–evo, che succedeva al godimento antico dei sensi, alla serenità del pensiero ario, l'epidemia ascetico–religiosa fu un lungo martirio della carne, un'introspezione paurosa dell'animo; nell'evo moderno, nel quale domina l'egoismo, l'epidemia psichica è, profondam
 ente, altruista, pigli, poi, forma religiosa od economica–sociale poco importa.</p>
<p>D'altra parte, le epidemie si organizzano e si diffondono o fra animi passionati ed ardenti o fra animi fortemente squilibrati od in istato d'arresto, per manco di coltura, e da questo particolare carattere nascono le forme epidemiche a contenuto progressivo o regressivo, con le illusioni di guarire il mondo, ma con l'occhio fiso all'indietro o all'innanzi e sono le une sopravvivenze del passato, le altre anticipazioni dell'avvenire.</p>
<p>In fine, come ultima distinzione, le epidemie psichiche pazzesche agiscono di preferenza o sul sistema nervoso (epidemie nevropatiche) o sulla psiche (epidemie psicopatiche: appartengono alle prime — tra le epidemie medioevali — le forme istero–epilettiche, la mania della danza, ecc., e alle seconde le demonopatie, le invasioni e le ossessioni ecc., e nel tempo presente, il suicidio è una epidemia neuropatica, così come il neomisticismo è una forma psicopatica. </p>
</div2>
<div2>
<head>CAPITOLO II.</head>
<head>LE EPIDEMIE PSICHICHE MODERNE</head>

<p>L'evo moderno, in questo suo declinare, è improntato da un tardo sviluppo delle qualità psichiche superiori ed in loro vece, da uno sviluppo eccessivo delle doti inferiori della psiche.</p>
<p>Le doti inferiori della psiche che sono, ancora, le doti primeve, si compendiano, nel campo dell'intelligenza, in un forte senso del presente e però in uno scarso idealismo e, nel campo del sentimento, in un forte egoismo, epperò in un altruismo scarso. Noi viviamo troppo dell'oggi e di noi stessi; l'ideale, questa forte rappresentazione del mondo, cacciato fuori del tempo, non ci tormenta che ben poco e l'amore degli altri non ci preoccupa per nulla.</p>
<p>È ben vero che l'idealismo e l'altruismo, che sono in fondo due prodotti dell'attrazione della psiche, sono doti di popoli evoluti, che non risplendono sulla fronte della fanciullezza dell'umanità, ma brillano nella giovinezza umana; questo è ben vero, ma è vero, del pari, che noi oggi traversiamo un periodo di regresso durante il quale idealismo e altruismo son rinculati d'un pezzo.</p>
<p>I nostri antichi ebbero un idealismo falso, ma vivo: essi credettero in una religione rivelata e nell'amore della patria; il loro altruismo assunse la forma della carità inesausta; ebbero, in somma, un forte senso dell'ideale che, oggi, può parere antiquato, ma, per quei tempi, fu certamente moderno. Questo oggi è completamente spento: la scienza à distrutto il senso della religione rivelata; le vicende politiche, quello della patria, senza che le nuove concezioni idealistiche fossero penetrate, vece delle antiche; così come la nuova scienza sociologica à distrutto il concetto vieto della carità, senza che il nuovo del dovere sociale vi si sia sostituito.</p>
<p>Il nostro è un orizzonte morale ed intellettivo desolato: molti non hanno né un raggio di fede, né un barlume di speranza: l'egoismo ed il senso del presente son diventati i due soli poli della vita e in vano noi cerchiamo la virtù che sale e che conquide, ché i vincitori dell'oggi sono la gente dal cervello eunuco e dal cuore chiuso, i vinti sono gli animi eletti, che ànno nel cuore un ideale, nell'intelletto un pensiero.</p>
<p>Qual meraviglia, adunque, se, per quella tal legge di compenso che è nella natura, per il fenomeno dell'opposizione sociale, ch'è come dicemmo un fatto sugestivo, sorga e dilaghi, di fronte al pensiero del presente — al realismo —, la sete dell'ideale e di fronte all'egoismo l'amore sconfinato dell'umanità.</p>
<p>In ogni tempo ed in ogni luogo, la natura, con le sue epidemie psichiche, à esercitato una funzione di conservazione, accentuando quelle doti che mancano, crescendole a dismisura, radicandole in certi animi in tanta proporzione ed intensità, di quanto sono deficienti negli altri; onde è che, anco questa volta, le nuove epidemie psichiche, che portano in sé quei sentimenti di compenso che mancano negli altri, sono di natura idealiste e altruistiche.</p>
<p>Ma, come accade dello spirito umano, sul quale le forme trascorse esercitano talora una influenza viva e grande, onde vi è una eredità ed un atavismo, così è avvenuto che l'altruismo e l'idealismo risorgente ànno assunto due forme: negli intelletti vigorosi e nuovi ànno assunte forme novelle — onde il sentimento religioso che sale a Dio per discendere all'umanità — come nelle popolazioni anglosassone; o la novella fede sociale come nel proletariato; e negli intelletti deboli hanno assunto la forma di risorgenze religiose da lungo tramontate e sepolte nell'incoscio della psiche. Epperò è avvenuto che dal triste realismo, dall'egoismo incombente del secolo nostro vengono fuori come più rivi di epidemie psichiche e però sorgono l'idealismo anglosassone, quel forte idealismo della razza, che noi dicemmo confina con Dio e à come mira l'umanità; il socialismo, ch'è fede
  e scienza ad un tempo nel quale si van raccogliendo i pensatori più arditi e la parte lavoratrice dell'umanità; lo spiritismo — questo strano fenomeno scientifico, che, deriso dapprima, va impressionando di sé animi di scienziati come Wallace, come Lombroso, come Richet e come Flammarion; che si presta bene così ad una interpetrazione scientifica (psichismo) come ad un riconoscimento dell'anima come elemento diverso dallo spirito e che preoccupa una infinità di accademie scientifiche, ed à i suoi esperimenti eseguiti col rigore d'uno esperimento psicologico; ed in fine il neo–misticismo, questo ritorno ad altri tempi, fortemente credenti e che nasce da una stanchezza di mirare innanzi, da un bisogno di riguardarsi in dietro, e che ha come postulato che se la scienza ci ha ingannato, ben la fede ci accoglie ancora.</p>
<p>Ma, comprese nella forma neomistica, sono due concezioni religiose viventi in due climi storici diversi l'uno arretrato l'altro non evoluto: nelle nostre plebi, in fatti, rivivono le forme medioevali del diavolismo, delle ossessioni dei miracoli, dei sogni pieni di anticipazioni ecc., in una parola, quelle forme mistiche medioevali, talora, a contenuto delittuoso. In Russia, dove gli animi sono poco progrediti ed ancora più, sotto il peso d'un'immensa pressura sociale: là in quei popoli l'epidemia psichica assume forme e contenuto nuovo. Son forme epidemiche, pazzesche, che attentano alla vita propria o degli altri come negli Skoptzi o in quella strana setta dove la gente si fa murar viva (gli <hi rend="italic">inclusi</hi>) —; o che al male non resistono, come Tolstoiani che spingono l'ardire fino al male certo ed indeprecabile, come quando si sottraggono alla leva, obbedendo al motto divino: non ammazzare e presi di poi, lasciano la vita in Siberia.</p>
<p>E accanto alle forme di epidemie psichiche complete con contenuto progressivo, stanno le forme regressive corrispondenti: accanto all'idealismo anglosassone è il misticismo latino: l'una è una forma nuova di carità inesausta che scende come dittamo sulle sventure umane e non rinnega né la scienza né la vita. L'altra è la carità vieta dei conventi, è l'untuosità dei paesi latini: l'una è tutta una profilassi contro il vizio, una precauzione contro il crimine, quegli uomini fanno il bene per una forte pietà che sentono nel cuore ed il loro Dio è come la sintesi di tutta l'idealità di che trabocca l'animo loro; l'altra è subordinato alla grandezza terrena del papato.</p>
<p>Quanto diverso il neo–misticismo slavo, dal latino fatto d'un profondo senso di scoraggiamento della vita, d'una rinunzia della civiltà, d'una ascetica contemplazione della mente: quindi voi non trovate la fede operosa come nel primo, ma sentite d'essere in mezzo a un popolo che vivo d'un falso riflesso d'un mondo tramontato, che non à del mondo vero, che tenterebbe riprodurre, la passionalità viva ed ardente.</p>
<p>Così, accanto alla novella concezione sociale — quella che noi chiamiamo socialismo —, vi sono le altre che predicano la riforma immediata e violenta ed il ritorno a forme sociali tramontate. Queste son due forme di epidemie psichiche diverse: la prima è essenzialmente progressiva sia per il metodo, evolutivo, sia per il contenuto cioè come superstruttura d'una novella forma economica, l'altra è essenzialmente regressiva, sia per il metodo violento e sia ancora perché essa vagheggia una società meno complessa, quella che Rousseau chiamava <hi rend="italic">stato di natura</hi>, onde i Reclus e gli altri spesso ricorrono agli esempi di selvaggi buoni per contrapporli alle civiltà moderne.</p>
<p>Egli avviene così, adunque, che le epidemie psichiche moderne, progressive, si toccano con quelle regressive: possiamo dire che sono messe a due a due come le faccie di tante medaglie delle quali l'una è dorata, l'altra è di piombo.</p>
<p>E, dopo le forme progressive e regressive, vengon le forme pazzesche e criminali: viene il suicidio, l'assassinio politico, forme a lungo studiate e sulle quali noi non vogliamo indugiare, senza osservare che talora alle forme comuni di crimine il tempo dà il proprio tono, che oggi dei delinquenti comuni si ammantano del carattere politico o sociale, come un tempo del religioso e che il tono discende persino alle forme completamente pazzesche onde è che se un tempo i pazzi avevano deliri ed allucinazioni religiose oggi le hanno di carattere politico–sociale.</p>
<p>Le grandi epidemie portano adunque in sé un alto valore, giacché sono come i fenomeni d'una vasta malattia e ne sono il rimedio: esse, complete od incomplete, accennano di quali fatti psichici scarseggi la civiltà, quali sentimenti abbiano bisogno d'essere educati, onde le doti inferiori, prevalendo come sempre, non abbiano a distruggerla. E lo stato quando fosse davvero provvido e quando, più che alle piccole vicende del giorno, tenesse gli occhi fisi a' grandi interessi collettivi, dovrebbe assecondare tali epidemie psichiche, impadronendosene, mettendone in atto postulati più semplici e più attuabili, dando, a queste fiumane di sentimento, la dirittura ed il corso, non l'ostacolo che le arresti, così solo esso farebbe opera saggia e preparerebbe l'avvenire senza scosse e senza danni, imitando le epoche geologiche che non si sono succedute, come dice Cuvier, per cataclismi, ma, come ammetteva il Lyell per mutazioni lente
 e continue.</p>
</div2>
</div1>
</body>
</text>
</TEI.2>
