<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Discorso primo: qual sia il fine della poesia in generale</title>
      <author>Faustino Summo</author>
    </titleStmt>
    <extent>71 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000810</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language><language id="gre">Greco</language></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-06-04T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<titlePage>
	<docTitle>
		<titlePart type="princ">Discorso primo: qual sia il fine della poesia in generale</titlePart>
	</docTitle>
	<docAuthor>Faustino Sommo</docAuthor>
	<docDate>1590</docDate>
	<docImprint>
		<publisher/>
		<pubPlace/>
		<docDate/>
	</docImprint>
</titlePage>
</front>
<body>
<p>Disputano tra di loro, molto magnifico Signor Benedetto onoratissimo, i più degli interpreti della <title>Poetica</title> di Aristotele et ad altre commode occasioni ancor altri dottissimi ingegni, intorno al fine generale della poesia. E ciò vien da lor fatto con somma prudenzia et arte, perché il fine regola le cose che ad esso son ordinate, il quale non inteso lascia il tutto disordinato e confuso.</p>
<p>Noi, donque, prima d'ogni altra considerazione parleremo di questo fine commune e generale della poesia, di cui sono appo i scrittori varie le opinioni. Imperciò che alcuni stimarono che niuno altro fine ella avesse che la semplice imitazione, alcuni il solo diletto, alcuni il solo utile, et alcuni l'utile e 'l diletto insieme. Della prima opinione par di esser stati Platone, Proclo, Massimo Tirio et Ermogene. Platone nel secondo libro delle <title>Leggi</title>, ragionando di quelle cose che son giudicate col diletto e di quelle ancora che son giudicate con la verità, così dice: «<quote><sp><speaker>Ath<add resp="ed">eniese</add>:</speaker>
      <p> Concludiamo donque dalle cose dette che niuna imitazione deve esser giudicata per il piacere e per l'opinion falsa. E così ancora niuna egualità, perché non è l´eguale eguale, né il commensurabile commensurabile, perché così appaia ad altri che così sia, né perché altri ne prendi diletto, ma per la sola verità.</p></sp> <sp><speaker>Clin<add resp="ed">ia</add>:</speaker>
      <p> Così è assolutamente.</p></sp> <sp><speaker>Ath.:</speaker>
      <p> Parimente convegniamo tutti in dire che ogni musica è imitatrice e rassomigliatrice.</p></sp> <sp><speaker>Clin.:</speaker> <p>Senza dubbio.</p></sp> <sp><speaker>Ath.:</speaker> <p>Adunque, chi dirà che si deve giudicar la musica per il solo piacere e diletto non è degno di esser udito, né musica tale, se pur si trova in luogo alcuno, si deve ricercare, ma quella che per l'imitazione contiene in sé rassomiglianza di bene.</p></sp> <sp><speaker>Clin.:</speaker> <p>Tutto è vero.</p></sp> <sp><speaker>Ath.:</speaker> <p>Or dunque coloro i quali van ricercando una sorte di canto et una musa che ottima sia, ricercar non devono quella che è dilettevole ma quella che ha in se medesima rettitudine d'imitare, la qual rettitudine d'imitazione non è posta in altro, come dicemmo, che in far che la cosa la qual si prende ad esprimere coll'imitazione, riesca tale e tanta quale e quanta ella è in se medesima</p></sp></quote>». Fin qui Platone.</p>
<p>Onde appar che secondo lui il fine della poesia è l'imitare dirittamente. Il qual luogo di Platone allegò Proclo nelle <title>Question poetiche</title> in confirmazion di questa stessa opinione dicendo: «<quote>E che ciò non sia vero, cioè che la poetica non abbia per fine il diletto, lo dimostrò nelle <title>Leggi</title> argomentando in tal maniera: ciascuno imitatore ha per fine il far simile all'esemplare, o sian o non sian per dilettarsi alcuni. Adunque è manifesto che 'l poeta non farà suo fine semplicemente il dilettare</quote>». Fin qui Proclo.</p>
<p>Così ancora Massimo Tirio nel <title>Sermone</title> sestodecimo confermò questa stessa sentenza con dire che la poesia, in quanto arte imitatrice, altro fin non ha che di rapresentare e rassomigliare. E per provar meglio tutto ciò, mostrò egli prima che li poeti meritavano di esser paragonati a' pittori con parole tali: «<quote>E per concluder insomma il mio ragionamento, di quella sorte è la poesia di Omero che è stata la pittura di Polegnoto o di Zeusi</quote>». Onde, parlando poi il medesimo del fine della pittura, disse: «<quote>È cosa secondo l'arte che le figure e i corpi abbiano in sé la effigie e la imagine della verità</quote>». E poco appresso, parlando del fine dell'arte della poesia, soggionge: «<quote>Perché tutto ciò che pertiene all'arte della poesia et ha relazione a lei, tutto è dirizzato all'intendimento dell'imagine della favola</quote>». Le quali parole dimostrano che 'l fine della poesia è l'imitazione della favola poetica.</p>
<p>Questo stesso ha detto Ermogene nel secondo libro dell'<title>Idee</title> nel capo dell'orazion politica, lodando la poesia di Omero sopra ogni altra per l'ottima imitazione . Onde disse: «<quote>Perfettissimo poeta sopra tutti, adunque, è Omero in ogni genere di orazione, imperciò che osservò le grandezze, i diletti, la diligenzia, la gravità, e quel che più importa d'ogni altra cosa nella poesia, la imitazione chiara e molto conveniente alle cose di che parlava</quote>». Fin qui Ermogene. Dalle quali sue parole chiaro si vede aver egli stimato la principale e più importante cosa nella poesia esser l'imitazione et il bene e dirittamente imitare.</p>
<p>E per maggior fermezza di questa opinione piacemi di proporre due ragioni del Mazzoni nella introdozione e sommario di quell'opera che egli ha fatto <title>In difesa del poeta Dante</title>, al numero sessagesimo ottavo così scrivendo: «<quote>Dico adonque che potrebbe a molti, e con ragione, porger grandissima maraviglia come si sia potuto cercar da scrittori se il diletto o l'utile sia fine della poesia, perciò che, se egli è vero che la poesia sia arte imitatrice e che ciascuna arte imitatrice abbia per oggetto l'idolo e che l'idolo non sia buono per altro che per rapresentare e per rassomigliare, parmi conseguentemente che s'abbia a dire che la poesia non abbia altro fine che di rapresentare e di rassomigliare. Adunque, fuori di ragione si è cercato se 'l fine della poesia fosse l'utile o il diletto. Soggiongo (dice egli) che se l'utile o il diletto fosse fine della poesia, ella non sarebbe arte imitatrice; e pruovo questa mia consequenza, perché le arti imitatrici sono differenti dalle altre arti che non sono imitatrici per questo solo, cioè perché l'oggetto dell'arti imitatrici non è buono per altro uso che del solo rapresentare. Ma l'oggetto delle altre arti, che non sono imitatrici, è buono per qualche altro uso o utile o giocondo. Adunque se l'oggetto della poesia avesse per fine o l'utile o 'l giocondo, seguirebbe necessariamente che egli sarebbe buono per altro che del solo rapresentare, et in questo modo la poesia non sarebbe arte imitatrice</quote>».</p>
<p>Queste son le ragioni e l'auttorità de' scrittori per questa prima parte. Segue ora l'opinion di coloro che pongono il fine della poesia il solo utile. E par che capo e primo auttor di questo pensiero sia stato Proclo nelle <title>Question poetiche</title> dove così lasciò scritto: «<quote>Ma specialmente alle leggi che instruiscono i giovani s'appertiene tener l'occhio a simile poesia come a quella che è veramente gioco piacevole, ma non utile per insegnarci la virtù, e come grandemente gioconda così altretanto nociva. Et alle medesime leggi s'aspetta e conviene di elegger una musa austera che alla virtù ci guidi per dritta via, perciò che non prendiamo maraviglia della medicina piacevole ma di quella che sana</quote>». Fin qui Proclo.</p>
<p>Ma contra questo parere, il quale noi approveremo e confermeremo con salde ragioni più abbasso, adducono alcuni belli ingegni in una lor difesa dell'Ariosto due assurdi da essi stimati inevitabili. L'uno è che se 'l giovare fosse «così proprio fine della poesia come è il sanare del medico et il persuadere dell'oratore, seguirebbe che niuna altra arte o facoltà potesse partecipare di questo fine, perché in effetto si vede che quello che è peculiar fine di una cosa non conviene a nessun'altra che a lei. Come sarebbe a dire se 'l persuadere è proprio fine dell'oratore, chiaro è che a niuno che orator non sia s'appertiene il persuadere. E se pur altri far lo vorrà, allora et in quel particolare diverrà oratore. Ma non pur non è vero che le altre arti non abbiano parte nell'utilità nostra, ché più tosto sono astrette dall'obligo ch'hanno a procurarla per qualche fine generalissimo et universalissimo, che tutte si propongono di condur gli uomeni alla felicità.</p>
<p> «Onde, se tutte le arti hanno questo fin loro generale», non par ragionevole che si dia per fin peculiare alla poesia più che a qualsivoglia altra, «la quale, se questa utilità dovesse così restringersi ad una sol'arte, potrebbe forse averci più pretensione che non ci ha la poesia. E questa per esempio sarebbe la medicina, la quale ad altro non mira che all'util nostro, essendo tutto l'intento suo o di conservar la sanità presente, o di racquistar la passata, o di fuggir il mal futuro, che tutte son cose di somma utilità al genere umano. L'altro inconveniente sarebbe questo, che se 'l poeta tendesse all'utilità come a suo naturale et immediato fine, gran circuito sarebbe il suo a pigliar la volta così da lunge e passar per queste strade dell'imitazione, del verso, della fizione, del numero e delle altre cose, le quali, se pur possono terminar in questo giovamento che noi dicemmo, lo fanno con molti giri et attorcimenti; là ove gli artefici soglion caminar sempre al lor fine per sentieri diritti et espediti. Et insomma se 'l giovare semplicemente fosse il fine della poesia, si rimarebbe fuori il diletto, e così potrebbe darsi un poema che pur che fosse proficuo, non importasse poi se dilettasse o no. Et il ritrovar un poema che non diletti è come trovar un fuoco che non riscaldi o un ghiaccio che non raffreddi, intervenendoci, come interviene, l'imitazione che è l'anima della poesia».</p>
<p>Segue la terza opinione di coloro i quali il solo diletto posero per fine della poesia. Fra' quali fu Eratostene per relazion di Strabone in molti luoghi della sua <title>Geografia</title>. Così scrive egli di costui: «<quote>La principal intenzione del poeta non è insegnar altrui, ma dilettar solamente</quote>». Onde Proclo ancor lui afferma nelle <title>Question poetiche</title> esser stati alcuni i quali per fine della poesia volevano il solo diletto. La qual opinione seguì forse anco Marco Tullio nel secondo delle <title>Tusculane</title> e nell'<title>Oratore</title> a Bruto. E Quintiliano nell'ottavo delle sue <title>Instituzioni oratorie</title> apertamente disse che i poeti indrizzano ogni cosa al diletto. E Boezio parimente nel libro della <title>Consolazione filosofica</title> nel principio par di aver sentito il medesimo, se ben si considera le parole poste in bocca della Filosofia contra le muse. E così Ermogene nel quinto capo del primo libro delle <title>Idee</title> disse che per suo parere la poesia segue il diletto per lo più. Il che par avesse creduto Platone molto prima d'ogn'altro nel secondo e terzo libro della <title>Republica</title>, dove discorrendo fa vedere che Omero et Esiodo et altri somiglianti poeti non abbiano avuto in modo alcuno l'utile per fine. Onde, come nocevoli, gli giudica indegni di aver parte nella sua republica. Sopra il qual passo ragionando Massimo Terio gran platonico nell'ottavo <title>Sermone</title>, quasi rendendone ragione dice che come Miteco eccellentissimo cuoco fu da' Spartani discacciato, con tutto che egli fosse grandemente stimato da tutto 'l rimanente della Grecia, sol perché l'arte sua non avea altro fine che di piacer al gusto, cosa che repugnava alla sobrietà de' Lacedemoni, così Platone discacciò li poeti dalla sua republica non per altro se non perché non rimiravano a niuna altra cosa che a dilettare troppo licenziosamente. A che rimirando forse anco Eufrone comico, in una delle sue comedie comparò il poeta al cuoco in due versi riferiti da Ateneo nel primo libro del suo <title>Dipnosofista</title> in questo senso:
<quote rend="block"><lg><l>Non è dal cuoco diverso il poeta,</l>
<l>poi che ambidui l'ingegno hanno per arte.</l></lg></quote>
Così li trasferrì il Mazzoni assai gentilmente. Onde Suida conferma che per la piacevolezza e per il condimento delle parole il poeta fu già chiamato <foreign lang="grc">logomagiro</foreign> appo i Greci.</p>
<p>E che questo diletto sia il fine del poeta e della poesia secondo il parer di Platone, per il qual diletto egli divenisse come nemico a' poeti et alla poesia, lo testifica Dion Crisostomo dove parlando delle laudi di Omero, dice: «<quote>E prima di tutti Platone ne fece menzione spesse volte, rimanendo impaurito del diletto e della grazia de' poemi</quote>». Onde egli nel <title>Protagora</title> disse che la poesia dei tragici più tosto s'inclina al piacere et alla grazia de' spettatori. E nel <title>Gorgia</title> confermò che s'alcuno levasse via dalla poesia il concento, il ritmo e la misura, niente altro rimarebbe che puri parlamenti. Così nel terzo libro della <title>Republica</title>, nel principio di quel dialogo, fa fede che non discaccia Omero dalla sua republica perché egli non fosse buon poeta, che era, ma perché l'opere sue quanto son più poetiche tanto son più pericolose, e come pericolose sono da esser dagli uomini fuggite et abborrite. Così nel libro decimo della <title>Republica</title> chiama Omero con greca voce <foreign lang="grc">poiticotaton</foreign>, cioè grandissimo poeta, se ben ancor ivi come inutile, anzi come dannoso, lo privi della sua republica. Questo stesso riferisce nel settimo libro delle <title>Leggi</title>. Onde, par assai ben fondata questa opinione finora se ben altro non vi s'aggiongesse.</p>
<p>Ma in confermazion ancora più oltre porteremo alcune cose dalla poetica di Aristotele il quale dal suo maestro non par di esser stato discorde. Nel principio della <title>Poetica</title> discorrendo Aristotele intorno all'origine della poesia, lasciò scritto che non per altro quest'arte comminciò a mettersi in uso fra gli uomini se non per lo diletto che si trae da lei, essendo essa piena d'imitazione. Onde ancor quelle cose che vere ci son noiose a vedere, imitate ci dilettano. Il che confermò poi Plutarco nel libro <title>Del modo di ascoltar i poeti</title>. Et il medesimo Aristotele nel medesimo libretto disse, ragionando dell'epico poeta, che le sue favole non denno abbraciar più d'una e sola azione, la quale sia un tutto intiero e compito ch'abbia principio, mezzo e fine, acciò, a guisa d'un perfetto animale, possa generar propria e determinata dilettazione. Et il medesimo disse volendo mostrare che la favola è molto più dell'essenza tragica che non sono i costumi, le sentenze e l'altre sue parti. Le sue parole son queste: "Per esser parti della tragedia quelle onde essa tragedia diletta, però la favola che in sé contiene questo diletto è dell'essenza della tragedia". E così altrove nel medesimo libretto volendo dimostrare che la tragedia può esser fatta di favole inventate dal poeta et ignote, qual fu il <title>Fior</title> di Agatone, lo dimostrò con questa ragione, perché non è minor il diletto che nasce dalle tragedie formate sopra persone sconosciute et anche imaginate, di quello che nasce dalle fondate sopra persone note e prese dall'istoria.</p>
<p>Così nelle particole settuagesima seconda, terza e quarta conferma ritrovarsi nella tragedia e nella comedia i lor propri diletti; e nelle particole centesima quinquagesima quinta e sesta antepone la tragedia all'epopeia perché per la musica e per l'apparato produce manifestissimi diletti. E nel terzo libro della <title>Retorica a Teodete</title> scrive che più lodevoli son quei poeti i quali, oltra il spettacolo, ancor con la simplice lettura dilettano. Dove par che egli senza alcun dubio stimasse il fine della poesia esser il diletto. È adonque il diletto, per quel che appare di mente di Platone, di Aristotele e d'altri, il fine della poesia.</p>
<p>Non voglio lasciar da parte due belle ragioni in conformazion della presente sentenza del medesimo ingegnoso defensor dell'Ariosto. La prima è questa: dalla natura e qualità degli instrumenti di ciascun'arte si scorge il fine di lei. Imperciò che "tutti gli artefici, anzi tutti gli agenti, dovendo pervenire ad alcun lor fine, pigliano i mezzi proporzionati et acconci per condursi a quel fine". Così nell'arte del muratore, veggendo noi adoprarsi da lui per instrumenti "il squadro, il sesto, il martello, l'archipensolo et altre così fatte cose, se ben ci fusse ignoto a qual fine egli tendesse, noi, attesa la forma e la qualità de' suoi ferri, facilmente comprenderemo che l'intenzion sua sia di fare non un par di calzari o un ciubbone, ma sì bene un pallaggio o altro edificio di muraglia. Così veggendo noi un orator servirsi degli entimemi e degli esempi" et altre così fatte cose, e con questi "cercar con ogni studio di guadagnarsi la grazia, la docilità e l'attenzione degli ascoltanti, chiaro è che questi non sono mezzi per li quali si possa dire che l'oratore intenda a sanare i corpi umani, come fa il medico; ma sì ben diremo che ogni suo pensiero pieghi verso la persuasione poiché questi son tutti modi da reccar gli animi altrui nella nostra sentenza".</p>
<p>Or "i mezzi co' quali il poeta cerca di pervenire al suo scopo son questi: favola, verso, fizione et imitazione; o vero lumi, tropi, metafore, numeri, similitudini, et altre cose tali; o vero ritmo, canto, melodia, apparati, scene, rapresentazioni e simili". Le quai tutte cose "come tali non possono servir ad altro che al diletto. E se alcuno indrizzasse tutte queste cose all'utile, sarebbe contorcele dall'officio lor naturale e dargliene un altro accidentale. Perché se queste cose riguardassero all'utilità come a fin loro peculiare, seguirebbe che tante arti le quali non hanno veramente l'utile per fine e non si servono di tai mezzi, non tendessero, come pur tendono, ad esso, o attendendovi non vi tendessero se non per vie lontane et indebite, come chi volendo andar da Roma a Vinegia, pigliasse la volta per Napoli o per l'Appruzzo".</p>
<p>Onde concluder dobbiamo che questi mezzi instrumenti co' quali il poeta muove allo scopo suo naturale, non producono niuno altro effetto intrinseco e proprio della natura loro che la dilettazione.</p>
<p>Il secondo suo argomento è tale. Chi dà la forma ad una cosa, dà ancora tutti i conseguenti a lei, parlando degli intrinsechi e non degli estrinsechi. Or la forma della poesia altro non è che la imitazione alla quale, come ombra al corpo, va dietro il diletto. Onde Aristotele dice, e ce lo conferma la esperienza, che "tutti gli uomeni son tirati da un instinto naturale a dilettarsi della imitazione delle cose", perché anco "molti obietti per se stessi di brutta et orribil vista s'offeriscono grati e giocondi agli occhi umani se sono ritratti et imitati e con colori o con parole o con altro". Concluder dunque dovemo che se ben "l'imitazion poetica alle volte o il più delle volte ancora partorisce giovamento imitando cose di buon essempio e documento a noi altri, tuttavia ciò non fa ella di sua natura né come imitazione assolutamente, ma sì bene come tale imitazione, e perciò non rimane di essere vera e perfetta imitazione quante volte occorre che ella tratti cose inutili e talor nocive del tutto". Onde "presuppongo" dice "che uno scrittore il qual col mezzo sì della favola e sì del verso imiti qualche malvaggia cosa per la quale egli venga ad insegnare al mondo desonesti e scelerati costumi, come divenir tiranno, sacrilego, tradittore, et altre cose tali che da lui per altro fossero trattate e spiegate con tutta quella accortezza che si può desiderar maggiore in un perfetto poeta, io domando se costui ha da chiamarsi poeta o no; se mi risponderanno di no, dirò che ben dimostreranno di non saper che sia poeta, poiché poeta è ciascuno che tratti di cose verisimile imitando e verseggiando"; ma "se mi responderanno di sì, adunque tanto sarà lontano che l'utilità tenga affare principale col poeta, che benissimo stando insieme queste due cose, cioè che uno sia perfetto poeta e che apporti tuttavia danno e malore alle genti.</p>
<p>"E quello istesso si può dir de' poeti che degli oratori, cioè che sì come quelli che persuadono il male, purché lo facciano coi termini dell'arte, sono veri oratori, essendo il fin loro o di persuadere, come dicono alcuni, o di acconciamente dire per persuadere, come altri dissero, così né più né meno è poeta colui che non giova o che ancor nuoce se nella imitazion, nella favella e nelle altre parti del poeta non si sarà scordato del debito suo. E però tanto è spada quella che defende altrui dall'ingiurie et opprime i malvaggi, quanto è quella che offende gli innocenti et essalta i scelerati, se ben l'uso contrario d'ambedue fa differir l'una dall'altra, non nel nome o nella sostanza, ma nella qualità o nell'officio solamente.</p>
<p>"Ma non si può" soggionge egli più oltre "con niun altro paragone più proprio conoscer la natura della poesia che con questo della pittura similissima a lei né in altro differente se non che questa è muta e quella parlante. Or chi dubita che 'l pittore non sia ancor pittore quando che con tutta la ragion e perizia ci imita qual si voglia dannosissima cosa? E che tanto non meriti il nome dell'arte sua quello che ci dipinge la ferita di Medea come quell'altro che si rapresenta la castità di Penelope? Certo ambi sono egualmente pittori, benché tanto disuguali e contrari nelle cose dipinte. Onde benissimo disse Platone nel <title>Sofista</title> che ogni pittura è pittura per qualumque cosa che mostri dipinta. Né altra differenza ci ha se non che quella pittura che imita cose vere è vera, e finta quella che imita le finte. È adunque il diletto il proprio e vero fine della poesia", e non l'utile.</p>
<p>Queste son le ragioni di quel gentil spirito in difesa del diletto. Le quali egli cerca di render più salde e valorose coll'auttorità di Orazio nella <title>Epistola a' Pisoni</title> in quel verso:
<quote rend="block" lang="lat"><lg><l>Sic animis natum inventumque poema iuvandis.</l></lg></quote>
Il qual verso dal medesimo in due versetti leggiadramente trasferito, si legge:
<quote rend="block"><lg><l>Così il poeta nato e ritrovato</l>
<l>A fin di dilettar gli animi umani.</l></lg></quote>
E perché non paresse che dicendo Orazio "iuvandis" potesse intender dell'utile, poiché iuvare appo' Latini significa non meno il giovare che 'l dilettare, risponde e dice che con tutto che quella parola possa aver l'uno e l'altro senso, nondimeno, in quel particolar luogo di Orazio non può aver altro sentimento che di dilettare. Il che così egli pruova. Orazio dopo aver dati molti giovevoli precetti a' Pisoni sopra l'arte poetica, parvegli ben fatto di soggiongere uno avertimento, e fu questo, che dovessero molto ben ricordarsi che se nelle altre o arti o scienze è degna di laude la mediocrità, nondimeno a' poeti è neccessario o di non porsi a scrivere o di giungere all'eccellenza. Il qual suo verissimo presupposito volendo egli provare, servissi di una tacita induzione che saria questa: che le arti o le facultà tutte quante o sono per utilità o per diletto di noi altri. E soggionge, poi, in quelle che sono indrizzate all'utilità, perché le si portan seco una certa neccessità che le ha ritrovate a benefizio di nostra spezie, vien comportato alcun diffetto, essendo onesta cosa di dar compenso a simil mancamento coll'utilità che da lor si tragge e colla neccessità che le ha ritrovate. Ma in quelle arti poi che solo si rivolgono alla nostra dilettazione, chi ammettesse errore o mediocrità niuna, mostrerebbe esser molto facile a contentarsi, poiché ragion non vuole che si condoni mancamento verruno a chi fa per piacere quello che fa, e che [se] non sa farlo non è tratto da neccessità né obligo alcuno a doverlo fare, potendosene molto ben restare senza che punto si pregiudichi all'util publico né al privato.</p>
<p>E per maggior pruova di tal sua sentenza soggionge Orazio un bellissimo e proporzionatissimo essempio che è questo: sì come in un lauto convito non ammettono nessuna escusazione quelle vivande e quelle delezie che si fan solo per lecornia e morbidezza del palato, se in esse ci sarà qualche condimento de saporito et amaro o in altro modo ingrato al gusto, poiché le mense si poteano apparecchiar senza di loro; e sì come nell'istesso convito sarà biasmato un concerto di musica sconcertante e dissonante perché senza lui potea farsi il banchetto, così, dice Orazio, e non altrimente interviene al poeta il quale, avendo solo a dilettare, se non dà nell'eccellenza non è punto ricevuto con applauso, parendo che se egli non si sentiva idoneo ad evitar ogni minimo scoglio, non fosse dovuto mettersi a navigar questo ampio e perigliosissimo mare della poesia, poiché neccessità alcuna non v'era che ve lo spingesse dentro.</p>
<p>E questa secondo il suo parere è la vera intenzione di Orazio, e la ragion così fatta sopra di chi la fondò, pigliandola forse da Platone nei libri della <title>Republica</title> dove, avendo esso disputato ampiamente delle cose bisognevoli e neccessarie alla republica, disse di voler parlar anco di quelle che erano per semplice ornamento e delle quali potea farsene senza, e ciò erano i poeti, i musici et altri. Quindi comprender si può qual sia il vero senso di Orazio in quel luogo intorno al fine della poesia, il quale invero non è altro che 'l puro diletto. Fin qui lui. Il primo argomento del quale stimo che da Platone nel <title>Cratilo</title> preso s'abbia, là dove fa menzion Platone del pettine la cui forma prende neccessità dal fine che è l'operazione et ufficio suo del pettinare il capo.</p>
<p>Una terza opinione è di coloro che egualmente l'utile et il diletto volevano per fine della poesia. Ma perché un'arte non può aver due fini tutti due principali, dicevano che l'utile era il fine architettonico, e 'l diletto il men principale et ordinato all'utile. Prencipe di questo parere par che sia stato Omero per quel che egli lasciò scritto ne' suoi poemi di alcuni poeti da lui nominati. Sopra che hanno difusamente discorso Ateneo, Suida et Eustazio quasi con le medesime parole. Onde Suida conforme agli altri due così dice: "Che li cantori et i poeti anticamente fussero modesti e filosofi appar da quello che Agamemnone lasciò Clitemnestra sotto 'l governo d'un uomo tale il qual cantando primamente le vertù delle donne, accendeva il desiderio della virtù in quella; e poi essendo piacevole nella conversazione, rimovea l'animo da' cattivi pensieri. E però non puoté Egisto ridurla prima a' suoi voleri che egli uccidesse il poeta. Demodoco raconta l'adulterio di Venere e Marte non per porger diletto o vero perché egli approvi quella sceleragine, ma per ispaventarli, acciò che essendo allevati nelle morbidezze e negli agi, non si diano in preda a' piaceri nocivi. E perché aveano sempre l'animo a' conviti et a' suoni, però cerca di piacerli con una sorte di diletto che sia conforme a' costumi loro. Fa insieme che Fenico canta al senato di quelli. E le Sirene cantano ad Ulisse quelle cose di che egli maggiormente si delettava e che fossero più conformi al desiderio et alla molta scienzia di lui. E dicono che qualumque ha udito il canto di quelle si parte con maggior dottrina infusa in lui col mezzo del diletto». E Xenofonte in molti luoghi e specialmente nel <title>Convito</title> ha lasciato scritto il medesimo in queste parole: "Mio padre usando diligenzia perché io devenessi un uomo da bene, mi sforzò ad imparar tutto Omero". Così Pausania nel quarto libro si sottoscrisse al medesimo parere, e lo istesso conferma Strabone in più luoghi del primo libro e Massimo Tirio nel vigesimonono suo sermone e Lucrezio nel primo e terzo libro, e San Basilio Magno nell'omelia dove tratta del frutto che prende il cristiano dalla lezione de' libri gentili. Et a questo stesso rimirò forse anche Eustazio nel duodecimo dell'<title>Odissea</title> in quelle parole: "Il delettarsi et il saper molte cose è il fine della poesia, di cui è propria virtù il filosofare dopo il diletto". Et Aristotele nella <title>Poetica</title> definendo la tragedia, ci lasciò scritto che la purgazione degli affetti per il mezzo del terrore e della misericordia, onde avea già detto che nasceva la dilettazione propria della tragedia, era il fine di essa. Così Platone ordinò sempre il diletto all'utile ne' suoi dialoghi.</p>
<p>Segue la quarta et ultima opinione che difende l'utile per solo fine della poesia, la quale noi abbracciamo come più ragionevole e meglio fornita di auttorità che tutte l'altre tre: il che or ora di dimostrare mi sforzerò. Suppono intanto esser verissimo che 'l diletto è neccessario nella poesia e v'è tanto proprio quanto è proprio all'uomo il poter ridere et al cavallo l'annitrire, le quali due proprietà conseguono immantenente all'esser di quelle due nature uomo e cavallo, né possono non conseguire. Così al proposito nostro della poesia, essendo in essa il verso, il numero, melodia, favola, imitazione, scena, apparato, tropi, metafore e cose simili a' quali vien dietro necessariamente il diletto, segue per la medesima ragion che nella poesia ancora inseparabilmente vi si ritruovi il medesimo diletto. Ma sì come tutte le prefatte cose v'hanno luogo sol come instrumenti del poeta per imitare et imitando di giovare, così il diletto per l'istesso fine vi concorrerà. E questo è quello che al presente intendo di dimostrare.</p>
<p>Platone, adunque, nel primo delle <title>Leggi</title> così scrive: "E perché gli animi più teneri non ricevono i studi serii e gravi, a questi si dicano e si facciano giochi e canti. E con questi tali si fa appunto quel che soglion far coloro che voglion guarrir gli infermi del corpo, perciò che i medici ungono i cibi convenienti alla sanità con condimenti piacevoli e soavi, et i cibi contrari e nocivi ungono all'incontro di cose amare, acciò che piglino quelli e lascino star questi". Così Eusebio cesariense nel duodecimo della <title>Preparazion evangelica</title> di mente di Platone disse: "Perché gli anni più teneri non ricevono la ragion della virtù, si dispongono col gioco e col canto». E questo stesso confermò Massimo Tirio nel vigesimonono sermone, dove, assegnando la ragion dell'invenzion poetica, dice così: "Sì come, adonque, i medici ogni volta che voglion dare qualche medicina di amaro sapore a' suoi infermi deboli di stomaco, la condiscono con qualche dolcezza et a questa guisa cuoprono quella amaritudine salutare, così appunto quella antica filosofia ebbe in costume di pigliar quelli animi antichi con le lor sentenze tutte coperte e velate di favole, versi e canti, né altrimenti tirròli a buona instituzione se non col dessimular la molestia della disciplina".</p>
<p> Et il medesimo Platone nell'istesso primo libro delle <title>Leggi</title>, volendo dimostrar che la poesia si vale di questo diletto per apportarci dopo giovamento onesto e virtuoso, dice: "E così cantando prendino essi sùbito piaceri che non nuocano e conducano i giovani dai canti e dai diletti ai buoni costumi". E così nel secondo delle <title>Leggi</title> descrive il grand'utile che proviene nella republica dalla poesia, e specialmente quanto sia giovevole a' giovanetti et a quelli che pur allora cominciano a porre il piede nel mondo et a destarsi. E perciò esso nel <title>Protagora</title>, veggendo l'utilità che conseguiscono i giovani dalla poesia, dice : "Dopo che i giovanetti avran imparato le lettere e sarano venuti a tale che intendino le scritture, alor dian loro i propri padri a leggere et imparare i poemi dei poeti". Così nel secondo libro della <title>Republica</title> scrisse: "Noi esorteremo le nutrici e le madri a raccontar agli lor figliuolini alcune favole scelte et ad informar gli animi loro più diligentemente con le favole che i lor corpi con le mani". Di che poi ne rese ragione Dionigio Allicarnasseo nel primo libro <title>Delle cose antiche</title>. Perciò nel terzo libro delle <title>Leggi</title> l'istesso Platone disse: "Per certo la generazion de' poeti è cosa divina e come inspirata da Dio, e mentre canta gli imni molte cose che in verità si fanno, dopo tocca con alcune grazie e muse". E nel settimo delle <title>Leggi</title> ancora soggionge che dovendosi gli animi dei giovannetti introdurce i secreti delle scienze con una certa suavità, ciò non si può far meglio per altra arte che per il mezzo della poesia. Così nel <title>Fedro</title> disse: "Il poeta ornando infinite cose fatte dagli antichi, instruisce i posteri". E nel <title>Liside</title>: "I poeti son come padri e come duci della sapienzia". E nel <title>Protagora</title>: "Ai giovanetti dopo ch'hanno imparato le lettere e si rivolgono nelle cose scritte, primamente propongono loro da leggere et imparare l'opere d'i poeti più eccellenti nelle quali sono framesse molte cose degne di osservazione e vi si esaltano i fatti dei vertuosi antichi, affine che 'l giovanetto, acceso di emulazione, imiti i preclari gesti e le sublimi azioni dei lor maggiori". Il che confermasi dal medesimo nel <title>Convivio</title> mentre demostra i poeti esser padri della prudenzia e di tutte l'altre virtù. E finalmente nel <title>Secondo Alcibiade</title> dechiarò che Omero, come ancor fanno gli altri poeti, sotto 'l velame degli enigmi e delle favole nasconde la verità. Onde Soida, dechiarando che fossero nomi chitarodochi appo i Greci, parla in questa maniera: "Si dice che Apollo usando la lira diede le leggi agli uomini secondo le quali avessero a vivere, avendo prima radolcita la natural ferità loro, acciò che più facilmente per mezzo della soavità de' numeri recevessero i precetti".</p>
<p>Appar donque per le cose fin qui addotte che ogni poema sì come contiene in sé il dilettevole deve anco contener l'utile e che per l'utile deve esser il dilettevole considerato, e non altrimenti. E se Platone nel <title>Protagora</title> et altrove ben spesso dimostrò di discacciar dalla sua republica i poeti, ciò fece per gli abusi loro e per una certa lor sfrenata licenza e prima che fossero corrette le loro opere dai giudici sopra ciò constituiti e dalli custodi delle leggi, ad imitazion de' quali oggi sono gli inquisitori nelle provincie per la conservazion della catolica fede. E perciò ordinò che si dovessero prima appresentar a' giudici et a' custodi l'opere de' poeti, le quali se fossero da essi stimate utili, si potessero publicare, e caso che no, s'abbruggiassero e si struggessero affatto. E per questa cagione vuole nel settimo delle <title>Leggi</title> che uomini di cinquant'anni al meno e di conosciuta bontade fossero eletti a giudicar i versi de' poeti, e tutto quello che essi trovassero di buono, levatone via il rimanente, lo comendassero ai cittadini et ai giovani specialmente. E tanto egli stimò l'utile nell'opere dì poesia che se qualche poema per aventura bellissimo fosse stato senza utilità alcuna, volle che i custodi fossero tenuti impedirlo o in tutto rimoverlo. E così nell'istesso settimo libro delle <title>Leggi</title> dice: "Si cantino poemi di coloro i quali sono uomini da bene e nella città degni di onore et hanno operato cose illustri, ancor che siano poemi manco musici di quello dovrebbono essere". E poco più sotto soggionge: "Niuno, adunque, abbia ardir di cantar musa che non sia stata comprobata dal giudicio di costoro (intendendo dei giudici e dei custodi delle leggi) ancor che fosse più dolce e soave degli imni di Orfeo e di Tamiri". E questa istessa opinione seguì poi Plutarco là dove insegna il modo d'ascoltar i poeti, e Dion Crisostomo nel trattar le laudi di Omero.</p>
<p>E non pur questi grand'uomini furono di questo parere, ma Aristotele ancora in molti luoghi. Prima Aristotele nel secondo libro dei <title>Gran morali</title>, al capo ottavo, disputando del piacere e particolarmente contra alcuni che stimavano niuna scienza ritrovarsi che facesse il piacere e 'l diletto, dice ciò non esser vero perché i facitori dei convitti e delle corone et i profumieri lo fanno. Ma soggionge che alle altre scienze non è il diletto come fine, se ben sono con esso lui e non senza lui tutte quante. E così ancora nel sesto libro della <title>Metafisica</title> al testo quinto dechiara che il cuoco intento al diletto fa alcuna cosa buona alla sanità, ma ciò sviene per accidente. Dove si scorge che 'l diletto solo è il fine della coquinaria.</p>
<p>Se dunque la poesia è scienza (prendendosi la scienza largamente, come la prende Aristotele in quel luogo) e non è alcuna di quelle tre numerate da lui, cioè scienza di profumi, di corone e di conviti, segue senza alcun dubio che 'l fin suo non sarà il piacere ma l'utile. La qual sentenza il medesimo Aristotele manifestò ancora nel settimo libro dei <title>Nicomachi</title> al capo undecimo parlando del medesimo diletto. E ciò se lo prese da Platone, il quale nel <title>Gorgia</title> prova l'arte del cuoco, per aver per fine il piacere, non esser veramente arte, ma una certa perizia che risolta da esperienza e da uso. Onde, nel primo libro della <title>Republica</title> lasciò scritto che 'l fin dell'arte non è altro che ricercar et operar cosa utile comunemente a ciascuno. E ciò disse egli con molta ragione, perché essendo arte la poesia et ogni arte come arte, per opinion del medesimo nel <title>Gorgia</title>, procedendo con ragione, et ogni ragione tendendo al fine et il fine essendo utile, è neccessario a dire che la poesia mira all'utile come al fin suo. Più oltre, per sentenza di Platone ogni arte ha la sua origine dal bisogno et il bisogno è mancamento dell'utile, segue che ogni arte è a fin dell'utile e per consequenza che la poesia abbia l'utile per suo fine.</p>
<p>E se alcun dicesse che Aristotele nel sesto libro dei <title>Nicomachi</title> nel capo dell'arte, destinguendo l'arte dalla prudenzia, fra l'altre differenze pone questa, che la prudenzia è sempre unita con la virtù, ma l'arte può star insieme con due contrari abiti e non meno col vizio che con la virtù, poscia che può esser bene e male usata (e nel primo libro della <title>Retorica</title> afferma che la virtù sola non può esser mal usata: il che di qualumque altra sorte di beni, come è la fortezza, la ricchezza e simili, non si può dire): alli quai dubi la risposta è assai chiara per Aristotele nei <title>Gran morali</title> al capo ottavo del secondo libro dove dimostra che come nella natura per esserci alcuna natura cattiva in particolare, come quella de' vermi, de' calavroni e d'altri simili vili animali, non s'ha a dire che la natura in genere sia cattiva, così parlando della scienza, benché tra le scienze alcune siano cattive, non dobbiam però dire che la scienza nel suo generale sia tale. Il medesimo dovemo dire degli artefici, perché volendo far noi giudizio d'un statuario, non abbiamo a riguardar a quello che male esercita la sua arte, ma a chi la esercita bene. Così né più né meno abbiamo a giudicare la bontà et il suo contrario, nella natura e nella scienza, non dai tristi, ma dagli uomeni da bene; la qual sentenza confermò egli molto chiaramente nel settimo libro degli <title>Eudemi</title> al capo 2, et il medesimo affermò nel decimo libro dei <title>Nicomachi</title> al capo 3; e più chiaramente nel capo 6, dicendo che l'uomo da bene è la misura di ogni azione e 'l vero giudice delle cose. Sì che, dunque, se Aristotele in quei due luoghi così parlò, ebbe l'occhio non al comune dell'arte e delle professioni, ma al particolare et alla libertà e potestà delli artefici e professori di bene e male usarle.</p>
<p>Ma prima che noi respondiamo alle ragioni delle altre parti, sarà bene di sentir quel che per concilio di queste opinioni s'ha imaginato il Mazzoni nella introduzione e sommario della <title>Difesa di Dante</title> al numero 60, dove così discorre: "Ora, per intiero scioglimento della presente dubitazione si ha da sapere che non è inconveniente che la medesima cosa in diversa maniera considerata abbia diverso e differente fine. E perché bramo in questo di esser da ciascuno inteso, però, non mi sarà grave il dechiarare la su detta proposizione con alcuni esempi presi dalle cose naturali. Dico adunque che la natura, come si è provato allungo nel cinquantesimo quinto capo del terzo libro, formò la lingua negli animali per un sol fine principale, cioè per lo gusto, acciò che per lo mezzo del diletto che si prende nel gustar dei cibi fussero gli animali quasi violentemente sospinti a mantenersi in vita; e però si può dire risolutamente che la natura abbia fabricata la lingua acciò che ella servisse per instrumento della potenza vitale e dell'appetito concupiscibile.</p>
<p>"Tuttavia, come l'ha dechiarato Aristotele in molti luoghi cittati nel su detto capitolo, ha la natura qualche volta inderizzata la medesima lingua ad altro fine che al gusto, essendo che negli uomini l'abbia fatto anco instrumento della favella e per consequenza come tale, instrumento non della potenza vitale o dell'appetito concupiscibile, ma sì bene della potenza e dell'appetito ragionevole. E qualche altra volta l'ha formata ancora come instrumento della potenza irascibile, avendovi poste dentro l'armi da difesa, come si vede nelle api et in alcuni altri animali insetti. Di modo che si può dire che 'l fine adeguato e principale che si propone la natura nella fabrica della lingua sia il gusto, poiché non si truova lingua dalla natura formata che non sia inderizzata a questo fine. Ma con tutto questo si può ancora soggiongere che qualche volta la natura formi la medesima lingua acciò che serva ad altro fine e sia conseguentemente instrumento d'altra potenza che della concupiscible e della vitale. E si vede veramente nella lingua dell'api e degli uomini, la prima delle quali è instrumento non solo dell'appetito concupiscibile, ma ancora dell'irascibile, et in questo ultimo modo non è fatta per gustare, ma sì bene per difesa. La seconda è instrumento della potenza vitale e della ragionevole e nel secondo modo ha per fine la favella umana.</p>
<p>"Come, adunque, la lingua si può considerare in tre maniere differenti, cioè come instrumento dell'appetito concupiscibile, della irascibile e del ragionevole, et in ciascuno di questi modi ha sempre differente fine, poiché usata dalla potenza concupiscibile ha il gusto per fine, dall'irascibile l'offesa, dalla razionale ha la favella (ma però in maniera che 'l gusto sia più appropriato e più essenzial fine di tutti gli altri), così dico che la poesia si può considerare in tre differenti modi, cioè o come arte imitatrice, o come gioco e trastullo semplicemente, o come gioco e trastullo governato, retto e qualificato dalla facoltà civile. Se si considera come arte imitatrice, dico che ella non ha altro fine che di rapresentare e di rassomigliare drittamente; e questo è quello che hanno voluto dire Platone, Proclo e Massimo Terio di sopra cittati". Ma se si considera come cosa che si deve usare per gioco e per trastullo e per cessar alquanto da negozii più gravi e pìù severi, ella ci propone per fine il diletto che nasce dalla conveniente imitazione. Il qual diletto poi si può anch'egli considerare in due modi, cioè o per se solo, libero e franco da ogni legge, o ver in quanto che egli è sottoposto e regolato dalla facoltà cevile. Nel primo modo è fine di quella poesia che fu collocata sotto alla sofistica degna di biasimo, poiché ella è tale che disordina l'appettito con smoderato dìletto, rendendolo in tutto ribello dalla ragione e reccando insieme nocumento e danno al viver virtuoso. Questa sorte di poesia fu quella che fu cacciata dalla republica di Platone, di che ne rese ragione Massimo Tirio nell'ottavo <title>Sermone</title> con l'esempio di Miteco cuoco; e Proclo nelle <title>Question poetiche</title>, avendo confessato che questa sorte di poesia è veramente gioconda, soggionge poi le cagioni per le quali ella è dannosa e nociva alla vita civile, e dice così: «<quote>Due cose, dunque, fecero che Platone non ricevette la tragedia e la comedia nella diritta republica come degni dello studio de' giovani: l'una fu la varietà, come si è detto, delle imitazioni, l'altra fu il muovere smesuratamente le passioni, le quali egli voleva moderare quanto poteva</quote>». Si può giongere a queste per terza la facililità del dire ogni sorte di sceleragini fatto dall'istesso genere dei dèi e degli eroi.</p>
<p>"Finalmente, se si considera questo diletto in quanto che egli è regolato e qualificato dalla facoltà civile, ci bisognerà neccessariamente dire che egli sia indrizzato all'utile e consequentemente che quella spezie di poesia che fu riposta sotto la sofestica lodevole, cioè sotto quella che ordina e sottopone l'appettito alla ragione, considerata come gioco qualeficato dalla facoltà civile, abbia per fine l'utile. E di questa terza sorte di poesia intese Platone nelle altre sue auttorità da noi addotte per la parte dell'utile". Fin qui il Mazzoni; per l'intelligenzia del qual suo discorso sarebbe ben stato d'aver ancor tocche le cose precedenti in quel luogo, ma la brevità che io intendeva di seguire me 'l vietava. Potrà chi vorrà da se stesso vederlo e considerarlo, perché a me bastava la sola conclusione e 'l scioglimento che   proponeva della difficoltà del quesito. La qual soluzione però a me in tutte le sue parti non piace. Prima mi dispiace il supposito fatto da lui dei tre fini della lingua, imperò che mai più intesi da auttor alcuno, né la ragione me lo persuade, che la lingua sia stata data agli animali per instrumento della lor difesa. E l'esempio tolto dalle api dimostra che egli s'abbia preso quell'aculeo onde pungendo esse fanno la lor difesa et è lor posto dietro, in vece della lingua loro: cosa in vero molto ridicola. Di più l'aplicazione è sofistica perché le tre differenze della poesia sono sofistiche, perché non si dà nella poesia diletto che gioco e trastullo simplicemente sia et a tal fine vegni considerato. Questa è proprietà d'alcune sole professioni et arti particolari, come l'unguentaria, la coquinaria e quella delle corone, come già s'è di sopra mostrato per l'auttorità di Aristotele e nei <title>Gran morali</title> e nei <title>Nicomachi</title> dove ei disputa del diletto; né occorre di replicarlo. Di più, il dir che solamente la poesia regolata e qualificata dalla civile ha per fine l'utile, ciò è falso, perché alla poesia in genere e come tale si conviene l'utilità per fine, come di sopra in questo trattato s'è fatto vedere. E se la civile vi s'interpone, ciò non aviene per rispetto della poesia in se medesima, ma dei perversori della poesia i quali torcono altrove il suo natural corso, come avien d'ogni altro bene ancora se non si regge colla ragione; e perciò nella poesia è cosa accidentale.</p>
<p>Inoltre io non ardirei mai di chiamare la retta imitazione et il dirittamente imitare fine della poesia, essendo più tosto genere e forma comune di lei. Onde Platone et Aristotele la nominarono sempre col nome d'imitazione e d'arte imitatrice. E per esser tale fa ben bisogno che sia imitazione diritta, altrementi non sarebbe imitazione. Così il dirittamente imitare non è il fine ma l'officio e l'atto stesso e l'operazione della imitazione indericciata al suo fine; perché sì come il ben amare non è il buon amore, ma è l'atto e l'operazione del buon amore, né l'uno né l'altro è il vero fine per il qual si ama, così l'imitazione diritta et il dirittamente imitare non è il fine di chi imita, ma il conseguire per aventura la cosa amata la qual per cotal diritta imitazione e per un così fatto diritto imitare intendiamo di acquistare.</p>
<p>Riman dunque a dire che solo l'utile è il vero fine d'ogni poesia. Ma che officio sarà poi quello (dirà alcuno) dell'imitazione e del diletto? Respondo che l'imitazione è la forma comune e generale della poesia e come tale non ha altro ufficio che di rassomigliare. A questa rassomiglianza poi è dato per compagno il diletto per il cui mezzo la poesia consegue il fin suo che è l'utile. Adunque sarà superflua (replicherà alcuno) la filosofia morale? Respondo che ciò non segue, non tanto perché sia filosofia la poesia, quanto perché lei con maggior piacevolezza e facilità tirra a sé gli uomini rozzi et incapaci d'i precetti che la filosofia suol portare inanzi con ragioni e sottili argomenti disputando; oltraché, l'esperienza dei casi rapresentati o narrati dal poeta con maggior efficacia opera in noi il bene e 'l male, quello per seguire e questo per fugire, onde almen nel modo sono differenti. E però alle prime ragioni che provavano l'imitazione esser il fine della poesia, respondo tanto esser lontano che essa sia fine quanto è lontano che la propria forma d'una cosa sia il fine della medesima. Essendo dunque l'imitazione secondo Platone et Aristotele forma della poesia, come può esser fine fuor di lei a cui essa sia indricciata?</p>
<p><add resp="ed">Tal</add>ché di questo tal fine estrinseco ora è la nostra disputa. E quelle due ragioni del defensor dell'Ariosto colle quali provava due assurdi per suo creder inevitabili, se 'l fin della poesia fosse l'utile, possono passar per ingegnose et acute, ma per neccessarie in nessun modo. Perché l'utile che noi stimiamo fine della poesia non è della specie di quel proprio che conviene ad una cosa sola, ma conviene ancora ad altre cose oltra quella. Ma le ragion sue considerano il vero proprio conveniente ad una sol cosa, il quale chi dubita che è incomunicabile ad altri? Perciò non siamo in termine. E l'altra sua ragion ancora è assai debole, perché poco importa la longhezza o la brevità del camino per arrivar ad un fine, purché 'l fine si conseguisca. Né ogni arte egualmente colla medesima brevità consegue il fin suo; e questo può avenire sì per cagion dell'istessa arte che ricerchi un cotal modo di esposizione e d'insignamento, come anco rispetto a coloro che tal arte hanno ad imparare, perché invero altrimenti si tratta colla multitudine et altrimenti coi vivaci di spirito et ingeniosi. Così c'insegnò Aristotele nella <title>Retorica</title> e nella sua <title>Loica</title>, che altri instrumenti usiamo per persuadere al popolo et agli idioti, come è l'esempio e l'entimema, et altri per persuader gli eruditi, che sono l'induzione e 'l sillogismo. E nella sua <title>Metafisica</title> fece fede che le favole più che le demostrazioni agli uomini ignoranti sono acomodate e molto meglio persuadono. Il che ne' suoi <title>Problemi</title> lo confermò.</p>
<p>Et all'altre due ragioni del medesimo gentil defensor dell'Ariosto, che non son men belle né men probabili delle prime, mi sforzerò di respondere con chiare auttorità di Aristotele in vari luoghi. E quanto alla prima come a più facile, dico che i mezzi co' quali il poeta cerca di pervenire al suo scopo sono quei medesimi che egli dice, favola, verso, fizione, imitazione, col rimanente, da' quali non è scompagnato il diletto, ma a essi segue neccessariamente, non come fine, non essendo professione oltra la coquinaria, l'unguentaria e quella delle corone che abbia il diletto per fine, come di sopra abbiam mostrato per Aristotele nel secondo dei <title>Gran morali</title> e nel settimo d'i <title>Nicomachi</title>, ma come solo instrumento per il fine il quale non può esser altro che quell'utile del quale finora abbiam ragionato. Né so vedere né imaginarmi oltra le tre già riferite perizie più tosto che arti, che vi sia alcuna o arte o scienza che abbia l'utile per fine. E quando dice che se ben l'imitazion poetica alle volte o il più delle volte ancora partorisce giovamento imitando cose di buon esempio e documento a noi altri, tuttavia ciò non fa ella di sua natura né come imitazione assolutamente, ma sì bene come tale imitazione, e perciò non rimane di esser vera e perfetta imitazione quante volte occorre che ella imiti cose inutili e talor nocive del tutto, pur che siano spiegate con quell'accortezza che si può desiderar maggiore in un perfetto poeta; dico per le cose già dette esser chiara la soluzione, perché è impossibile che se altri imiterà cose nocive egli sia veramente poeta, intendendo per cose nocive cose imitate a fin di nuocere: ché può ben essere che imiti cose nocive a fin di giovare, come i tragici imitando i tiranni per rimuover i spettatori dalla vita tirannica e farla lor odiosa. E però Aristotele nel secondo capo del primo libro dei <title>Gran morali</title> apertamente testifica che niuna facoltà, sia qual si voglia, è fatta a fin di male, ma tutte tende al bene. Et in particolare parlando dell'oratore del quale parla il medesimo defensor dell'Ariosto e vuole che egli come oratore così persuada il bene come il male restando sempre il medesimo, dico prima che in quella maniera che 'l medico conserva la natura del medico per il sanare e non per l'uccidere l'infermo, anzi per il contrario perde il nome di medico et acquista quello del micidiale, così l'oratore per persuadere il bene e l'utile anche ritiene il nome e la vera sostanza dell'oratore, là dove facendo il contrario lo perde e vien riputato traditore. Al che rimirando Platone nel <title>Politico</title>, disse che la dignità dell'oratore è congionta colla dignità del re, purché ella persuada il giusto et insieme con esso lei governa le republiche. E nel <title>Gorgia</title> chiama buoni quelli oratori che consigliano l'utile de' cittadini e s'affaticano che gli animi dei suoi cittadini devengan ottimi combatendo sempre per l'utile degli ascoltanti. Il che con altre parole torna a confermare nel medesimo luogo e conclude che la vera arte del dire non può aver luogo senza la verità. La qual sentenza replicò ancora nell'<title>Apologia</title> dicendo che l'ufficio del retore è di dire il vero. Et Aristotele in compagnia del suo maestro, explicando nel primo libro dei <title>Nicomachi</title> quella universal sua proposizione che ogni arte, ogni disciplina, ogni azione et ogni prelizione appettisce un qualche bene, la va comprobando per diverse sorte d'arti e di scienze e fra le altre quella della retorica e quella della melizia e della medicina.</p>
<p>Adunque, la retorica per opinion di Aristotele tende al bene; e perché potrebbe dir alcuno che Aristotele intende di bene in comune sì all'onesto come all'utile et al giocondo, e che perciò non appari di contenersi più sotto l'un che l'altro, pruovo che Aristotele intende dell'utile principalmente. E considero che 'l bene della milizia, per dechiarazion di Aristotele nel medesimo luogo, è la vittoria: la vittoria non è altro che ben utile, se ben conseguentemente è anco giocondo, perché, remota l'utilità da lei, per la sua sola giocondità non è appetibile e forse né anche alcuna giocondità senza l'utile contenerebbe. Così la medicina riguarda al ben utile principalmente, che è la sanità, la quale poi si tirra dietro il giocondo come ombra il corpo che inseparabilmente lo segue. Onde ben disse Aristotele nel secondo d'i <title>Gran morali</title> nel capo del diletto tante volte da noi riferito, che nell'altre scienze, oltra le tre - conqunaria, coronaria et unguentaria - la voluttà non è fine, ma ben sono colla voluttà e non senza la voluttà. L'istesso, dunque, s'ha a dire della rettorica, altrimenti la similitudine non valerebbe e così non resterebbe ben esposta la proposizion di Aristotele, che è assurdo a dire.</p>
<p>E l'istesso Aristotele nel libro terzo della <title>Politica</title> al capo ottavo manifesta la medesima sentenza e dechiara ogni arte et ogni scienza aver per fine il bene, e per il bene espone quel che contiene l'utilità. Questo stesso disse Catone censorino per relazion di Quintiliano nel secondo libro dell'<title>Instituzioni oratorie</title> al capo primo, dove definisce l'oratore esser un uomo da bene perito nel dire, perché un tristo uomo non può esser chiamato oratore. E per questo, Crasso nel terzo libro dell'<title>Orator</title> di Cicerone soleva dire che l'eloquenzia è una delle principali e maggiori virtù le quali senza alcun dubio non può aver luogo in un uomo scelerato et iniquo. E quello esempio della spada - che tanto spada è quella che defende altrui dall'ingiurie et opprime i malvaggi quanto quella che offende gli innocenti et esalta i scelerati - per mio aviso non molto strigne, perché la spada, come spada che ella è, non ha altro fine che di tagliare e pungere et in far questo ufficio non ha ella a far destinzion da cosa a cosa, ma se ella fa diversi uffici ciò aviene dalla man dell'agente libero che vede e conosce, di cui è instrumento, e non da sé; onde ella non ha colpa né merito del male e del bene che ella fa. Ma 'l poeta che è libero et opera per elezione e per l'intelletto e vede e conosce il bene e 'l male, l'utile e 'l dannoso e quel che dee seguir come fin suo, può esser colpevole se segue il male e 'l dannoso e lascia stare il bene e l'utile. Così il paragone della pittura con la poesia non può servir ad altro che a dimostrare che la poesia può imitar indifferentemente le buone e le ree cose, ma sempre ad util nostro, come per seguir quelle e fuggir queste; altrimenti sarebbe error dell'artefice e non colpa della poesia. E quando soggiunge che Platone nel <title>Sofista</title> dice che ogni pittura è pittura per qualumque cosa che mostri depinta né altra differenza ci è se non che quella  pittura che imita cose vere è vera e finta quella che imita le finte, così dirò io che ogni poesia è imitazione, imiti qual si voglia cosa, né in altro ci è differenza se non che quella poesia che imita cose buone è buona e quella che imita le triste è trista. Rispondo che la rassomiglianza e dissomiglianza in queste arti si debbono intender così: sì come ogni pittura è pittura per qualumque cosa che mostri dipinta, così ogni poesia è imitazione, imiti qual si voglia cosa. E sì come non ci è altra differenza nella pittura se non che quella pittura che imita cose vere è vera e finta quella che imita le finte, così nella poesia non è altra differenza se non che quella poesia che imita le triste cose le imita per fugirle e quella che imita le buone le imita per seguirle. E perciò Platone nell'ottavo delle sue <title>Leggi</title>, a fin di desviar i suoi cittadini dalle sceleragini et ispaventarli, propone loro l'essempio del caso di Edipo, di Tieste e di Macareo, persone secondo lui scelerate.</p>
<p>Et alle raggioni et auttorità di quella parte che sostiene il diletto e l'utile insieme esser il fine nella poesia, se ben più principale l'uno che l'altro, oltra quel che abbiam di sopra dimostrato di esser inconveniente di assegnar dui fini eguali ad un'arte, voglio al presente col concedergliene dimostrare con Aristotele quale dei due deve esser preferito e per principale tenuto. Scrive Aristotile, nel primo libro al capo terzo dei <title>Gran morali</title>, il vero modo di conoscere il proprio e vero e principal fine delle cose, dove dopo di aver distinti i vari e differenti significati o ver del bene, dice: "Oltra ciò dei beni altri son fine, altri no. Sia per essempio, la sanità è fine, perché lei a nissun altro fine s'indrizza. E dei beni che si ritruovano di questa sorte il fine è il migliore. Come, stando nel medesimo essempio, la sanità è migliore di quelle cose che a essa sono indrizzate. Et insomma quello è meglio che è fin di ogni cosa. Di più, dei fini il perfetto va sempre inanzi all'imperfetto; e perfetto è quello che, sopravenuto e sopragionto, noi non abbiam più bisogno di altra cosa; et imperfetto è quello che avvenuto, più oltre altro ancora desideriamo". Fin qui Aristotile.</p>
<p>Or applicando il tutto a nostro proposito, dico che, essendo nella poesia per opinion di costoro due fini, l'uno il diletto, l'altro l'utilità, è da vedere quello che a niuno altro vien indrizzato et è perfetto e migliore, e quale è quello che ad altro s'indrizza e sia imperfetto e peggiore. Non ha dubio per le cose fin qui addotte che 'l diletto s'indiriccia all'utile e non l'utile al diletto: adunque, il diletto sarà fine imperfetto e peggiore e l'utile il perfetto e migliore; adunque, principalmente l'utile e non il diletto sarà il fine della poesia. Così si deve ancor intender il ditto del medesimo Aristotele nell'ultimo libro della <title>Politica</title> all'ultimo capo dove, assegnando egli diversi fini alla musica, par di darle ancor questo fine del diletto, perché il diletto veramente non è il fine architettonico di lei, ma è la purga degli affetti o altra cosa in quel luogo dechiarata et esposta da lui. E quanto al pensier di Orazio nella sua <title>Poetica</title> intorno al fine della poesia, possiamo dir due cose ambe probabili et accommodate alle sue parole. L'una è che egli in alcuni poemi volesse il diletto per fine, in alcuni altri l'utile et in certi altri l'uno e l'altro, perché così par di dimostrarlo per quei dui versi:
<quote rend="block" lang="lat"><lg><l>Aut prodesse volunt aut delectare poetae,</l>
<l>Aut simul et iucunda et idonea dicere vitae.</l></lg></quote>
Ma che stimasse più il terzo membro lo dimostrò con quel verso: 
<quote rend="block" lang="lat"><lg><l>Omne tullit punctum qui mescuit utile dulci.</l></lg></quote>
Se ben par ch'avesse opinione che 'l diletto sopravanzasse e fosse Il principal scopo per quell'altro verso:
<quote rend="block" lang="lat"><lg><l>Sic animis natum inventumque poema iuvandis,</l></lg></quote>
dove quel <foreign lang="lat">iuvare</foreign> esser ivi preso da lui in sentimento di dilettare, l'essempio del convito che egli propone ce lo dechiara; oltra l'aver lui detto che "omne tullit punctum qui mescuit utile dulci", per il qual modo di parlare di mescolar l'utile col diletto e la dolcezza demostra che il diletto e la dolcezza è il fin principale al quale s'aggiunge e mesce l'utile come accessorio e consecutivo. L'altra esposizione di quei due versi è che Orazio faccia sol la divisione senza determinare la sua opinione, ma che dopo esponi se medesimo negli altri sussequenti nel modo da noi dechiarato.</p>
<p>Ma che che sia dell'opinion di Orazio, concluder dovemo con Platone nel secondo libro e nel decimo della <title>Republica</title>, nel primo, nel secondo, nel quinto e nel settimo delle <title>Leggi</title>, nel <title>Fedro</title>, nel <title>Liside</title>, nel <title>Convivio</title>, nel <title>Gorgia</title> e, finalmente, nel <title>Secondo Alcibiade</title>, che 'l diletto è condimento dell'utile nella poesia e conseguentemente è sol instrumento dell'arte del poetare e non fin suo. E che Aristotele fu della istessa opinione con esso lui, come per le auttorità addotte di sopra a favor nostro s'è allungo dimostrato; e se alcuna volta ha fatto mostra di stimar tanto il diletto, ciò non ha egli fatto per concluder che sia fine vero della poesia, ma per scoprirci che è instrumento molto neccessario per il vero fine, che è l'utile che ne conseguiamo. E se Platone alcuna volta chiamò Omero "poiticotaton", ciò è grandissimo poeta, et altra volta disse che non lo cacciava dalla sua republica perché l'opere sue non fussero poetiche, perché erano, ma per altra cagione, volle dire che Omero in quanto al trovare et imitare et all'uso dell'altre parti poetiche, era buonissimo poeta, ma per scostarsi in alcune cose dal vero fine che è l'utile delle poesie e per aver talor in certe cose seguito troppo il diletto fuor di questo fine prescritto pur con rischio di guastamento negli animi teneri e giovenili non ancor ben fermi nel bene e costanti, mancava di perfezione e meritava perciò bando dalla sua republica. Ovvero dichiamo che Platone lo stimò tale per le molte altre cose utili di quelle opere, per le quali altrove altre volte ammoniva i padri ad insegnarle a' figliuoli e lo chiamava divino.</p>
<p>E se alcun finalmente dicesse che, essendo che ogni utile è giocondo, per seguir la giocondità all'utile e non all'incontro, paia che 'l diletto sia fine, io responderei non tutto ciò che ad altra cosa segue e vien dietro è fine suo, perché segue all'azion virtuosa secondo Aristotile ne' suoi <title>Morali</title> il piacere, il qual però non è suo fine, per esser essa fine a se stessa e non aver fuor di sé altro fine al qual riguardi. Ma il piacer l'accompagna in quel modo appunto che 'l medesimo accompagna l'atto et uso venereo negli animali, il che non è se non per agevolar quell'azion naturale la quale senza il detto piacere sarebbe a loro schiffa et odiosa cosa e da essi abborrita, tralasciata, atteso che doppo quell'atto l'animale e specialmente l'uomo si vede rimaner tutto contristato e confuso et attonito. E per ciò concludiam che 'l diletto non è fine della poesia, ma l'utile.</p>
</body>
</text>
</TEI.2>
