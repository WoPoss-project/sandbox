<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La previsione dei fatti sociali</title>
      <author>Ludovico Limentani</author>
    </titleStmt>
    <extent>727 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000836</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La previsione dei fatti sociali</title>
        <author>Limentani, Ludovico</author>
        <publisher>Bocca</publisher>
        <pubPlace>Torino</pubPlace>
        <date>1907</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language><language id="grc">Greco antico</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-12T00:00:00.000+02:00</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-12T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1>
<opener><salute>ALLA MEMORIA SANTA DELLA MAMMA MIA</salute></opener>
<head>AVVERTENZA</head>
<p>Dal titolo di questo lavoro non risulta forse con 
sufficiente chiarezza il suo intento fondamentale: voglio, dunque 
notare sin da principio, a prevenir la diffidenza del lettore, che io 
non ho inteso di trarre dalla filosofia sociale una rappresentazione 
concreta della vita storica futura o un sistema di norme 
dell'attività politica: ma mi sono proposto solamente una 
discussione critica del valore che può esser attribuito alle 
uniformità sociologiche e alla esperienza storica relativamente 
alla conoscenza dell'avvenire: così dell'avvenire remoto 
prefigurato audacemente nelle visioni possenti dello scienziato e 
nei fervidi sogni dell'utopista, come dell'avvenire immediato che 
scaturisce sotto i nostri occhi da quel frammento della vita storica 
che noi stessi viviamo. Io vorrei dimostrare che le pretese di chi 
aspira a ipotecar tutto il futuro, sono temerarie e assurde, 
confutare lo scetticismo eccessivo che spinge a proclamare 
l'assoluta imprevedibilità, esaminare da un lato le ragioni che 
limitano la nostra prescienza dei fatti sociali, dall'altro i 
procedimenti sopra i quali questa può assidersi, stabilire le norme 
che s'impongono al ricercatore, criticare i tentativi sinora 
compiuti, mettere in relazione le lacune che la scienza presenta 
con i fattori della nostra ignoranza rispetto al futuro, considerare il 
cammino percorso fin qui e i termini sicuramente raggiunti: e 
questo è già un compito che si rivela per se stesso come 
singolarmente difficile, sebbene esso sia evidentemente ben più 
ristretto del problema generale che si dibatte intorno al 
dominio esercitato dalle nostre attività teoriche e pratiche sul 
cammino faticoso dell'uman genere verso mete prossime o 
remote, chiaramente parventi o avvolte nella più cupa e ribelle 
oscurità. </p>
	<p>Ma anche per assolvere a un tale compito è necessario di 
assumere quale criterio una <hi rend="italic">opinione sociologica</hi>, cioè un 
complesso di convincimenti razionali intorno alle molte questioni 
che ingombrano tuttora il campo della nostra scienza e sopra le 
quali è lungi da essere raggiunto il consenso pacifico degli 
studiosi: è necessario cioè prender posizione di fronte ai più gravi 
problemi della scienza sociale e discutere le varie soluzioni 
escogitate da filosofi della storia e da sociologi. Ardua è dunque 
l'impresa alla quale vorrei dire soltanto di essermi accinto con 
piena coscienza della sua difficoltà e con propositi severamente 
scientifici. </p>
	<p>Non posso e non debbo chiudere quest'avvertenza senza 
volgere un fervido pensiero di gratitudine al mio maestro illustre e 
carissimo il prof. Giovanni Marchesini, che mi è stato per mia 
ventura fin dai primi anni guida amorevole e preziosa: egli ha poi 
veduto nascere e svolgersi nella mia mente l'idea di questo lavoro, 
sin da quando io sceglievo la previsione dei fatti sociali quale 
argomento della mia dissertazione per la laurea in filosofia, mi ha 
incoraggiato all'opera con affettuosa benevolenza, raffrenato con 
l'acuto senso critico, indirizzato sempre con il retto consiglio. Il 
mio volume reca impressi quasi dappertutto i segni di così cara e 
lunga consuetudine: e per questo mi sento orgoglioso e lieto di 
fregiarne le prime pagine con il nome, del chiaro filosofo e 
dell'impareggiabile educatore. </p>
	<p>Ferrara, aprile del 1906. </p>
</div1>
<div1>
<head><hi rend="sc">INTRODUZIONE</hi></head>
	<p>Il problema della previsione sociologica non può 
venire discusso tutto quanto entro la cerchia delle discipline 
sociali, ma dev'essere considerato anche in rapporto con le 
supreme questioni che si dibattono da secoli intorno ai modi e ai 
termini della nostra conoscenza. Tali questioni, che pure appaiono 
estremamente difficili in sé medesime, sarebbero forse già state 
risolte di comune accordo dagli studiosi, almeno nei loro aspetti 
fondamentali, se non le avesse oscurate sempre l'abuso dei 
termini, per il quale, secondo si esprimeva Bacone, <foreign lang="lat"><hi rend="italic">verba 
vim suam super intellectum retorquent et reflectunt</hi> </foreign>, o non 
le avesse ricondotte fatalmente allo stesso punto il continuo 
riapparire di concetti, superati dalla critica, relativamente ai limiti 
che si può pretender di raggiungere mercé la operazione 
scientifica. </p>
	<p>In questo lavoro, più che alla indagine teorica del 
<foreign lang="lat"><hi rend="italic">quantum</hi> </foreign> che ci è consentito di conoscere in 
ordine allo svolgimento storico avvenire dell'umanità, si mira a 
determinar sino a qual punto e in qual modo la scienza 
possa dirigere l'azione dell'individuo ne' suoi rapporti sociali, in 
quanto questa è subordinata a previsioni razionalmente 
giustificate. Non è dunque necessario di rinnovare qui la 
tautologia ingombrante, nella quale sembra si aggiri di necessità 
la discussione critica intorno alla conoscenza in generale e alla 
conoscenza sociologica in particolar modo: sarà tuttavia 
conveniente d'insistere sopra taluni concetti fondamentali: senza 
impelagarmi in controversie metafisiche le quali non presentano 
attinenza immediata con il mio assunto, mi limiterò, senz'altro 
intento che di evitare interpretazioni equivoche, a chiarire il 
significato di quelle espressioni che più spesso mi occorrerà 
d'impiegar nel corso del lavoro. </p>
	<p>La sociologia, qualunque opinione si possa accogliere intorno 
al suo valore epistemologico, adempie senza dubbio con molto 
vantaggio a un compito idiografico, come quella che raccoglie, o 
direttamente dalla esperienza o attraverso i risultamenti 
sperimentali conseguiti dalle scienze sociali singole, tutti i dati 
interessanti relativi ai vari aspetti della vita collettiva, studiati, con 
artifizi metodici diversi, tanto singolarmente quanto nella loro 
successione e nella loro coesistenza. Una tale funzione è 
sufficiente di per sé a giustificare il differenziarsi di un organismo 
scientifico distinto: è tuttavia costante fra gli studiosi l'aspirazione 
a metter la sociologia in grado di esercitare un ufficio 
ideologicamente più alto, di elaborare cioè generalizzazioni, nelle 
quali si condensino i prodotti della esperienza. Tale aspirazione 
non può essere teoricamente giustificata se non da un principio 
fondamentale di <hi rend="italic">regolarità</hi> dei fatti sociali, perché appunto della 
regolarità la legge è funzione essenziale ed espressione specifica. </p>
	<p>Molti ordini della fenomenologia cosmica rivelano 
una incontestabile uniformità di svolgimento, riflessa, conforme a 
determinati procedimenti logici, in principii generali, elevati 
ormai al di sopra di ogni discussione che non sia paradossale o 
sofistica: altri ordini invece, che si distinguono per una maggiore 
varietà e complessità di rapporti, non hanno toccato ancora, pur 
non cessando di aspirarvi, un tale grado di perfezione e si 
appagano per ora di uniformità di ordine inferiore, vale a dire o 
razionalmente ingiustificate o estese soltanto a una categoria mal 
definita di processi. Non solo: ma anche nei domini scientifici, 
retti da leggi note e dotate di ineccepibile generalità, si possono 
distinguere gradazioni varie di sviluppo. Come la meteorologia 
perdura, ad esempio, in una condizione d'inferiorità rispetto alla 
biologia, così questa è ben lontana dal termine ideale che le leggi 
astronomiche hanno segnato. Si rivela quindi nello svolgimento 
del nostro sapere un carattere molto diffuso di limitazione: e noi 
ci lasceremmo forse dominare alla fine da un senso di sconforto, 
se non ci fosse dato di attingere forze e speranze nuove da un 
principio fermato definitivamente dalla critica e fornito ormai di 
così magnifica evidenza da consentir d'essere esteso in via 
deduttiva a tutte le sfere della realtà, anche a quelle per le quali 
sinora non è stato possibile offrirne la dimostrazione diretta: il 
principio di causalità, che ha il suo fondamento percettivo o 
sperimentale nella osservazione della succession dei fenomeni, ci 
fa lecito di affermare di un fatto qualunque che, al rinnovarsi, in 
qualunque momento, delle sue condizioni reali, corrisponde il 
rinnovarsi, in modo identico, del fatto stesso. In altre parole, si 
può dire che esiste un legame di causalità, per il quale ogni 
singolo fatto richiede necessariamente certe condizioni 
preesistenti (e non potrebbe, date queste condizioni, essere 
diverso da quello che è in realtà) e che tale legame è uniforme, 
perciò che a cause simili corrispondono effetti simili. </p>
	<p>Da questo risulta che un fatto qualunque A può venire sempre 
considerato <foreign lang="lat"><hi rend="italic">sub specie aeternitatis</hi> </foreign> e quindi come 
avente valore di legge, inquantoché siamo certi assolutamente che 
esso si riprodurrà, riproducendosi le sue condizioni. Io constato 
come reale il fatto della caduta di un grave e stabilisco le 
condizioni, date le quali esso <hi rend="italic">doveva</hi> avvenire: da questo 
momento posso noverare fra le proprietà del corpo stesso quella 
di essere soggetto a cadere in determinate condizioni, cioè 
concepire la sua caduta come idealmente possibile e, ove il 
complesso di quelle circostanze si presenti, come praticamente 
necessaria. Ciò che si dice di un fatto il quale, come questo, 
rientra nel dominio di una legge notissima, si può ripetere di ogni 
altro. anche se sfugga in apparenza a qualunque generalizzazione. 
Consideriamo, ad esempio, il risultato di una elezione politica. 
Questo fatto è il prodotto di un insieme di circostanze assai vario: 
le disposizioni del corpo elettorale verso i programmi dei partiti in 
lotta e verso le persone dei candidati, la storia precedente del 
collegio, l'attività spiegata e la tattica seguita dalle organizzazioni 
politiche, la legislazione elettorale, e via dicendo. Il complesso 
delle circostanze che hanno influito sul caso singolo non è che un 
frammento minino di tutto l'insieme universale delle circostanze 
concomitanti, un infinito delle quali è stato estraneo in modo 
assoluto allo svolgimento del fatto; per citare qualche esempio 
scelto soltanto fra le circostanze che sono in materiale 
connessione con il fatto stesso, l'esito della elezione sarebbe stato 
il medesimo se uno degli elettori si fosse recato alle urne vestito 
in un modo piuttosto che in un altro, se altri locali fossero 
stati scelti per le operazioni elettorali o se il formato prescritto per 
le schede fosse stato diverso. Ora, se potessimo enumerare tutte le 
circostanze, distinguer quelle che hanno influito sul risultato dalle 
altre che non vi hanno concorso in nessuna maniera, saremmo in 
grado di prevedere che ogni qual volta quelle si ripresentassero, 
anche il risultato complessivo si ripresenterebbe in modo identico: 
esso potrebbe quindi venire considerato come isolato 
perfettamente da ogni elemento estraneo e il suo valore non 
sarebbe diverso dal valore di una legge sociologica. </p>
	<p>Dal principio di causalità risulta ancora che le leggi raccolte 
dagli scienziati nelle loro sintesi altro non sono se non fatti, 
determinati da un insieme di circostanze semplice e facile a 
riprodursi, recati alla più alta espressione di 
generalità: il principio di causalità è dunque tutt'uno con quello 
della regolarità di sviluppo. Le regioni della realtà non esplorate 
ancora largamente e profondamente così da permettere la 
determinazione di uniformità scientifiche esatte, saranno quindi 
precisamente quelle nelle quali il ripetersi di un momento dato in 
modo identico è condizionato da un concorso di circostanze o così 
complesso da renderne l'analisi oltremodo <hi rend="italic">difficile</hi>, o così 
poco frequente da render l'analisi stessa praticamente 
<hi rend="italic">inutile</hi>, o, molte volte, singolarmente raro e complesso a un 
tempo. </p>
	<p>Ciò posto, quale sarà la funzione dello scienziato che 
determina le leggi onde un ordine di fenomeni è retto? 
Egli dovrà prima di tutto avere stabilito i vari fatti che si 
osservano compiersi in un determinato complesso di circostanze 
variamente combinate e attenderà poi a metter in luce le 
condizioni necessarie perché ciascuno di essi si verifichi: li 
considererà quindi tutti singolarmente, in quanto si sieno 
verificati, come condizioni del prodursi di altri fatti ancora o, in 
altre parole, studierà le loro conseguenze più o meno immediate e 
il variare di queste secondo che quelli si presentano accompagnati 
o no da altre circostanze. Quand'egli sia riescito a stabilire che, 
date certe condizioni, accade un certo fatto o che, accadendo 
questo fatto, ne consegue una determinata situazione e avrà 
scoperto il legame razionale del fatto con le sue condizioni o con 
la situazione conseguente, egli avrà formulato una <hi rend="italic">legge</hi>.</p>
	<p>Talvolta invece lo studioso potrà formular le sue 
generalizzazioni senza tuttavia saper rendere conto preciso del 
perché, dato un antecedente A, si verifica il conseguente B: potrà 
constatare, in corrispondenza con l'analogia delle cause, l'analogia 
degli effetti, pur essendo incapace di spiegare il vincolo di 
necessità che lega le une agli altri: avremo allora una uniformità 
di secondo grado, corrispondente a quella che il Mill, ha chiamato 
<hi rend="italic">legge empirica</hi>: di questa natura sono le generalizzazioni 
statistiche, le quali determinano i rapporti di grandezza fra i vari 
processi sociali, tradotti in simboli quantitativi. </p>
	<p>Infine lo scienziato giungerà altre volte ad affermare un 
rapporto costante fra due stati successivi A e B: ma dovrà 
riconoscere che questo rapporto sussiste solamente per una parte, 
per la maggior parte degli A, ma non per tutti indistintamente e 
che egli ignora la ragione che giustifica le eccezioni o quanto 
meno non sa, togliendo queste di mezzo, raccogliere i casi 
rimanenti in una generalizzazione che meriti veramente 
questo nome: e allora avremo una uniformità di terzo grado o, se 
vogliamo attenerci sempre alla terminologia del Mill, <hi rend="italic">una 
generalizzazione approssimativa</hi>. Così accade quando 
affermiamo, ad esempio, che la maggior parte delle dottrine 
religiose hanno per effetto di stringere vieppiù i vincoli del 
servaggio economico; non possiamo infatti designare in modo 
univoco le caratteristiche delle dottrine che ebbero effetto diverso.</p>
	<p>Tutte queste generalizzazioni vengono assunte come valevoli 
anche per il futuro senza restrizioni: ma, mentre nel primo caso ci 
è consentita una fiducia piena nelle loro applicazioni, negli altri 
due casi, o non sappiamo quale accidente, intervenendo a 
perturbar la coesistenza delle condizioni antecedenti, basti a 
determinar l'avverarsi di conseguenze diverse, o non sappiamo 
dar ragione dei perturbamenti eventuali. Si può dire quindi che la 
generalizzazione scientifica è l'organo che regola le nostre 
aspettazioni e che essa è tanto più esatta quanto più rigorosamente 
adempie a questo ufficio di regolatrice. Perciò, quando le 
uniformità vengano considerate con particolare riguardo non già 
al loro valore teoretico, in quanto cioè sieno rivolte a un fine 
puramente conoscitivo, ma alla loro portata pratica, vale a dire in 
ragione delle previsioni che esse ci consentono di enunciare, la 
loro importanza sarà data da ciò, che per esse siamo messi in 
grado di stabilire le condizioni, la presenza o l'alterazion delle 
quali determina la produzione di un dato fatto o influisce in 
qualche modo su di essa, e quindi ancora di assegnare i limiti 
entro i quali debbono svolgersi le virtualità di un dato complesso 
di circostanze isolato nel tempo. Le scienze che si dicono esatte 
sono per l'appunto quelle che si sono elevate a un'assegnazione di 
questi limiti rigorosa ed esauriente, cioè formalmente precisa 
e materialmente completa: è stato a queste discipline 
possibile di assurgere a un tale fastigio, perché i loro dati sono 
suscettibili di essere tradotti in simboli numerici, in quanto 
corrispondono a valori quantitativi e perché in esse gli elementi di 
ogni stato di fatto si prestano ad entrare in poche combinazioni, e 
ben definite. Quest'ultimo vantaggio manca, ad esempio, alla 
meteorologia e perciò, quantunque non sia lecito di sottrarre i fatti 
meteorologici al principio di causalità, essa non è una scienza 
teorematica. La scienza sociale risente pure notevolmente, ma in 
grado minore, di questa condizione di cose: ciò che in maggior 
misura contribuisce a renderne incerto il cammino e lenti i 
progressi, è piuttosto il carattere qualitativo dei fatti sociali, in 
quanto questi sono pur sempre, nonostante ogni pretesa di 
dimostrare il contrario, fatti essenzialmente psicologici. La loro 
indeterminatezza e la loro complessità hanno dunque impedito 
fino a qui di applicare su larga scala ad essi, come si è fatto per 
molti altri ordini della realtà, con assoluta evidenza, il principio 
della regolarità della fenomenologia cosmica, che si identifica con 
quello di causalità: e sebbene si sieno potuti cogliere gli aspetti 
meno originali della dinamica storica ed esprimerli in forma 
quantitativa, molti sono restii a riconoscere il diritto della 
sociologia alla vita e in generale ad ammettere come possibile la 
costituzione delle scienze sociali in scienze positive. Il concetto di 
scienze positive - l'osservazione, sebbene ovvia non parrà 
inopportuna - è ben diverso da quello di scienze esatte: le 
discipline sociali non si aggiungono e non possono né debbono 
aggiungersi al novero delle scienze esatte perché in esse, date le 
loro particolari condizioni alle quali abbiamo accennato testé, è 
assai imperfetta la distinzione dei fatti estranei al compimento di 
un dato processo dai fattori essenziali o accessori, e per di 
più, di questi è quasi sempre ardua la determinazione obiettiva: 
perciò non viene da esse quasi mai assolto con precisione il 
compito di definire e classificar le combinazioni che possono 
risultare da un dato complesso di circostanze. Chi voglia quindi 
valutare i risultamenti delle scienze sociali alla stregua di quelli 
conseguiti dalle scienze fisiche, troverà sempre che i primi 
lasciano molto a desiderare: ma il vizio non è in quelle discipline, 
si bene in chi, per artifizio polemico o per cattiva educazione 
scientifica, si ostina a supporle come suscettibili di un 
perfezionamento chimerico e repugnante alla loro natura, per 
avere poi buon giuoco a dimostrar la loro multiforme inferiorità 
rispetto ad altri rami del sapere. </p>
	<p>Così la scienza è ancora minacciata dalle negazioni assolute 
de' suoi denigratori e dalla stolida baldanza di coloro - scarso 
manipolo ormai, per fortuna - i quali, recando scritto sopra il loro 
vessillo il motto glorioso e abusato: <foreign lang="lat"><hi rend="italic">omnia in numero 
pondere et mensura</hi></foreign>, si chiudono nella contemplazione di 
ideali fantastici o si esauriscono nello sforzo vano verso di essi. 
Queste dottrine assolute sono la peste del sapere scientifico e 
spesso anche del senso comune. Non è vero che si debba scegliere 
senz'altro fra la rigida esattezza delle discipline 
fisico-matematiche e l'arbitrio capriccioso della volontà 
individuale e del caso: non è vero che i fatti sociali sieno qualche 
cosa di eslege ove soltanto investigatori pretensiosi e visionari 
possano sperar di distinguere una costanza fondamentale; non è 
vero infine che le leggi del mondo materiale sieno formule 
applicabili senza discrezione e risolvibili in un concetto di 
necessità essenziale che permetta previsioni incondizionate di 
valore assoluto. E quest'ultimo in particolare è il punto sopra il 
quale non si insisterà mai abbastanza, perché lo scetticismo 
sistematico, ostentato dagli avversari della sociologia, 
cerca precisamente la sua giustificazione in un raffronto arbitrario 
con un tipo fantastico di sintesi scientifica, che sarebbe 
rappresentato dalle discipline naturali. Una legge fisica - dice il 
Vailati - non può essere formulata in modo che in essa figuri la 
completa numerazione di tutte le condizioni che devono essere 
presenti perché essa si verifichi; non differisce dunque in nulla da 
una affermazione generale, vera in un gran numero di casi <hi rend="italic">e 
soggetta invece in altri ad eccezioni provvisoriamente 
inesplicabili</hi>.</p>
	<p>Uno degli argomenti preferiti da chi nega la regolarità dei 
processi sociali o almeno la possibilità di formulare leggi che la 
rivelino, consiste in ciò, che, mentre nelle scienze naturali si dà 
ripetizione invariata di fatti, nelle scienze sociali di ripetizione 
non si può parlare mai. Questo argomento, che può anche 
impressionare l'osservatore superficiale, è in verità un 
<foreign lang="lat"><hi rend="italic">telum imbelle sine ictu</hi></foreign>; esso è intimamente legato 
al vieto concetto dualistico di legge e di fatto, il quale non è poi 
alla sua volta se non un caso speciale del pregiudizio 
dell'archetipo, sfatato irrefutabilmente dall'Ardigò in pagine di 
evidenza impeccabile e di efficacia sovrana. Il nostro filosofo ha 
dimostrato che gli oggetti della natura non sono identici mai; 
possono le montagne assomigliarsi tutte fra di loro e così possono 
assomigliarsi tutte le foglie di una quercia, tutti i cristalli di neve, 
tutti i granelli di sabbia; ma essi si somigliano sempre soltanto 
nella forma generale onde sono granelli di sabbia, cristalli di 
neve, foglie di una quercia, montagne; chi parlerebbe di 
ripetizione nel campo delle scienze biologiche, le più complesse 
fra tutte le scienze naturali? Tutti gli organismi convengono nel 
fatto della dissoluzione finale, eppure questo fatto stesso si 
presenta sempre in forme diverse; di due individui, 
vegetali o animali, non si è detto mai da alcuno che con la loro 
morte si sia compiuto lo stesso processo in circostanze affatto 
identiche: e se anche ciò si fosse detto, come si sarebbe potuto 
dimostrare? Parimenti, anche risalendo nell'ordine gerarchico 
delle scienze, vedremo ch'è impossibile constatare due 
applicazioni perfettamente eguali della legge di gravità; nelle 
stesse combinazioni astronomiche la ripetizione è sempre soltanto 
approssimativa. Per questo il Tarozzi sostiene doversi fondare il 
concetto di rapporto causale sopra il dato percettivo della 
continuità e non sovra una presunta ripetizione uniforme dei fatti. 
Quello che è certo si è che anche al naturalista s'impone dunque la 
necessità di isolare per astrazione questa o quella circostanza nella 
complessità di un processo qualunque, se egli vuole dimostrare il 
corso regolare del suo svolgimento. La distinzione dello scibile in 
due regioni distinte, dominate l'una dal principio di successione, 
l'altra da quello di ripetizione, è suggestiva fin che si vuole; ma 
poggia sopra l'equivoco. </p>
	<p>Ma, anche svelato l'equivoco, non cessano per questo gli 
sforzi di coloro che impugnano la regolarità dei decorsi sociali. Si 
dice infatti: gli oggetti sono tutti individuali, nel senso che non se 
ne trovano due perfettamente identici; ma la individualità che 
notiamo a preferenza in certi oggetti, per esempio nei fatti sociali, 
è determinata dalla circostanza che alle loro doti individuali 
attribuiamo un valore, mentre gli altri oggetti, per esempio i fatti 
fisici, c'interessano soltanto per le loro doti che sono comuni a 
tutti gli oggetti di una certa categoria. Sopra tale argomentazione 
dovremo ritornare in altra parte del lavoro; ma gioverà notare sin 
d'ora che non si può da essa trarre altra conclusione se non questa, 
che cioè ai cultori delle scienze sociali, per la stessa natura 
di queste discipline, importa meno che ai cultori delle scienze 
naturali di giunger a costituire un sistema di generalizzazioni 
esaurienti e precise. </p>
	<p>La soluzione del problema, piuttosto che dalla schermaglia 
degli argomenti teorici addotti in pro e in contro dell'una o 
dell'altra tesi, deve balzar dall'esame dei risultamenti raggiunti 
dalla scienza. La dottrina della regolarità dei fatti sociali sarà, ne 
abbiamo ferma fede, giustificata vieppiù dal progresso degli studi; 
si può ripetere anche per questo problema il <foreign lang="lat"><hi rend="italic">solvitur 
deambulando</hi></foreign> che valse a confutare il sofisma di Zenone. È 
vero che leggi sociologiche propriamente dette non sono state 
formulate mai; ma è anche vero che la sociologia è riuscita fin 
d'ora a determinare uniformità di secondo e di terzo grado, e che 
queste sono costantemente, come la storia delle scienze ci 
dimostra, l'avviamento necessario alla costituzione delle leggi. 
Anche il Wundt, che nega l'esistenza di leggi storiche, ammette si 
riscontri nei fatti storici l'applicazione di leggi psicologiche; e lo 
stesso Dilthey, del quale pure è rimasto classico il tentativo di 
demolire, con una critica della ragione storica, la sociologia da' 
suoi fondamenti, dà molto valore alla legge glottologica del 
Grimm, alla legge economica del Thüne, alle generalizzazioni 
d'indole politica formulate da Aristotele in poi, ai principi della 
evoluzione artistica determinati dal Wilckelmann, dallo Heyne, 
dagli Schlegel, alla legge del Comte sull'ordine storico di 
successione delle scienze: ciò che equivale ad ammettere una 
certa regolarità nello svolgimento delle attività sociali. Perfino il 
Simmel, il quale, movendo da un concetto di legge troppo angusto,
 volse le armi bene affilate della sua formidabile dialettica
contro le così dette leggi storiche, trovò poi modo, con un 
geniale raffronto della evoluzione della storia con la evoluzione 
epistemologica in generale, di giustificar le leggi stesse quali 
anticipazioni della conoscenza esatta dei processi storici, preziose 
in quanto ci portano a riflettere sopra talune forme di regolarità 
parventi alla superficie della vita sociale. </p>
	<p>Nella storia della conoscenza sociologica possiamo, 
applicando il principio comtiano dei tre stati - il quale non perde, 
per il fatto che non si può estenderlo a tutte le fasi e a tutte le 
forme della evoluzione intellettuale, il suo valore d'intuizione 
genialissima - possiamo, dico, distinguere un periodo teologico, 
un periodo metafisico e un periodo positivo. Dapprima infatti si 
cercava la spiegazione delle vicende storiche della nostra specie 
in una volontà provvidenziale, in una Mente suprema; più tardi si 
andò in traccia della <hi rend="italic">legge</hi>, sociologica, vale a dire di un 
principio, più o meno schiettamente realistico, il quale rendesse 
ragione di tutta l'attività spiegata dagli uomini nei rapporti sociali: 
ora infine, dissipato l'equivoco che insisteva sopra il concetto 
della unità sociologica, si cercano <hi rend="italic">le leggi</hi> che regolano le 
forme varie della convivenza umana, gli aspetti specifici della 
regolarità quali si vanno rivelando alla esperienza cosciente del 
genere umano per un processo assiduo di differenziamento. </p>
	<p>Come possa venire negata anche la possibilità teorica di 
scoprire leggi siffatte da chi conosce i risultamenti della statistica, 
appare incomprensibile; la statistica offre infatti con evidenza 
piena la espressione numerica delle uniformità rivelate dalle 
osservazioni di massa relative ai fatti sociali. Sbolliti gli 
entusiasmi eccessivi dei primi ricercatori che si arrestarono 
dinanzi a queste uniformità come sulla soglia di un 
mistero impenetrabile e credevano persino di scoprire in 
esse il compimento di un piano prestabilito o di poter ridurre la 
storia a un perpetuarsi indefinito di condizioni identiche, è 
tuttavia rimasto e viene ancora assiduamente elaborato e 
accresciuto un sistema di leggi statistiche, leggi empiriche, 
derivative, ma non per questo meno utili, né solamente in quanto 
ci fanno sicuri che il principio di causalità dev'essere accolto 
senza restrizioni nel dominio della sociologia, bensì ancora in 
quanto che di osservazioni raccolte con il metodo statistico si 
alimenta quasi esclusivamente lo studio statico delle società. È 
vero che non tutte le forme dell'attività collettiva possono venir 
espresse numericamente, ma è vero ancora che ogni società 
essendo una massa, talune manifestazioni caratteristiche possono 
soltanto con la osservazione di massa venire illustrate; essa 
soltanto può fornirci il materiale greggio che il sociologo dovrà 
integrare con i dati della storia ed elaborare con la interpretazione 
psicologica. La esistenza di uniformità statistiche è la smentita più 
evidente a chi nega la regolarità dei fatti sociali e la possibilità di 
sistemarli in generalizzazioni scientifiche. </p>
	<p>La smentita viene poi corroborata dalle generalizzazioni 
dell'economia politica; anche all'infuori della economia pura e 
delle sue notazioni matematiche, anche se a completar l'indagine 
rigorosamente specifica si ammettano la psicologia e la storia, e il 
fatto economico sia pensato come elemento universale ma non 
uniforme, fondamentale ma non tirannicamente esclusivo della 
vita sociale, può la scienza economica efficacemente convalidare 
l'insegnamento della statistica e il postulato della sociologia; essa 
illustra in particolare la relativa costanza della natura umana, 
determina i rapporti fra varie forme di una medesima 
attività, rivela l'azione coattiva del gruppo sopra 
l'individuo. </p>
	<p>Le conchiusioni della statistica e della economia valgono poi 
soprattutto a rivelarci l'andamento ritmico della vita sociale: il 
concetto di ritmo storico, spogliato degli attributi fantastici, onde 
la filosofia della storia lo aveva inviluppato e oscurato, appare a 
noi come la conseguenza immediata di una retta concezione 
evoluzionistica della sociologia. Nello svolgimento di una forma 
qualunque di attività noi possiamo scorgere sempre una 
oscillazione continua intorno a un termine medio più o meno 
nettamente determinabile; la varietà domina ogni processo, ma 
non è varietà anarchica e caotica, sibbene disciplinata 
rigorosamente e nettamente definita; i fattori di variazione 
operano senza tregua, ma la influenza loro non può travarcar certi 
limiti; a un periodo d'intensità decrescente in una data direzione, 
un altro ne consegue di attività crescente. La vita di ogni 
aggregato sociale ci rivela un equilibrio vario, eppure costante: 
ma questo equilibrio è possibile soltanto per il carattere ritmico 
dell'andamento complessivo, rappresentato acutamente dal Pareto 
come <foreign lang="fre"><hi rend="italic">une marche ondulée</hi>.</foreign> Naturalmente questo 
ritmo non va pensato come assolutamente regolare e tale da poter 
essere esteso universalmente in modo uniforme, colto con 
sicurezza e osservato con precisione in ogni campo. Si sa, ad 
esempio, che per le crisi commerciali il Juglar si propose di 
dimostrare che esse sono governate da una legge periodica, la 
quale si verifica sempre, rivelandosi indifferente o quasi all'azione 
delle guerre, delle rivoluzioni, delle carestie; ma, anche a 
prescindere dalle critiche mosse a questo economista per il 
carattere assoluto delle sue affermazioni, non dobbiamo 
dimenticare che la fenomenologia sociale ha manifestazioni ben 
più complesse di quella considerata dallo Juglar, e che la 
sua complessità appunto è l'ostacolo che si oppone a ogni 
tentativo di generalizzare all'infinito i singoli modi di esplicazione 
delle sue energie, irridendo ai vani conati del semplicismo 
schematico. Ulteriore e definitiva conferma al principio 
deterministico viene dalla indagine integrale dei fatti sociali e 
dalla osservazione storica in particolar modo. Trattando con tali 
strumenti l'oggetto della scienza, si vedrà come possa la dottrina 
della evoluzione applicarsi alle forme del divenire sociale. Un 
grave errore - quale non isfugge sempre lo Spencer - si cela senza 
dubbio nella pretesa di applicare senz'altro, deduttivamente, le 
leggi della filosofia scientifica convertendole in leggi 
sociologiche: e giustamente combatté questa pretesa il Vanni 
sostenendo che il vero scienziato deve invece considerare - sono 
sue parole - se e come le leggi universali spieghino la loro 
efficacia nell'ordine dei fenomeni sociali, quali determinazioni 
assumano in corrispondenza dell'ambiente sociale, quali leggi 
specificamente sociali derivino dall'azione delle forze in ambiente 
siffatto. Il titolo maggiore di eccellenza del sistema dell'Ardigò 
sta appunto essenzialmente nell'aver egli messo in chiaro che nel 
nesso cosmico si debbono distinguere ordini vari di formazioni 
naturali, corrispondenti a gradazioni varie di autonomia e che 
ognuna di queste gradazioni sta alla precedente come un distinto a 
un indistinto. La concezione meccanica del mondo inorganico, 
che è affatto eteronomo, non potrebb'essere quindi estesa tale e 
quale alla vita dei vegetabili o a quella degli organismi zoologici 
o al pensiero umano, e tanto meno alle attività sociali, che 
rappresentano l'ordine più elevato e quindi la maggiore 
autonomia. Le leggi di ciascun ordine fenomenico hanno carattere 
e valore specifico in confronto con quelle degli altri, 
differenziandosi così il determinismo universale in forme 
particolari per ciascuno degli ordini stessi: l'applicazione rigida e 
uniforme della sua legge più generale e suprema alla vita della 
società non è dunque possibile. Al contrario, un'applicazione 
giudiziosa la quale tenga conto dei dati offerti dalla osservazione 
specifica diretta, ha un valore filosofico inapprezzabile. La legge 
della evoluzione non va imposta in modo aprioristico ai nuovi 
<hi rend="italic">distinti</hi>, ma dev'essere, per così dire, scoperta novamente 
ogni volta per ciascuno di essi. </p>
	<p>Purtroppo invece molta parte della storia delle scienze è 
dominata dal vezzo di interpretare in modo semplicistico e di 
applicar senza discrezione le generalizzazioni scientifiche. Un 
esempio caratteristico del danno che ne deriva è offerto dai 
tentativi di estendere alla sociologia la legge biologica della lotta 
per la vita. Questa fu ed è in verità la legge suprema nelle 
comunità primitive, le quali occupano una zona neutra fra il 
dominio della sociologia e quello della zoologia, ma 
evidentemente non si può dire lo stesso della società moderna, 
nella quale le forze biologiche sono dirette, frenate e anche 
contrastate dall'azione di altre forze superiori e più propriamente 
umane. Tuttavia - e da ciò risulta ancora una volta quale sia il 
vero carattere delle generalizzazioni scientifiche - non è dalla 
osservazione della vita storica presente sbugiardata la legge 
stessa: tanto varrebbe affermare che il fatto di un corpo proiettato 
in alto è una smentita alla legge di gravità. Quand'anche una 
determinata forma di attività sociale dovesse scomparire, le leggi 
ad essa relative non sarebbero per nulla diminuite nel loro valore 
logico, alla stessa maniera che le uniformità risultanti dalla 
osservazione di un corpo semplice non sarebbero smentite ove di 
questo si dileguasse ogni traccia dalla superficie della 
terra. Se dalla osservazione di una data società non venisse alcuna 
conferma di fatto alla legge della lotta per la esistenza, ciò 
vorrebbe dire soltanto che mancano in quella società le condizioni 
necessarie perché questa legge si avveri. </p>
	<p>Lo stesso può ripetersi di tutte le generalizzazioni che 
ricevono conferma dalla osservazione diretta della nostra civiltà o 
delle comunità primitive: esse non perderebbero nulla del loro 
valore quando, per un mutamento nella costituzione generale della 
società, le condizioni del loro avverarsi venissero meno. Ad 
esempio, l'errore dei sociologi che hanno recato alla sua 
espressione più universale e assoluta la dottrina delle 
<foreign lang="fre"><hi rend="italic">élites</hi></foreign> sociali, consiste appunto nell'aver trascurato 
la possibilità che vengano meno in avvenire le condizioni per le 
quali in realtà ogni aggregazione sociale è diretta nella sua attività 
collettiva da una minoranza più o meno stabilmente organata e 
nella circolazione delle aristocrazie può essere quindi ravvisato 
l'aspetto fondamentale delle vicende storiche di ogni organismo 
politico. La dottrina è confermata dalla storia e dalla osservazione 
della vita contemporanea, ma nulla ci garantisce che si possa 
estenderla identicamente alle età che verranno. </p>
	<p>Parimenti la medesima pretesa di pronosticar la ripetizione o 
di affermare la persistenza di un ordine di fatti determinato, 
indipendentemente dal persistere o dal ripetersi delle sue 
condizioni, vizia pure l'uso del metodo etnografico-comparativo 
nello studio delle società primitive. Gli studiosi delle origini della 
famiglia non si sono peritati di attribuire valore universale a ogni 
schema della formazione storica di questo istituto che fossero 
giunti a ricostruir presso l'uno o l'altro popolo. Eppure non è 
difficile ritrarre dalle opere degli etnografi, studiate con 
discrezione e con prudenza, il convincimento della 
regolarità di sviluppo delle comunità meno progredite: si pensi 
alla uniformità di molte concezioni religiose, alla costanza 
veramente universale che si rivela nella formazione delle epopee 
nazionali, alla relazione che fu stabilita fra certi assetti sociali e 
certe istituzioni familiari o cerimoniali, come il ratto della sposa, 
il levirato, la esogamia, la <hi rend="italic">covata</hi>. All'analogia delle 
condizioni nelle quali l'attività dei gruppi primitivi si svolge, 
corrisponde l'analogia delle loro manifestazioni sociali, persino di 
quelle che sembrano al profano più originali e caratteristiche o 
affatto casuali e accessorie. La conferma notevolissima che viene 
dai risultati del metodo etnografico alla dottrina della regolarità 
dei fatti sociali è corroborata anche dalle applicazioni del metodo 
coloniale: questo porse al Loria i fondamenti della sua legge che 
stabilisce la incompatibilità categorica della proprietà capitalistica 
con la incompleta occupazione della terra totale. Paragonando - 
egli dice - una colonia quale si presenta a un momento dato, colla 
madre patria, quale si presenta allo stesso momento, noi 
raffrontiamo effettivamente due paesi, i quali manifestano una 
perfetta identità per tutto quanto concerne la razza, la religione, la 
coltura, l'intelligenza, la forza muscolare, insomma per tutto 
quanto si riferisce all'elemento psicologico o più generalmente 
umano, mentre manifestano una diversità, od anzi un'antitesi 
categorica, per quanto riguarda le condizioni di produttività, o di 
occupazione del territorio. Senza insistere qui sui particolari di 
questa felice applicazione del metodo di differenza, basti ricordar 
che da essa risulta che la umanità percorre nella sua vita coloniale 
tutte le fasi della evoluzione superorganica. Tali i dati più notevoli 
che permettono di affermare la regolarità dei decorsi storici intesa 
come somiglianza costante delle conseguenze di stati di 
fatto simili. E non è nemmeno necessario di ricordar le 
uniformità, descrittive piuttosto che esplicative della evoluzione 
sociale, determinate in copia dai filosofi della storia, sul 
fondamento empirico di processi induttivi imperfetti, e viziate 
dall'arbitrio di generalizzazione, dalla idolatria della formula, ma 
rivelanti pur sempre il convincimento comune e profondo della 
possibilità di scoprire i principi intimi ed essenziali della vita 
collettiva. Le intuizioni dei precursori illuminarono il cammino 
della scienza moderna e tennero vivo il desiderio di sorprendere 
nella varietà e nella complessità della dinamica sociale un ritmo 
costante. La sociologia, se non è giunta ancora a determinar 
questo ritmo, esprimendolo con un sistema di leggi vere e proprie, 
ha tuttavia dato impulso gagliardo a quelli ordini di ricerche i 
quali dovranno avere toccato un alto grado di maturità perché la 
sintesi totale sia compiuta. La statistica, la etnografia, la storia 
hanno rivelato certi aspetti della regolarità di sviluppo: la 
psicologia sociale ha dimostrato che la modificabilità dei fatti 
storici non è illimitata ma ristretta normalmente entro certi 
confini: in altre parole, vi sono modi e forme costanti della vita 
collettiva, i quali infondono a questa attraverso le epoche diverse 
un carattere generale di persistenza, vi sono strutture e funzioni 
che resistono, nelle loro manifestazioni più notevoli e sostanziali, 
al flusso rapinatore della storia: anche l'esame delle attitudini 
psicologiche nei singoli e nelle masse, ci persuade a porre i limiti 
del differenziamento e della variabilità individuale, permettendoci 
di penetrar nelle ragioni intime e positive delle uniformità sino ad 
ora constatate. </p>
	<p>Lunga ed aspra è certamente la via che la scienza sociale deve 
percorrere: ma le conchiusioni alle quali sono pervenuti, anche in 
questo periodo transitorio di produzione frettolosa e 
anarchica, i suoi cultori più riflessivi e meglio disciplinati, ne 
affidano del magnifico avvenire che la attende. Essa è giovine 
ancora, o almeno data da un tempo assai breve la collezione 
metodica degli elementi di fatto che più la interessano e la 
costituzione delle discipline sulle quali essa deve esercitar il suo 
ufficio di coordinazione e di sintesi: e non solo è giovine la 
scienza, ma giovine è anche lo stesso suo oggetto, la società, e in 
particolare la società civile, alla quale deve ora la sociologia, 
troppo assorta fin qui nella osservazione degli aggregati più bassi, 
volgersi di preferenza, con assiduo zelo di ricerca. È una forma 
speciale di esperienza - notava il Dilthey - che si compie qui: 
l'oggetto va costruendosi a poco a poco sotto gli occhi della 
scienza progrediente. La quale, conscia di queste sue particolari 
condizioni, deve procedere con i pie' di piombo, frenare gli 
slanci della imaginativa e tenersi pronta a correggere le sue 
deduzioni quando ciò le sia imposto dall'apparizione di fatti nuovi 
o dalla scoperta di fatti ignoti. </p>
	<p>Questo libro vorrebb'essere a un tempo una critica dell'uso 
che si è fatto fin qui delle uniformità sociologiche, al fine di 
enunciar previsioni (intendendosi come previsione la profezia di 
avvenimenti remoti), e un tentativo di additare in quali modi 
possiamo dedurre dalla esperienza indicazioni probabili intorno 
allo svolgimento avvenire delle attività sociali, e a quali regole 
dobbiamo attenerci per raccogliere messe copiosa di risultati 
positivi e di pratici ammaestramenti. </p>
	<p>Nel corso del lavoro non mi sotto dipartito mai dall'indirizzo 
filosofico che ha nome di positivismo: né io credo possano venire 
stabiliti in modo conforme alle esigenze della critica i limiti della 
conoscenza sociologica da chi ripudi le preziose conquiste che la 
filosofia positiva ha compiuto. Questa sola ha saputo 
serbarsi coerente al principio della relatività della conoscenza e 
interpretare, senza incorrere nel fatalismo o nel semplicismo, la 
rivelazione fornita dalle, scienze naturali, della unità del nesso 
cosmico. La sana dottrina del positivismo italiano, quale è stata 
costruita dal genio di Roberto Ardigò, tempera la rigidezza delle 
distinzioni operate dal Comte fra gli ordini vari della realtà e fra i 
vari domini della scienza e si contrappone in pari tempo al 
positivismo dello Spencer in quanto questi si è mostrato troppo 
occupato dalla pretesa di ridurre gli ordini fenomenici più 
complessi e superiori agl'inferiori e più semplici. Questo nostro 
positivismo si differenzia da certo positivismo facilone e sbracato, 
il quale sembra continuar l'errore dei materialisti di vecchia 
maniera nelle sue insane pretese livellatrici, altrettanto 
recisamente almeno quanto dalle teoriche degl'idealisti a oltranza, 
i quali negano ogni unità del mondo materiale e ogni regolarità 
del mondo morale. </p>
	<p>I fatti della società suppongono tutta la universa realtà 
preesistente e sottostante: rappresentano quindi l'oggetto più 
difficile e complesso che una scienza possa proporsi: soltanto una 
dottrina improntata ai principi del relativismo e del positivismo è 
in grado di risolvere la questione se e fino a qual punto sia 
nell'ordine della socialità possibile la previsione. E poiché un tale 
problema è stato finora sconosciuto al positivismo italiano, io sarò 
pago se potrò dimostrar praticamente quanta virtualità di 
applicazioni nuove chiuda ancora in sé questa dottrina, alla quale 
si vorrebbe dai molti e variopinti avversari celebrar sin d'ora il 
funerale. </p>
</div1></front>
<body>
<div1>
<head>CAPITOLO I</head>
<div2 n="Sommario">

	<head><hi rend="italic">La previsione sociologica. Considerazioni generali.</hi></head>

<list>

<item><label>1. Importanza teorica e pratica della previsione. -</label></item> 	 
<item><label>2. Varie figure della previsione sociologica: le <hi rend="italic">utopie</hi>. -</label></item> 	 
<item><label>3 La previsione nelle scienze della natura. -</label></item> 	 <item><label>4. La previsione nelle scienze dello spirito. -</label></item> 	 
<item><label>5. Valore logico della previsione.</label></item>

</list>

</div2>
<div2>
<head>1. Importanza teorica e pratica della previsione.</head>
<p>Importanza teorica e pratica della previsione. </p>
	<p>"Vedere per prevedere, 
tale è il carattere permanente della scienza; tutto prevedere senza 
aver veduto nulla, non può costituire che un'assurda utopia 
metafisica, proseguita troppo tuttora"
	In queste lucide parole di Augusto Comte è racchiusa ad un 
tempo la sintesi di una concezione nuova dello studio dei fatti 
sociali, la critica del metodo antico. </p>
	<p><hi rend="italic">Vedere</hi>: ecco l'elemento sperimentale, percettivo 
(percepire è sperimentare), oggettivo; <hi rend="italic">precedere</hi>: ecco 
l'elemento razionale, soggettivo, la riflessione. Nell'uno si 
riassume quel complesso di operazioni logiche che mette capo 
alla induzione: l'altro è il procedimento deduttivo che le integra e 
le corona. </p>
	<p>Da una parte, il pensiero che si esercita sui propri dati, sieno 
attinti questi alla esperienza esterna od interna, col fine solo di 
rintracciare la verità: dall'altra parte entrano in giuoco le attività 
pratiche a recare sui fatti, scientificamente elaborati, un giudizio 
apprezzativo, fondato sull'uno o sull'altro criterio di reale 
opportunità. </p>
	<p>La maggior gloria dei Comte consiste appunto nell'aver egli 
ricostruito il processo logico e dialettico per cui si accumulano, si 
verificano e si distribuiscono nei vari organismi dottrinali le 
nostre cognizioni: ed egli fu veramente innovatore quando si 
accinse a imporre severe instituzioni metodiche propriamente a 
quelli ordini di ricerche i quali fin allora erano sempre apparsi 
ribelli ad ogni disciplina. </p>
	<p>Che molto prima di lui indagini intorno ai fatti sociali erano 
state compiute, è notissimo: dagli avversari della sociologia si è 
sostenuto e si sostiene anzi ancora, che di questa disciplina, 
soltanto il nome è nuovo: quanto al suo oggetto, essa non avrebbe 
fatto che mutuarlo alla scienza politica, alla storia, alla filosofia 
della storia, alla filosofia del diritto, alla economia 
politica, alla storia della cultura e del costume, e via dicendo, per 
costituire così un amalgama raccogliticcio di cognizioni disparate 
e incoerenti. </p>
	<p>A parte le esagerazioni preconcette degli avversari della 
sociologia, sta di fatto che prima del Comte si erano esercitate 
intorno ai fatti della convivenza umana ambedue quelle forme di 
logica attività che si compendiano nelle parole: <hi rend="italic">cedere, per 
precedere</hi>.</p>
	<p>L'aspirazione a correre vittoriosamente per le vie 
dell'avvenire non è stata mai in nessun ordine di cognizioni 
evidente e costante come nella scienza sociale. La società è un 
organismo in formazione: non presenta alcun carattere 
perfettamente definito: essa appare come ciò che di più 
profondamente modificabile in breve spazio di tempo il 
fenomenismo naturale ci presenta. Ancor prima che un tale 
concetto, nettamente formulato ne' suoi termini precisi, 
s'imponesse agli spiriti, era sorta l'idea di progresso, nella quale è 
implicita la presunzione di determinare il <hi rend="italic">senso</hi> e di 
prevedere i limiti della evoluzione sociale. </p>
	<p>Sia che questa si presenti nelle fantasie dei filosofi della storia 
come l'attuazione di un disegno <hi rend="italic">a priori</hi>, o nei sistemi dei 
positivisti ed evoluzionisti come un adattamento 
progressivamente più perfetto dell'uomo alle condizioni 
dell'ambiente cosmico, e una crescente corrispondenza reciproca 
del Bene individuale e del Bene sociale, sia che la società venga 
considerata sulla via di una retrogradazione verso la selvaggia 
felicità primitiva, o in uno stato di grazia prossimo al culmine 
dello svolgimento completo, o ancora in principio di un cammino 
indefinito da percorrere nei secoli con ritmo uniforme e tendenza 
costante, sempre la preoccupazione di dedurre dalla legge del 
passato e del presente un apprezzamento dell'avvenire è vigile 
negli studiosi meno remoti della vita storica. </p>
	<p>Questa preoccupazione doveva trovar naturalmente 
una espressione viva e chiara nella scienza moderna, la quale, 
pervasa com'è dalla idea rinnovatrice e feconda della evoluzione, 
si protende, per così dire, di necessità nel futuro ad intravvedervi i 
termini prossimi di ogni svolgimento, a cogliervi le forme 
profilate della realtà di domani. </p>
	<p>Appare come norma costante nella storia delle scienze che il 
primo impulso alla loro formazione viene dal sentimento di 
bisogni pratici che stimolano da prima e tengono viva di poi la 
sete della ricerca; così, anche nel campo degli studi sociali 
vediamo che i filosofi greci, precursori antichissimi delle 
discipline più nuove, affaticarono i loro intelletti intorno ad 
astrazioni e discussioni di ordine politico e morale, giungendo 
tuttavia talora, anche sul terreno teoretico, ad antiveggenze che ci 
appaiono sovranamente mirabili, specialmente se pensiamo alle 
condizioni generali della scienza, che moveva allora i primi passi, 
alla povertà della esperienza storica uscita a pena dall'aridità 
schematica degli scritti dei logografi, e soprattutto alla immaturità 
degli ordini civili. Gli studi che in quella rigogliosa giovinezza del 
mondo ebbero fioritura lussureggiante, ma sporadica e breve, non 
furono ordinati a sistema che nei nostri tempi. È affatto recente la 
febbre d'indagini intorno a tutte le manifestazioni dell'attività 
collettiva: era necessario si costituissero scientificamente le 
dottrine biologiche, perché la evoluzione superorganica 
diventasse oggetto di scienza, le dottrine psicologiche, perché si 
componessero in unità di sistema quelle discipline che trovano il 
loro primo fondamento (secondo la felice denominazione del 
Cattaneo) nella psicologia delle menti associate. E, qualunque 
giudizio si possa recare sui risultamenti raggiunti sinora, resta 
sempre mirabile il doppio sforzo di analisi e di sintesi, 
onde, mentre si raccoglievano in organismo scientifico i materiali 
e si mettevano in luce lati oscuri di molti ordini di ricerche e 
ordini nuovi si iniziavano, veniva data opera a che tutti mettessero 
capo ad una scienza centrale, ad una filosofia sociale, e tutti 
potessero contribuire così alla scoperta delle leggi prime che 
governano la socialità. </p>
	<p>Della questione che intorno all'esistenza di queste leggi e alla 
possibilità di formularle si è dibattuta e si dibatte nel campo della 
scienza, è stata già fatta parola: e si è concluso che, se non a leggi 
nel senso rigidamente determinato che la logica dà a questa 
espressione, la scienza sociale è potuta giungere fin d'ora a 
generalizzazioni approssimative ed anche a leggi empiriche. Ora 
la questione per noi sta in questi termini: qual è il valore e quale 
può essere la portata pratica di generalizzazioni e di leggi siffatte? 
In altre parole, è possibile muovere da queste per giungere a 
prevedere lo stato della società avvenire? Quale sussidio recano 
esse alla previsione dei fatti sociali? E in generale, di previsione 
dei fatti sociali possiamo parlare? E quali ne sono i limiti? La 
risposta a queste domande è ardua e complessa, ma è evidente che 
la sua necessità s'impone, pur che si considerino le condizioni 
particolari nelle quali la sociologia è sorta ed ora si svolge. </p>
	<p>Osserviamo subito che, dove c'è legge nel senso proprio della 
parola, ivi necessariamente c'è anche possibilità di previsione; e la 
sociologia dell'avvenire, se potrà elevarsi alla forma più alta delle 
generalizzazioni scientifiche, sarà capace anche di determinare e 
di valutare con sicurezza la direzione futura della società. Ma 
d'altra parte, non bisogna dimenticar che si possono dare, e si 
danno in realtà continuamente nella vita quotidiana e nei processi 
scientifici, previsioni indipendenti dalla esistenza di una 
legge: la previsione ha difatti in generale un intento 
prevalentemente pratico, la legge un intento esplicativo: la 
previsione può essere fondata sufficientemente sulla osservazione 
pura e semplice dei fenomeni, la legge mai. Tuttavia, come la 
legge ideale è quella che legittima un numero massimo di 
previsioni, così possiamo dire previsione ideale quella che sopra 
una legge si fonda. Ora, c'è chi pretende che sia destituita di 
qualsiasi valore ogni dottrina scientifica i cui risultati non trovino 
larga applicazione nel terreno dei fatti; certi contigentisti sono 
anzi giunti ad affermare che la scienza non vale come strumento 
di conoscenza, ma soltanto come regola dell'azione, che è quanto 
dire come criterio nella previsione: a questi ha risposto 
trionfalmente il Poincaré, dimostrando il carattere artificioso di 
una distinzione assoluta fra queste due funzioni e affermando che, 
in ogni modo, anche se si accettino le premesse degli avversari, 
resta il dilemma: o la scienza non consente di enunciar previsioni, 
e allora non ha nessun valore nemmeno come regola della 
condotta; o consente di enunciar previsioni più o meno imperfette, 
e allora ha qualche valore anche come mezzo di conoscenza. Ma 
non sarebbe opportuno discuter qui la grossa questione; quello 
che è certo si è che se proprio ai nostri giorni si è potuta costituire 
in modo che appare ormai legittimo ai più, la scienza della 
società, questo fatto non è soltanto una conseguenza del progresso 
intellettuale contemporaneo, ma ripete anzi le sue ragioni prime 
ed essenziali dalle condizioni del nostro clima storico e risponde a 
una esigenza della nostra vita collettiva. Niccolò Machiavelli 
scriveva il <hi rend="italic">Principe</hi> e i <hi rend="italic">Discorsi</hi>, mentre, nell'agonia 
delle libertà comunali e delle signorie indigene, s'imponeva 
all'Italia il tragico dilemma dell'asservimento allo straniero o 
della costituzione autonoma unitaria; Tommaso Hobbes 
pubblicava il <foreign lang="eng"><hi rend="italic">Leviathan</hi></foreign> mentre la sua patria era 
agitata da quella rivoluzione, nella quale un re aveva lasciato la 
testa sul palco e che doveva condurre alla dittatura militare del 
Cromwell e alla codificazione delle libertà; Giovanni Locke 
fioriva mentre quella rivoluzione stava per compiere l'opera sua; 
il Montesquieu scriveva l'<foreign lang="fre"><hi rend="italic">Esprit des lois </hi></foreign> e il 
Rousseau il <hi rend="italic">Contratto sociale</hi>, alla vigilia di quella 
convulsione immane da cui doveva scaturire; <hi rend="italic">col suo fato in 
pugno</hi>, una Europa nuova. </p>
	<p>Così le elucubrazioni, le fantasie, le utopie del Saint-Simon, 
del Fourier, del Proudhon, del Blanc, che precorsero o furono 
contemporanee all'opera del Comte, rivelavano la condizione 
penosa di quel periodo di turbamenti interni e di preoccupazioni 
continue per il domani, nel quale si protraeva il duello formidabile 
fra l'antico e il nuovo regime. E la sociologia, entrando nel novero 
delle scienze grazie alla sublime affinità elettiva di due veramente 
<foreign lang="lat"><hi rend="italic">congeniale Naturen</hi></foreign> quali furono il Comte e il 
Mill, sorse con un doppio mandato: tracciare, sul 
fondamento di studi positivi, le linee di una costituzione ideale 
nella quale potesse adagiarsi la umanità rigenerata: fornire una 
norma che dovesse di momento in momento valere a dedur 
dall'oggi il domani e ad affisare sicuro lo sguardo sul termine che 
la società peregrinante fosse prossima a toccare per muovere di lì 
ad altri termini, fino a una sua meta suprema. È a questo proposito 
degno di considerazione, che la disciplina più complessa e più 
immatura è sorta, imponendosi come una necessità di vita 
di giungere a previsioni sicure: nessuno ebbe mai salda, più del 
Comte e del suo maestro il Saint-Simon, la convinzione che non 
c'è scienza ove non c'è previsione e che anzi il valore di una 
scienza è in ragione della certezza, del numero e della portata 
delle sue previsioni. </p>
	<p>Oggi, sebbene con la estensione di ordinamenti costituzionali 
a quasi tutti gli Stati d'Europa e col parziale trionfo del principio 
nazionalistico nelle divisioni politiche e territoriali, molti dei 
problemi che incalzavano lo spirito pubblico nella prima metà 
dell'ottocento sieno stati risoluti o avviati a una soluzione, la 
incertezza del domani non è minore: e la vita politica ci presenta 
aspri contrasti ed enigmi paurosi. Mentre il movimento della 
democrazia sociale si fa più intenso di propaganda e vario di 
atteggiamenti: e dal vigoreggiare della civiltà industriale balzano 
ogni giorno minacciose necessità nuove e si annunciano conflitti 
sempre più terribili tra il principio individualistico e le dottrine 
opposte, fra le tendenze militaristiche e imperialistiche e il 
sentimento di fratellanza universale: mentre razze nuove 
pretendono ed ottengono con la forza il loro posto alla ribalta 
della storia e sembrano ai loro colpi sgretolarsi edifizi sociali 
venerabilmente vetusti, mentre la vita economica, morale, 
intellettuale di tutti i popoli germina ad ogni tratto problemi 
insospettati che reclamano una soluzione, i desideri di tutti si 
fondono in uno solo irresistibile e imperioso, di sapere <hi rend="italic">dove si 
va</hi>. I popoli civili hanno perduto le vecchie credenze che li 
avevano resi docili a sacerdoti ed a re: il fondo chimerico delle 
religioni, l'assurdo che sta alla base di quasi tutti i governi, e di 
quasi tutte le istituzioni, la vanità delle pompe militari, la iniquità 
del regime economico sono oggetto ormai di convinzioni radicate 
e diffuse. Gl'idoli delle autorità sono atterrati e sbugiardati 
agli oracoli. Nessuno più crede che le sorti avvenire delle nazioni 
sieno determinante <foreign lang="lat"><hi rend="italic">ab aeterno</hi></foreign> e si svolgano 
fatalmente così come si svolgono, dinanzi alla onniveggenza 
divina: e nemmeno si crede più ch'esse sieno chiuse nel pugno di 
un ministro o di un sovrano. Tutti coloro che attribuiscono 
qualche valore a sé medesimi, sentono di essere un po' i fabbri 
della fortuna collettiva, Vero è, d'altra parte, ch'essi ignorano 
profondamente le strade per le quali debba avviarli questa oscura 
coscienza: non si è formata ancora la fede nuova da sostituire alla 
vecchia: nel suo moto errabondo la civiltà nostra non sa ancora di 
quali illusioni si pascerà domani: e questo in sostanza vuol sapere 
e domanda alla sociologia. Ma è possibile di saperlo? E fino a 
qual punto? Ecco, ripetiamo, il problema dalla cui soluzione 
dipende la delimitazione del valore teorico e pratico della scienza 
sociale. </p>
	<p>Se i fatti sociali fossero suscettibili di venire coordinati in 
leggi vere e proprie, dotate perciò in modo assoluto del carattere 
della universalità nel tempo e nello spazio, il potere di previsione 
sarebbe relativamente grande: e l'attuale impossibilità da noi 
constatata di una tale coordinazione, forse per la natura stessa dei 
fatti, ma soprattutto per i limiti presenti delle nostre cognizioni, 
costituisce la prima e più fondamentale restrizione della 
prevedibilità. In verità, anche le leggi empiriche e le 
generalizzazioni approssimative non possono evidentemente, in 
teoria, offrire limitazioni di spazio e di tempo; e questo, si 
potrebbe dire, è dato per definizione: una qualsiasi uniformità, sia 
pure, come nel caso nostro, di secondo o di terzo grado, dovrà, 
una volta che sia stata constatata, verificarsi sempre di nuovo 
qualora si riproducano <foreign lang="lat"><hi rend="italic">ceteris paribus</hi></foreign>, le 
condizioni in essa incluse. Avremo occasione di vedere 
quale sia il merito effettivo di queste forme logiche; per ora 
accontentiamoci di constatare che esse hanno praticamente valore 
provvisorio. Dice infatti il Mill, da un lato, che "la legge 
empirica... è una uniformità osservata che si presume risolvibile 
in leggi più semplici, ma che non è stata ancora risolta in queste"; 
dall'altro che le generalizzazioni approssimative "per il 
ricercatore scientifico hanno valore essenzialmente come 
materiali per verità universali o come passi avanzati verso di 
esse". La esperienza 
elabora queste formule sintetiche, per raccogliervi il patrimonio 
accumulato, ma è pronta a sostituirle o a rinunziarvi, non appena 
la conoscenza di elementi nuovi le permetta di innalzarsi nella 
gerarchia della certezza obbiettiva. </p>
	<p>La legge empirica enuncia un rapporto costante del quale ci 
lascia ignorare la ragione sufficiente e necessitante: ma se questa 
ragione ci diventi palese, ecco la legge prendere altra forma o 
svanire in un principio di ordine logicamente superiore. </p>
	<p>La generalizzazione approssimativa è per se stessa una 
confessione della incapacità di analizzare tutti gli elementi di una 
condizione di cose singolarmente complessa. Se affermo, per 
esempio, che la maggior parte dei reggitori, che sono apparsi in 
origine rappresentanti genuini della sovranità popolare, hanno 
finito col nutrire aspirazioni e compiere opera di tiranni, non 
faccio che dichiarare la mia ignoranza dei caratteri generali che 
contraddistinguono questa maggioranza di reggitori dalla 
minoranza che memore della propria origine le si è conservata 
fedele. </p>
	<p>Evidentemente con simili strumenti di raziocinio non 
si raggiunge che una certezza e una generalità molto limitate: e se 
si possono accontentare così molte esigenze pratiche, è difficile 
arrivare nel campo dottrinale a conseguenze che soddisfacciano 
chi ha fermo l'occhio agl'ideali che le discipline esatte hanno 
raggiunti. </p>
</div2>
<div2>

<head>2. Varie figure della previsione...</head>
<p>Importanza teorica e pratica della previsione. </p>
	<p>Fra questi ideali è massimo quello della prevedibilità, perché 
in ogni tempo ha dominato sovrano individui e popoli il desiderio 
di squarciare il velo settemplice sotto cui si cela l'Iside misteriosa 
del futuro. La prescienza delle cose avvenire è uno degli attributi 
più costanti della divinità e l'aspirazione degli uomini a 
partecipare anch'essi di tale attributo e di trascendere ogni limite 
di tempo, è visibile in tutte le religioni: talvolta dio stesso riveste 
forme umane per comunicare a qualche privilegiato la sua 
cognizione dei giorni ancor non nati: il fatto stesso della 
preghiera, in quanto presuppone la convinzione della sua 
efficacia, implica un elemento, per quanto incerto, di previsione. 
D'altra parte profeti e magi, oracoli e stregoni popolano la storia 
dell'antichità e con la dottrina o con l'astuzia dominano le sorti dei 
popoli e i voleri dei re: lo Spencer dice che 
presso i Mapuchés, popolo americano relativamente progredito, 
non vi sono sacerdoti, ma soltanto indovini e maghi. Al sogno si 
attribuisce costantemente un valore di predizione e di 
monito, che gli ermeneuti sanno scoprirvi e dichiarare ai fedeli: 
perfino il Montaigne crede che l'anima durante il sonno o lo stato 
di estasi possa uscendo dal corpo vedere e prevedere quello che, 
unita con il corpo, non potrebbe. I fenomeni naturali sono 
considerati come segni di prossimi eventi. La convinzione che 
tutto il futuro sta scritto infallibilmente</p>

<lg>
<l>nel magno volume</l>
<l>u' non si muta mai bianco né bruno,</l>
</lg>
	<p>contrasta con la ignoranza quasi assoluta in cui l'uomo, 
rispetto ad esso, si trova: il pauroso enigma è pienamente risolto 
ormai e la soluzione sta scritta nella mente di dio: ad essa 
conducono le vie della fede: battiamole e potremo conoscere i 
nostri destini. Questo lo stato d'animo che permise di credere alle 
profezie della Sibilla e della Pitonessa, e diede spiriti gagliardi a 
Daniele nel cospetto di Nebuchadnesar e di Belsasar, e crebbe 
terribilità alla eloquenza del veggente di Patmos, e fece curvare i 
potenti della terra dinanzi a ciurmadori volgari come ad entusiasti 
sublimi. </p>
	<p>Non c'è grande avvenimento nella storia dell'antichità in 
generale e delle monarchie orientali in ispecie, di cui non si sia 
trovato qualche nunzio soprannaturale o qualche indizio 
precorritore. </p>
	<p>Atene democratica e Sparta degli oligarchi, Roma 
repubblicana e Roma dei Cesari cedono tutte alla illusione che 
con gli oracoli, gli augurii, gli auspici, le interpretazioni sottili, si 
possa giunger a conoscere il pensiero e il volere della divinità. </p>
	<p><hi rend="italic">Mille e non più mille</hi>: ecco una profezia che ebbe virtù 
di arrestare il moto della società per anni ed anni e di tener vigile - 
o quanto vanamente! - nell'animo di tutti un senso di cupo terrore. </p>
	<p>Morta l'astrologia, fu chiesta agli almanacchi la 
prescienza del futuro e acquistarono essi tanta voga che ebbero 
sino a provocare proibizioni e sequestri da parte di governi che si 
sentivano in fallo. </p>
	<p>I poeti da Virgilio all'Ariosto, dall'Allighieri al Tasso, vollero 
pure indulgere all'aspirazione di tutti, accontentandosi anche, con 
artistiche finzioni, di prevedere... il passato; e Leonardo si 
compiacque di dar forma di profezie a' suoi bizzarri aforismi. </p>
	<p>Anche oggi dalle sonnambule che predicono ogni anno guerre 
sanguinose e morti di re, agli scrittori dei giornali che traggono 
l'oroscopo sull'avvenire dei partiti, agli antroposociologi allegri 
che vaticinano la grandezza e la decadenza delle razze, fino ai 
romanzatori fantasiosi che anticipano invenzioni e scoperte, 
quanti segni della inesausta volontà di dominare il futuro! Ancora 
ieri dai seguaci più zelanti delle dottrine malthusiane si 
preconizzavano all'Europa tutte le angustie della carestia, e dai 
fautori troppo ortodossi di Carlo Marx si correva incontro 
securamente con il desiderio e con la fede al compimento delle 
sue profezie. </p>
	<p>È un fatto notevole questo, che tutte le storie degli antichi 
errori concordano a dimostrarci: che cioè l'intento di presagir 
l'avvenire fu sempre secondario in origine, anche fra coloro che 
dovevano poi farne professione quasi esclusiva; e agli oracoli si 
chiesero primamente non altro che consigli e comandi o norme di 
condotta: i profeti ebraici altro non erano da principio che 
rappresentanti inspirati e fanatici di correnti popolari, una specie 
di opposizione democratica, la quale valeva a frenare le ambizioni 
dei re. Ma l'una e l'altra istituzione - e gli esempi si potrebbero 
moltiplicare - non poterono consolidarsi stabilmente e assumere 
grande importanza se non quando, tra le loro funzioni, la 
previsione di avvenimenti futuri ebbe preso il sopravvento. </p>
	<p>Sarebbe oltremodo interessante rintracciare attraverso le 
pagine della storia i vestigi di un'aspirazione così costante. 
Senonché, non si deve dimenticare che essa non ha assunto 
carattere scientificamente obbiettivo, almeno nelle intenzioni, se 
non in tempi recenti, sebbene già Polibio esplicitamente 
dichiarasse legittime le previsioni fondate sulla sua dottrina della 
rotazione dei governi; ma questo si può considerar come un fatto 
isolato. Soltanto se discenderemo a tempi assai meno remoti, 
potremo trovare se non il primo, uno dei primi segni di pretese 
scientifiche, precisamente nel secolo decimosettimo, quando cioè 
gli <hi rend="italic">aritmetici politici</hi> inglesi tentavano di determinare le 
leggi della causalità storica sul fondamento di una statistica 
primitiva e movevano dai dati numerici a conghietture più o meno 
probabili sull'avvenire dei popoli. In questo senso si può 
accogliere una osservazione, che apparirebbe altrimenti poco 
veritiera o almeno inesatta, dello Janet, il quale dice essere un 
fatto degnissimo di attenzione che ci sieno voluti dei secoli perché 
l'umanità arrivasse a preoccuparsi del proprio avvenire. Egli 
osserva che il problema è stato trascurato dal Bossuet, dal 
Voltaire, dal Montesquieu e dallo stesso Turgot; dal pensiero del 
Turgot invece il Condorcet trae conclusioni nuove e cerca di 
dedurre dal passato la legge dell'avvenire. Del 
resto ciò non deve meravigliare: l'aspirazione a previsioni 
scientifiche in generale non appare che a una fase avanzata del 
progresso del sapere; gli scienziati greci erano ben lungi - così il 
Vailati - da esigere dalle loro spiegazioni quella attitudine 
a prevedere fatti non ancora noti e a prevenire in una certa misura 
l'esperienza, che rappresenta per noi una condizione così 
essenziale della confidenza che poniamo nelle spiegazioni 
scientifiche. </p>
	<p>Ma una esposizione anche sommaria della storia delle 
previsioni mi porterebbe troppo lontano dal mio assunto e io 
debbo restringermi a ricercare quale concetto possa accogliere la 
scienza relativamente alla prevedibilità dei decorsi sociali. </p>
	<p>È anzitutto necessario intendersi sovra un punto fondamentale 
al quale dovrò spesso richiamarmi nel seguito di questa 
trattazione. Quando si parla di previsione si tende quasi sempre, e 
non dai profani soltanto, a pensare come oggetto di questa, fatti 
straordinari che, assolutamente insospettati dai più, sieno stati 
potuti intravedere a distanza grande di tempo, da menti 
eccezionali "di spirito profetico dotate"; si pensa agli esempi che 
abbiamo di dottrine che dopo essere passate per utopie, divennero 
realtà: si cerca di sorprendere negli scrittori il presentimento di 
qualche cataclisma sociale: ci si limita insomma in generale a 
considerar - se è lecito il bisticcio - la <hi rend="italic">previsione</hi> 
dell'<hi rend="italic">imprevedibile</hi>. In questo errore molto comune si può 
ravvisare un esempio caratteristico della massima enunciata dal 
Comte, che, per tutti i buoni spiriti, ove un'attenzione 
preponderante sia concessa a fenomeni straordinari, questo 
costituisce ora uno dei segni meno equivoci della imperfezione 
degli studi scientifici, perché in generale i fatti più comuni sono 
sempre anche i più essenziali da considerarsi per la scienza 
reale. I fatti comuni, quotidiani, fra i quali siamo 
nati e viviamo, sfuggono alla nostra attenzione come sfugge ai 
nostri sensi, quando non sia agitata fuor dell'ordinario la massa 
d'aria che ci avvolge. Le perturbazioni astronomiche, i grandi 
commovimenti atmosferici, le convulsioni telluriche hanno 
richiamato l'attenzione degli uomini molto prima ch'essi 
spiegassero scientificamente il corso regolare dei fatti celesti, 
l'alternarsi delle stagioni, le modificazioni lente e continue della 
superficie della terra sotto l'azione di fattori minimi e costanti. 
<foreign lang="lat"><hi rend="italic">Sol spectatorem</hi></foreign>, dice Seneca, <foreign lang="lat"><hi rend="italic">nisi cum 
deficit, non habet; nemo observat lunam, nisi laborantem</hi></foreign>; 
e si sa che Plinio dedicava allo studio dello svolgimento regolare 
delle cose ventidue capitoli nella sua <foreign lang="lat"><hi rend="italic">Naturalis 
Historia</hi></foreign>, mentre ne dedicava ben novantuno allo studio 
delle meteore, degli avvenimenti fisici eccezionali, delle 
perturbazioni reali e apparenti. Così nella osservazione della 
società le rivoluzioni violente, le guerre, i mutamenti subitanei di 
governo, le imprese dei re e dei condottieri sono state fin quasi ai 
nostri giorni oggetto esclusivo d'indagine, senza quasi si ponesse 
mente alla influenza assidua del fattore economico, al 
meccanismo regolare, e per così dire quotidiano, dei governi, alla 
dinamica specifica e spontanea degli aggruppamenti politici; e in 
materia di previsione ci si è affaticati a indovinare quello che 
indovinare appariva impossibile, senza che ci si accorgesse 
nemmeno di tutti i calcoli che si vanno continuamente facendo di 
necessità e con sicurezza più o meno piena sullo svolgimento 
prossimo degli avvenimenti. Già il Montesquieu in una delle più 
lepide fra le sue <foreign lang="fre"><hi rend="italic">Lettres persanes</hi></foreign> derideva la genia 
pettegola e vana dei <foreign lang="fre"><hi rend="italic">nouvellistes</hi></foreign>, uno dei quali, 
che aveva saputo già esattamente prevedere la morte 
dell'Imperatore Giuseppe quattro mesi prima, scommette poi 
cento pistole e le perde, avendo annunciato per il
17 agosto 1717 la presa di Belgrado che doveva avvenire 
soltanto il giorno dopo!. Naturalmente i buoni 
successi casuali di simili fanfaroni non hanno nulla a che fare con 
il concetto di prevedibilità rettamente inteso, con il concetto cioè 
della nostra capacità di prevedere, sul fondamento di dati positivi, 
il corso più o meno remoto del divenire sociale. </p>
	<p>È tuttavia certo che nella previsione, dov'è lasciata alla mente 
molta libertà di scelta fra possibilità diverse, non potrà essere mai 
raggiunto quell'ideale di obbiettività al quale si dimostrano ben 
inferiori anche le scienze storiche, non appena si sollevano dalla 
collezione delle fonti e dalla indagine documentaria per 
adempiere alla loro funzione di interpretazione e di critica. E 
come il soggettivismo è massimo là dove si tratta non pur di 
ricostruire sul fondamento di dati certi un determinato 
avvenimento storico, ma di rievocare lo spirito che alitava per 
entro lo sviluppo di tutta un'epoca, così il sentimento personale 
impronta necessariamente di sé la previsione, colorendola 
variamente con le tenui sfumature della speranza, o con le note 
fosche del terrore. Quanti, ad esempio, reputano 
<hi rend="italic">desiderabile</hi> l'attuarsi dei principii onde il socialismo è 
informato, tendono a dimostrar la possibilità e la probabilità del 
suo avvento e si compiacciono di rappresentare la società 
avvenire come necessariamente costituita su quei principii e di 
preconizzare una umanità rinnovellata, trasformate le 
caratteristiche più costanti della sua natura e inaugurato il regno 
del diritto perfetto e della perfetta morale; un individualista invece 
si sforza di sostenere che le promesse del socialismo sono 
infondate, e che qualora per dannata ipotesi così non fosse, la 
società finirebbe col presentare tutti i caratteri di una involuzione 
totale e di una retrogradazione in piena barbarie. </p>
	<p>Da questo discende che, se alle dottrine dei sociologi e dei 
filosofi e al sentimento che le ispira si deve concedere, come noi 
crediamo, qualche valore pratico e qualche efficacia sulla storia 
avvenire, nulla è più deplorevole delle previsioni azzardose, delle 
generalizzazioni affrettate e delle teorie erronee. Perché, se nelle 
scienze della natura un indirizzo sbagliato non può recare altro 
danno che un arresto momentaneo del progresso del sapere, nelle 
scienze storiche, sociali, e soprattutto nelle loro applicazioni 
politiche, a questo danno si può aggiungere quello ben maggiore 
di determinare perniciosi avviamenti della opinione comune e 
della pratica. Una utopia affascinante, ma totalmente irreale, può 
fare versar lacrime e sangue fin che il falso profeta venga 
svergognato dalla critica o dai fatti. In ogni caso, una scienza che 
si abbandoni ai voli sublimi, ma rischiosi, per i cieli dell'ideale, 
non può fruttare, per dirla col Vico ch'a <hi rend="italic">pochissimi</hi> che 
vogliono vivere nella <hi rend="italic">Repubblica</hi> di <hi rend="italic">Platone</hi>, non 
rovesciarsi nella feccia di <hi rend="italic">Romolo</hi>.</p>
	<p>Della previsione va dunque fatto uso con somma cautela; ci si 
deve guardare in primo luogo con ogni scrupolo dal confondere in 
un apprezzamento unico tutti i tentativi che sono stati fatti per 
dissipare le nebbie in cui l'avvenire è avvolto, si deve distinguere 
nettamente nella storia della previsione le fisionomie ch'essa ci ha 
presentate, corrispondendo a volta a volta ad atteggiamenti vari 
del pensiero. </p>
	<p>Relativamente al grado di certezza, la previsione passa dalla 
certezza assoluta, simboleggiata dalla unità, attraverso tutta la 
scala delle probabilità, espresse da frazioni proprie di 
valore decrescente. La matematica ha fissato le norme del calcolo 
delle probabilità di cui si sono avute applicazioni molto 
importanti nella statistica soprattutto, la quale considera i fatti 
sociali nel loro aspetto quantitativo, in quanto cioè sono riducibili 
ad espressione numerica; ma, in verità, il carattere più costante, 
specifico ed essenziale di questi fatti è il carattere qualitativo, e la 
loro vera natura non potrebbe quindi che uscire oscurata da 
un'applicazione troppo estesa delle rigide formule matematiche: 
queste vanno dunque impiegate con giudiziosa prudenza, se non 
si vuole rinunciar a una veduta d'insieme della fenomenologia 
sociale. </p>
	<p>Ciò posto, passiamo a considerare le più notevoli tra le varie 
figure della previsione. </p>
	<p>La forma più elementare è data quando si considerano le 
condizioni particolari dello svolgimento di un singolo fatto e se ne 
vogliono dedurre, da questo esame, le conseguenze prossime. Un 
esempio di questo, si ha qualora, studiata la composizione e gli 
umori di un'assemblea legislativa alla vigilia di una deliberazione 
importante, si tenta di stabilire se il governo ne uscirà rafforzato o 
scosso. Questa forma che abbiamo detto più elementare è anche la 
più importante, la più feconda, la più caratteristica: per essa noi 
riusciamo a cogliere nella esplicazione della loro attività le forze 
operanti in un dato momento, entro un dato gruppo sociale: 
sorprendiamo lo stato possibile nell'istante ch'esso sta per divenir 
fatto reale: leggiamo la storia del futuro nella pagina della vita 
presente: deduciamo dall'aspetto del germoglio la figura del fiore: 
afferriamo il <foreign lang="lat"><hi rend="italic">punctum temporis</hi></foreign> nel quale l'effetto 
sta per essere prodotto, il fine sta per essere conseguito, ma la 
osservazione obiettiva non ci presenta tuttora se non la causa o il 
mezzo. </p>
	<p>Si potrebbe pure parlar di una figura assai più 
semplice, la quale ha il suo fondamento logico nel carattere di 
sviluppo graduale che il decorso degli avvenimenti rivela più 
spesso e nella persistenza delle forme sociali, quando non sieno 
contrastate da forze avverse abbastanza considerevoli; carattere e 
persistenza, senza di cui non si potrebbe parlare propriamente di 
vita sociale e politica: queste previsioni hanno in generale forma 
negativa e, se pure vengono raramente espresse, sono tuttavia 
sottintese sempre nei nostri discorsi. Così, al momento in cui 
scrivo, posso prevedere che domani l'odierna posizione reciproca 
dei vari partiti non sarà mutata e che fra una settimana non sarà 
pienamente ristabilita in Russia la pace interna, che l'anno venturo 
l'Italia sarà ancora costituita a monarchia, che finalmente 
nemmeno fra dieci anni, se pure il problema della navigazione 
aerea sarà stato risolto, essa non sarà entrata nelle consuetudini 
della vita quotidiana. Questi taciti presupposti, che noi 
accogliamo quasi senza esserne consapevoli, relativamente ai 
modi più costanti della evoluzione sociale, sono prodotti della 
esperienza e costituiscono il fondamento primo della 
prevedibilità, determinandone le applicazioni più semplici e più 
comuni. </p>
	<p>Un'altra forma abbiamo quando si pretende di fissare, ne' 
suoi caratteri generali, lo stato della società o di una sua 
particolare funzione in un'epoca avvenire cronologicamente 
indeterminata. La dottrina socialista non è in fondo se non un 
vasto sistema, fondato sulla critica della costituzione economica 
odierna, di previsioni relative alla decadenza necessaria della 
proprietà privata e alla forma che dovrà assumere 
correlativamente la costituzione sociale della umanità civile. 
Dalla convinzione accolta più o meno assolutamente della futura 
ineluttabile socializzazione dei mezzi di produzione, ebbe 
origine poi tutta una letteratura, fondata sulla presunta possibilità 
di dedurre dal raffronto fra lo stato presente delle varie strutture 
sociali e l'assetto collettivistico preconizzato, gli aspetti particolari 
che le strutture stesse dovranno assumere, quando tale assetto sia 
stato inaugurato. Vero è che, come ha messo in luce il Chiappelli, 
i maestri del socialismo che ha nome di scientifico, hanno 
affermato, in teoria, a dir vero, meglio che non abbiano 
praticamente dimostrato con l'esempio, dover quello prescindere 
dalla costruzione ideologica di uno stato sociale perfetto, 
sostenendo la necessità di limitarsi alla critica dell'ordinamento 
attuale dalla quale deve risultare evidente la sua necessaria 
dissoluzione: le previsioni del Marx e dell'Engels erano, come ha 
detto il Labriola, d'indole <hi rend="italic">morfologica</hi>, non utopica e 
romantica. La differenza essenziale fra le vecchie 
rappresentazioni di una costituzione politica perfetta e le 
previsioni che i capiscuola del socialismo hanno dedotto dalla 
interpretazione materialistica della vita collettiva, consisterebbe in 
ciò: che gli antichi davano alla trasformazione augurata un 
carattere deontologico, finalistico, etico e la designavano come 
possibile e desiderabile, laddove i moderni la rappresentano come 
la soluzione alla quale dovrà per forza di cose pervenire il 
conflitto che va travagliando la società capitalista. Ma di fatto una 
conoscenza anche superficiale del movimento socialista e uno 
sguardo anche fugace alla sua copiosissima letteratura rivela una 
continua e naturale infedeltà a questi propositi e a queste 
premesse. Evidentemente, ogni dottrina negativa trae con sé di 
necessità, come il corpo l'ombra, una dottrina positiva, anche 
implicita o sottintesa: e l'affermazione della tendenza dei nostri 
ordini sociali a un totale dissolvimento, suppone una idea, 
sia pure embrionale ed oscura, dell'assetto successivo. </p>
	<p>Il programma minimo racchiude la previsione di un 
mutamento prossimo nettamente definito, il programma massimo 
contiene invece una previsione a più lunga scadenza e meno 
precisa ne' particolari, ma non meno certa. Le ragioni dottrinali 
della scissione che si è compiuta nel seno del partito socialista 
scotendone l'intima compagine, si possono ridurre a un diverso 
apprezzamento sulle vie che la evoluzione sociale prenderà per 
giungere all'abolizione della proprietà privata e sulla certezza, più 
o meno assoluta, di questa soluzione finale dei conflitti 
economici, quindi sulla tattica che è più opportuno di seguire per 
chi voglia affrettarla. </p>
	<p>Del resto ogni partito politico che non si chiuda nelle linee di 
un programma grettamente conservatore e non si avvilisca 
nell'adorazione sistematica del fatto compiuto, ha la sua ragion 
d'essere soltanto nel riconoscimento della probabilità di una data 
trasformazione sociale desiderata. </p>
	<p>A questa forma della previsione si possono raccostare 
tutte le così dette utopie: anzi non c'è che 
un passo da certe esagerazioni nella pretesa di ipotecar tutto 
l'avvenire, molto diffusa nelle varie frazioni della 
<foreign lang="ger"><hi rend="italic">Socialdemokratie</hi></foreign>, alle utopie propriamente dette. 
Né questa sopravvivenza del comunismo utopistico può destar 
meraviglia: l'Engels nel suo <foreign lang="ger"><hi rend="italic">Antidüring</hi></foreign> 
rintracciava già - è appena d'uopo ricordarlo - negli scritti degli 
utopisti i segni precursori delle dottrine nuove, e dimostrava come 
il gagliardo intuito storico del Saint-Simon, la possente critica del 
Fourier, il senso pratico onde la filantropia dell'Owen era 
informata, preparassero il terreno alla costituzione del socialismo 
scientifico. </p>
	<p>Il Richard mostra che le utopie sono il prodotto dei 
temperamenti irrequieti; egli poi distingue nei loro autori due tipi: 
gli utopisti utilitari, che suscitano le invenzioni pratiche: i seguaci 
del Saint-Simon ne sono i migliori campioni; e gli utopisti 
morali, che "introducono nella coscienza nozioni nuove o 
piuttosto pongono dinanzi alla coscienza comune il quadro vivo 
delle conseguenze totali derivate dalla omissione o dal 
compimento di certi doveri sin allora mal concepiti". Di utopie, specialmente nelle età agitate dal 
presentimento di cose nuove, la letteratura filosofica ci 
offre moltissimi esempi: sarebbe utile possedere un catalogo 
completo di questa caratteristica produzione: mi limiterò a 
ricordare la <hi rend="italic">Repubblica</hi> di Platone, la <hi rend="italic">Utopia</hi> del 
Cancelliere Moro, la <hi rend="italic">Città del Sole</hi> di fra Tommaso 
Campanella, la <hi rend="italic">Respublica christianopolitana </hi>dell'Andrea, 
la <foreign lang="eng"><hi rend="italic">New Atlantis</hi></foreign> di Francesco Bacone, 
l'<hi rend="italic">Oceana</hi> dello Harrington, <foreign lang="fre"><hi rend="italic">l'Histoire des 
Sevarambes</hi></foreign> del Vairasse, la <foreign lang="fre"><hi rend="italic">Dendrologie</hi></foreign> 
di James Howes, <foreign lang="lat"><hi rend="italic">Plato redivivus</hi></foreign> del Neville, che 
preconizzò la rivoluzione francese, il <foreign lang="fre"><hi rend="italic">Voyage dans l'île 
des plaisirs</hi></foreign> del Fénélon, la <foreign lang="fre"><hi rend="italic">Basiliade ou Naufrage 
des îles flottantes</hi></foreign> e il <foreign lang="fre"><hi rend="italic">Code de la Nature</hi></foreign> 
del Morelly, la <foreign lang="fre"><hi rend="italic">République des philosophes ou histoire 
des Ajaioens</hi></foreign>, attribuita falsamente al Fontenelle, 
<foreign lang="eng"><hi rend="italic">l'Essay of project </hi></foreign> di Daniele De Foe, <foreign lang="fre"><hi rend="italic">L'an 
2440</hi></foreign> di Luigi Sebastiano Mercier, L'<foreign lang="fre"><hi rend="italic">an 
2000</hi></foreign> e <foreign lang="fre"><hi rend="italic">La découverte australe par un homme 
volant</hi></foreign> di Restif de la Bretonne, e via via fino al 
<foreign lang="eng"><hi rend="italic">Looking backward</hi></foreign>del Bellamy, ispirato dal 
<foreign lang="fre"><hi rend="italic">Voyage en Icarie</hi></foreign> di Stefeno Cabet, a 
<foreign lang="fre"><hi rend="italic">Entre cent ans</hi></foreign> del Richter, ai 
<foreign lang="ger"><hi rend="italic">Socialdemokratische Zufunftsbilder</hi></foreign> del Richter, 
alla <foreign lang="fre"><hi rend="italic">Cité future</hi></foreign>  del Tarbouriech, a <foreign lang="eng"><hi rend="italic">News 
from nowhere</hi></foreign> di William Morris, a 
<foreign lang="ger"><hi rend="italic">Freiland</hi></foreign> (seguito da <foreign lang="ger"><hi rend="italic">Eine Reise nach 
Freiland</hi></foreign>) dello Hertzka, alle <foreign lang="eng"><hi rend="italic">Anticipations</hi></foreign> 
e alla <foreign lang="eng"><hi rend="italic">Modern Utopia</hi></foreign> dello Wells. </p>
	<p>Sebbene queste utopie presentino in generale il 
carattere di costruzioni puramente ideologiche o sieno 
soltanto rielaborazioni fantastiche di reminiscenze storiche, 
piuttosto che vere e proprie anticipazioni della realtà futura, è 
certo che molte di esse adombrano almeno qua e là previsioni di 
avvenimenti, di cui l'autore non soltanto desidera, ma ritiene 
probabile o almeno possibile il compimento ; talune anzi si sono realmente avverate: ma non si deve 
dimenticare che almeno qualche volta questo può anche essere 
parzialmente accaduto proprio in conseguenza del movimento che 
le utopie stesse avevano suscitato nella opinione pubblica. </p>
	<p>A tacere di quelle utopie che, come la <hi rend="italic">Oceana</hi> dello 
Harrington, "<foreign lang="eng">the only valuable model of commonwealth </foreign> - secondo lo Hume - <foreign lang="eng">that has yet been offered to the public",</foreign> si riducono in ultima analisi a una esposizione di 
riforme presunte necessarie, ricorderò con Lewis Campbell che 
Platone stesso era ben lungi da considerar la sua 
repubblica come null'altro che un sogno. Egli credeva che presto 
o tardi nel corso del tempo sarebbe venuto in essere uno Stato 
essenzialmente simile a questa repubblica ideale, e più 
fermamente ancora egli era convinto che fino a quel momento la 
umanità non avrebbe raggiunto il suo più alto sviluppo possibile. 
Già lo Hegel del resto aveva sostenuto doversi nella 
<hi rend="italic">Repubblica</hi> di Platone ravvisare non già una utopia, ma la 
idealizzazione degli ordinamenti civili che reggevano Creta e 
Sparta, additati come modello ai concittadini ateniesi. </p>
	<p>Nella utopia baconiana si rivela il profondo contrasto fra il 
sublime intelletto speculativo, ma eminentemente idealistico di 
Platone, e il criterio pratico e utilitario del filosofo inglese. "Il fine 
della filosofia platonica era di esaltare l'uomo fino a trasformarlo 
in un Dio. Il fine della filosofia baconiana era di provvederlo di 
quanto gli è necessario perché continui ad essere uomo. Il fine 
della filosofia platonica era di levarci in alto al di sopra dei 
bisogni volgari. Il fine della filosofia baconiana era di sodisfare ai 
nostri bisogni volgari. L'un fine era nobile; ma l'altro era 
raggiungibile". E la praticità delle fantasie di Bacone è indice del loro 
maggior valore come previsioni. </p>
	<p>Tommaso Moro chiudeva la sua <hi rend="italic">Utopia</hi> dicendo: 
"confesso volentieri che presso agli abitanti di Utopia, c'è una 
quantità di cose, delle quali desidero che anche le nostre città 
vogliano appropriarsi. - Lo desidero più che non lo speri". 
Nonostante il pessimismo che impronta di sé quest'ultima frase, il 
fatto stesso che si è potuto affermare dagli storici essere stata la 
utopia del Moro seguita in molte sue parti, quasi come un 
programma, dai governi più illuminati che ebbe di poi 
l'Inghilterra, vale a confermarci nella nostra sentenza. </p>
	<p>La quale non è invalidata dal bizzarro sogno di illuminismo 
teocratico e di repubblica dispotica, che il Campanella ci presenta 
nella <hi rend="italic">Città del Sole</hi>: poiché lo stilense lascia trasparire qua 
e là il convincimento che alcuni degl'istituti ideati nella sua 
costruzione allegorica potranno e dovranno, quando che sia, 
trovare pratica applicazione. </p>
	<p>Quanto è stato detto non deve tuttavia far dimenticare la 
differenza profonda che c'è fra le previsioni, cui abbiamo da 
prima accennato, fondate, per quanto audaci, sopra dati ritenuti 
assolutamente certi, e le utopie imaginose le quali sciogliendosi 
talvolta deliberatamente dai vincoli della realtà e trascendendo i 
confini del possibile, non fanno per lo più che contrapporre allo 
stato attuale, ritenuto incomparabilmente misero, il quadro di una 
società ideale che presenti caratteri perfettamente antitetici; a 
questo appunto il Pareto ha dimostrato ridursi il metodo del Moro, 
il quale, come del resto la maggior parte dei riformatori, si fonda 
sopra un ragionamento di questo genere: A produce B che è 
nocivo: C è il contrario di A: dunque sostituendo C ad A, faremo 
sparire B, e i mali che travagliano la società cesseranno. Un tale 
procedimento logico può sembrar sodisfacente a chi si appaghi di 
tracciare i lineamenti di una forma ideale: ma di fatto altro è 
vagheggiare un ideale: altro preconizzare una realtà. Io potrei 
pensare di raggiungere un termine sommamente desiderabile il 
giorno in cui potessi entrare nel novero dei Carnegie e dei 
Morgan, ma ciò non basta a farmi dimenticare quanto sarebbe 
assurda in me la speranza di diventare miliardario o a farmi 
trascurare la questione, se per ciò soltanto io sarei liberato dai 
danni ai quali voglio sfuggire o ancora se tali danni non 
rappresentino un male minore in confronto con le preoccupazioni 
che deriverebbero dal mio nuovo stato. Per questo 
l'<hi rend="italic">ideale-limite</hi> non può entrare nella categoria delle utopie, 
in quanto esso presenta bensì un piano della evoluzione sociale, 
che ha carattere utopistico, ma su tale carattere non si leva il 
dubbio e si presume d'altra parte come inconcussamente accertata 
la tendenza dell'umanità ad avvicinarvisi. In argomento di utopie, 
sono degni di speciale menzione gli scritti di G. H. Wells. La sua 
utopia si differenzia dalle precedenti perché è tutta pervasa dallo 
spirito evoluzionistico: lo Wells parte dalla considerazione delle 
varie forme di attività sociale nel loro aspetto presente e dei 
decorsi evolutivi segnati da esse, per giungere a costruire, 
conforme al principio del <foreign lang="lat"><hi rend="italic">consensus</hi></foreign> sociale, una 
visione sistematica e organica della umanità futura. Egli si 
compiace d'insistere sulla considerazione che l'opera sua non 
sarebbe stata possibile prima di quel momento storico al quale il 
Darwin ha legato il suo nome: si può dire che fra le utopie antiche 
e quella moderna dello Wells vaneggia il medesimo abisso che fra 
gli scritti del Cuvier e dell'Agassiz, e quelli del Darwin e del 
Lyell. Con lo Wells cessa il divorzio dello spirito utopico e della 
scienza, la vecchia utopia si rinnova di contenuto filosofico e 
manifesta virtualità nuove, insospettate. Sorpassata l'antica idea 
della storia come di una fattura capricciosa dell'attività umana, si 
sostituisce al concetto di <hi rend="italic">fine</hi> quello di risultato necessario 
e alla disposizione dei mezzi idonei, la indagine delle cause 
sufficienti. </p>
	<p>Meglio della utopia, rientra tuttavia nel nostro quadro un'altra 
figura della previsione: la previsione ipotetica. Relativamente alla 
forma, in cui a rigore dovrebbero esser espresse, tutte le 
previsioni sono sempre ipotetiche: il prodursi di un 
avvenimento qualunque è subordinato infatti sempre alla presenza 
delle sue condizioni sufficienti e necessarie. Nemmeno la più 
sicura delle previsioni fondata sulla più perfetta delle leggi si 
sottrae a questa limitazione: ma qui vuol essere in ispecial modo 
ricordata quella forma più caratteristica che si ha, quando si 
suppone che un determinato avvenimento, anche affatto 
improbabile, si compia e si arguiscono le conseguenze che se ne 
risentirebbero. L'ipotesi si riferisce puramente alla causa, mentre 
gli effetti vengono al contrario dedotti come necessari. Il Pareto 
ha esteso dalla meccanica alla sociologia la distinzione dei 
movimenti, in reali e virtuali: ogni movimento reale è senza 
dubbio perfettamente determinato da un certo complesso di 
circostanze: ma noi possiamo, prescindendo da una o da parecchie 
di queste e anche sostituendole con altre, ricercare astrattamente 
quale movimento nuovo ne risulterebbe: tale ricerca giova a 
scoprir le condizioni dell'equilibrio e anche a trovare taluni 
caratteri che i fenomeni presentano. </p>
	<p>Un'ultima figura di previsione, e questa dotata di carattere 
veramente positivo, è quella che la scienza moderna vorrebbe 
riuscire a delineare, quando tenta di scoprire nella evoluzione 
sociale formule generiche le quali ne esprimano il ritmo costante 
di causalità. </p>
	<p>Rintracciare il principio essenziale e fondamentale della 
socialità: determinarne gli elementi necessari e specifici e la varia 
portata di ciascuno, riducendo il loro numero al minimo possibile: 
riscontrare nella storia del passato la norma dell'azione dei vari 
fattori e concepire la storia dell'avvenire come una continuazione 
uniforme di tale andamento: giungere così a 
generalizzazioni sempre più larghe e precise, sempre più 
prossime al concetto finale di leggi sociali vere e proprie: 
applicare queste generalizzazioni, determinate per induzione, ai 
casi singoli per stabilire deduttivamente il corso degli eventi nel 
futuro: ecco il programma della scienza nella sua forma più alta: 
programma al quale essa potrà anche venir meno, senza perdere 
tuttavia la sua ragion d'essere, quando si riveli sufficiente a fini 
più prossimi, ma al compimento del quale deve tuttavia tendere 
assiduamente, senza perderlo mai di vista, come a un ideale 
radioso e supremo. </p>
	<p>Se fosse possibile - come tutto ci lascia credere che non sia - 
elevarci a così grande perfezione, la scienza avrebbe esaurito il 
suo compito più elevato e non le resterebbe forse che di lasciar il 
suo posto all'arte, la quale avvisasse ai mezzi di regolare il 
movimento nella direzione indicata dalle formule fondamentali. 
Ma da questo siamo ben lungi, né ci avvicineranno di un passo 
alla meta le elucubrazioni dei filosofi della storia, o il vaniloquio 
dei sociologi <foreign lang="eng"><hi rend="italic">nouveau style</hi></foreign>: dimentichi del 
monito antico - lunga è l'arte ma la vita è breve - essi credettero 
molte volte, o vollero far credere, di avere sciolto l'enigma: e si 
restrinsero a escogitare, elaborare, ruminare qualche misera 
ideuzza spacciandola poi come formula risolutiva del faticoso 
problema, o a considerare un solo aspetto della realtà, 
presumendo di riscontrarvi la chiave di volta dell'edifizio sociale; 
ma non fecero che maturare la convinzione della enorme 
difficoltà e complessità dell'impresa, alla quale anche il lavoro di 
molte generazioni sarà in ogni modo necessariamente corto. </p>

</div2>
<div2>

<head>3. La previsione nelle scienze della natura.</head>
<p>La previsione nelle scienze della natura. </p>
	<p>Prima di considerare quale funzione, data la natura 
specifica dei fatti sociali, potrà nella nostra disciplina essere 
riservata alla previsione, sarà bene osservare che a questa spetta 
una parte considerevole anche nelle altre scienze; è tuttavia quasi 
superfluo di aggiungere che ciò si può dire soltanto delle scienze 
che lo Spencer chiama concrete ed astratto-concrete, le quali hanno per oggetto lo 
studio dei fenomeni rispettivamente nei loro elementi e nella loro 
totalità, poiché è chiaro che nelle scienze astratte non si può 
parlare di previsione, in quanto che la previsione suppone una 
rispondenza, reale o presunta, del mondo esterno alle nostre 
aspettazioni razionali. </p>
	<p>Si tenga anzi tutto presente che con la previsione ha ben poco 
a che fare quella specie di divinazione, per la quale il genio, 
precorrendo il lavoro analitico e saltando, per così dire, alcuni 
anelli della concatenazione logica, acquista il 
convincimento pieno ed intero di una verità, priva per ora di ogni 
evidenza razionale e discorsiva, ma destinata ad acquistarla col 
progresso del sapere. Ivi infatti non si tratta, come osserva il 
Troiano, che di un soccorso 
dato dalla fantasia al pensiero scientifico: e non sarebbe forse fuor 
di luogo parlare a questo proposito di un processo analogo al fatto 
fisiopsicologico della cerebrazione incosciente. Si tratta in ogni 
modo di qualche cosa che va ben distinta dalla previsione: qui 
abbiamo un'antecipazione di quello che sarà; là null'altro che una 
forma abbreviata del lavoro intellettuale. </p>
	<p>Si può forse accennare piuttosto, con maggiore opportunità, a 
un equivalente della previsione che si dà quando lo scienziato 
riesca ad antecipare con la riflessione i dati della esperienza 
sensibile. L'esempio tipico è offerto dalla scoperta del pianeta 
Nettuno. È notissimo che il Leverrier, e quasi 
contemporaneamente l'Adams, confermando una intuizione 
analoga, ma più vaga, del Bouvard (1821), 
assegnavano (1846) per via di calcolo questo 
pianeta a quel punto del cielo precisamente, dove pochi mesi dopo 
ebbe a scorgerlo il Galle dirigendovi il telescopio. </p>
	<p>Nel calcolo del Leverrier, era incluso il supposto che, quando 
si fossero potuti impiegare mezzi di osservazione abbastanza 
perfetti, si sarebbe riusciti a vedere sensibilmente quel pianeta la 
cui esistenza era dimostrata ormai in modo apodittico. Qui si 
tratta dunque propriamente, sotto questo rapporto, di una vera 
previsione. </p>
	<p>È necessario poi di mettere in rilievo quello, che del 
resto era quasi implicito in quanto abbiamo detto, che cioè la 
previsione non si presenta sempre nella forma di deduzione 
dell'effetto presunto dalla causa attuale. Vedendo il cielo 
oscurarsi, prevediamo la pioggia: ciò non vuol dire che della 
pioggia sieno causa le nuvole. I brividi sono spesso precursori 
della febbre e ce la fanno presagire, ma la febbre non è effetto dei 
brividi. Quando interpretiamo una forte commozione della 
opinione pubblica come sintomo di prossimi perturbamenti, non 
facciamo che inferire da uno ad un altro effetto di una medesima 
causa. Quindi, sebbene la forma di legge più perfetta sia quella 
che esprime un rapporto razionale di causalità e la previsione più 
certa quella che su questo si fonda, non si può d'altra parte in 
nessun modo conchiudere da questo necessariamente che le 
previsioni non abbiano valore alcuno quando non appartengano a 
tale categoria. </p>
	<p>Fermato questo caposaldo della teorica della prevedibilità, 
procediamo a distinguere due forme caratteristiche della 
previsione, adombrate già nel tentativo di classificazione riferito 
testé, una forma particolare e una forma generale. </p>
	<p>Abbiamo il primo tipo allorché, dato il ripetersi, sempre 
approssimativo, di un antecedente isolato e identico, ne 
affermiamo il conseguente o i conseguenti immediati, vale a dire 
la causalità prossima: l'avverarsi della previsione sarà qui 
subordinato nel modo più stretto alla presenza - sempre 
relativamente problematica - di condizioni positive o negative, le 
quali dovranno quindi venire esposte in forma particolareggiata e 
completa. Il secondo tipo si ha invece quando in presenza di un 
processo evolutivo e continuo, si determina una sua tendenza o 
una tappa che esso toccherà o la sua meta finale; allora l'evento 
preveduto dipenderà da un complesso di condizioni più generale 
e più vago, e la loro enumerazione potrà essere meno 
rigorosamente precisa. È poi importante di insistere su questo, 
che, sebbene nessuna previsione scientifica possa evidentemente 
aver alcun fondamento che non sia una generalizzazione della 
esperienza, mentre le previsioni della prima forma riguardano la 
<hi rend="italic">ripetizione</hi> dei fenomeni, quelle della seconda forma si 
riferiscono in generale ad aspetti elementari di avvenimenti futuri 
che si possono fin d'ora considerare come essenzialmente 
<hi rend="italic">nuovi</hi>.</p>
	<p>Se per esempio diciamo che una data sostanza sottoposta 
all'azione del calore, presenterà una reazione chimica speciale, 
siamo nel primo caso: generale invece sarebbe una previsione che 
avesse per oggetto l'avvenire del nostro sistema solare. </p>
	<p>Alcune scienze si valgono, secondo la natura dei vari casi, 
dell'una e dell'altra forma; altre non possono profittare che di una 
sola; ma tutte implicano un elemento fondamentale di 
prevedibilità, poiché qualora sia, come dice lo Hume, alcun 
sospetto che il corso della natura possa mutare, e che il passato 
possa non valere di regola per il futuro, ogni esperienza diventa 
utile e non può dare origine ad alcuna inferenza o conchiusione. </p>
	<p>Mi affretto a rilevare che le due varietà fondamentali 
suaccennate si rispecchiano anche nella previsione sociologica e 
adombrano, per così dire, quasi ogni altra distinzione. Anzi il 
Buchez, il quale volle attribuirsi il vanto d'avere per il primo 
discusso il problema che ci siamo proposto, sostiene che "ogni 
scienza tocca successivamente due differenti stadi: uno in cui la 
previsione è dedotta dalla probabilità acquistata per mezzo della 
osservazione, e dal quale risulta che i fenomeni si succedono in 
quella data maniera; l'altro più perfetto, in cui la preveggenza è 
fondata sulla nozione di una formula che esprime la legge 
di generazione dei fenomeni". Dove, come si vede, appunto la 
distinzione fra il legame causale dei singoli fatti e il tipo ideale 
del loro svolgimento è messa in evidenza, in relazione con il 
diverso coefficiente di prevedibilità. </p>
	<p>Per quanto riguarda la probabilità corrispondente a queste due 
forme, ambedue possono avvicinarsi a un alto grado di sicurezza; 
è certo tuttavia che la previsione generale coglierà nel segno tanto 
più facilmente quanto più scrupolosamente si asterrà dalla pretesa 
di antecipazioni troppo minute sulla realtà avvenire, e che la 
previsione particolare è più dell'altra esposta ad essere smentita 
dall'intervento irrazionale di accidenti perturbatori minimi. </p>
	<p>La forma ideale della previsione scientifica, perfetta così da 
apparire incontestabilmente certa, quanto può esserlo qualunque 
più rigorosa enunciazione di un dato della esperienza attuale, è 
quella di cui sono suscettibili i fatti più semplici, nei quali è in 
giuoco un numero di forze assai limitato ed è quindi più sovente 
possibile di prescindere da fattori differenziali irrilevanti e di 
considerare come identità l'analogia fra decorsi vari. Il tipo della 
previsione scientifica così intesa è dato dalla meccanica celeste: 
ed è naturale, perché la semplicità dei rapporti è qui tanto grande 
che essi ci appaiono quasi astratti. I fatti astronomici costituiscono 
serie <hi rend="italic">reversibili</hi>; dal punto di vista puramente meccanico, il 
mobile può percorrere da <hi rend="italic">B</hi> ad <hi rend="italic">A</hi> il cammino che 
esso ha percorso da <hi rend="italic">A</hi> a <hi rend="italic">B</hi>. Non solo, ma 
quando considero ad esempio la terra nella sua posizione 
equinoziale, posso per astrazione considerare il posto che il nostro 
pianeta occupa nell'orbita, o come il termine di una rivoluzione o 
come il punto di partenza per un identico cammino: e invero le 
leggi astronomiche mi danno (se si trascurano le piccole 
variazioni degli elementi del moto terrestre, delle quali è stata 
dimostrata la periodicità) come altrettanto sicuri questi due fatti: 
che la terra, date le leggi che ne regolano il movimento, è dovuta, 
per giungere a quel punto, trovarsi nella posizione stessa per un 
numero indefinito di volte, equidistanti nel tempo: che essa, 
continuando il suo movimento, passerà del pari per quella 
posizione un numero indefinito di volte, le quali conserveranno 
l'una rispetto all'altra la stessa equidistanza nel tempo. Così, dal 
momento attuale, posso trarre la identica deduzione tanto per il 
passato quanto per il futuro. I rapporti ai quali le leggi 
astronomiche si riferiscono, trascendono dunque i limiti del 
tempo; non più futuro o passato, bensì un eterno presente. "Ma gli 
scienziati sono d'accordo oggi - così il Richard, al quale ho 
mutuato questa importante distinzione - nell'ammettere che, anche 
per il fisico, i fenomeni reali formano serie <hi rend="italic">irreversibili</hi>. A 
maggior ragione e così dei dati della geologia, della fisiologia, 
della psicologia individuale e sociale"; esse non possono giungere 
quindi che a previsioni approssimative, data la maggiore 
complessità dei loro rapporti. Tant'è vero che non ostante la 
indiscussa perfezione della meccanica celeste, "non si potrebbe 
trarre dalla legge di gravitazione universale una previsione delle 
maree assolutamente esatta".</p>
	<p>A parte queste complicazioni accessorie, si può 
ripetere che, considerata in sé, la scienza che presenta nella sua 
costituzione un carattere di sviluppo più elevato e più completo, 
anche nel rispetto della prevedibilità, è sempre l'astronomia; la 
storia di questa disciplina mirabilmente organata, ci mostra anzi 
che, anche nei primi calcoli sul corso degli astri e sul ritorno 
periodico delle eclissi, l'intento pratico della previsione è 
chiaramente visibile quando non sia addirittura prevalente, e il 
cammino dell'astronomia è segnato dalla determinazione di un 
numero sempre minore di leggi dotate di un carattere di generalità 
e di certezza sempre più spiccato. Mentre gli astronomi riuscivano 
ad ampliare la cerchia delle proprie osservazioni oltre ogni limite 
dello spazio, giungevano parallelamente a oltrepassare ogni 
confine del tempo e a risolvere il problema di fissare 
antecipatamente l'aspetto del cielo in un dato istante; si dice che 
già nell'anno 2300 avanti Cristo la predizione delle eclissi 
fosse nella Cina assunta a dignità di servizio pubblico: ed è 
probabile, data la evidenza del fondamento empirico della 
osservazione e la inesattezza dei risultamenti conseguiti, che 
questa non sia una delle molte leggende accumulate intorno alla 
prisca civiltà dei Cinesi e in particolar modo intorno ai loro 
progressi nel campo dell'astronomia, contestati con grande vigore 
dal Sédillot e dal Mougeolle. </p>
	<p>Alle condizioni fissate dalla logica perché la previsione 
appaia legittima e incontestabile, l'astronomia ha potuto 
pienamente corrispondere, e particolarmente a quella che tutte le 
altre assomma, di conoscere cioè fino all'ultima le forze 
agenti. Eppure la sua vittoria è sempre solo relativamente 
completa: dice anzi un astronomo che "circa il futuro 
dell'universo la scienza non ci presenta che supposizioni più o 
meno plausibili e fondate"; secondo lui l'urto del sole con un'altra 
stella, per quanto appaia eminentemente improbabile, non può 
essere escluso dal novero delle possibilità: in ogni caso nulla può 
la scienza prevedere in proposito; si noti che si tratta qui di 
previsioni che rientrano nella seconda delle categorie generali, 
testé distinte. E non basta: perfino di quella legge che sta a 
fondamento dell'astronomia, cioè della legge di gravitazione, si 
vuole ora impugnare il valore assoluto. </p>
	<p>A un altissimo grado di sviluppo si è elevata anche la 
meccanica (dei liquidi e degli aeriformi), determinando leggi che 
autorizzano a previsioni, le quali si aggirano tuttavia entro una 
cerchia molto più ristretta che non quelle astronomiche. La statica 
e la dinamica ci offrono esempi del pari caratteristici. Lo Spencer 
ricorda i progressi dell'artiglieria, come quelli che dimostrano 
l'esattezza delle previsioni che i principi meccanici applicati ai 
movimenti terrestri consentono di fare: ma si tratta sempre, 
com'egli fa vedere, di previsioni assai indeterminate. </p>
	<p>La fisica è tutta quanta, afferma il Varisco, un tessuto di 
previsioni: né sarebbe opportuno addentrarsi qui in particolari di 
indole tecnica, bastando ricordare che dovunque si sono potute 
determinare incontestabilmente leggi nel senso più proprio della 
parola, si è anche raggiunto con ciò un grado vario di 
prevedibilità, indipendente sempre, come è naturale, dal  
possibile intervento nel caso singolo di forze modificatrici che 
sfuggano ad ogni nostra conghiettura. </p>
	<p>La chimica ci presenta la massima costanza nei risultati delle 
sintesi, dei miscugli e delle reazioni in genere: mentre giovano in 
particolar modo ai fini della previsione la 
legge del Berthollet e quella del Berthelot. </p>
	<p>Nella meteorologia il problema della prevedibilità è di 
singolare importanza: l'ideale di determinare con certezza il 
tempo che farà a una distanza di alcuni giorni almeno, è 
proseguito con lenta ma crescente fortuna dalla scienza e il suo 
raggiungimento è affrettato con i voti da quanti risentono e 
considerano i gravissimi contraccolpi economici e sociali in 
genere delle perturbazioni atmosferiche. Ma le difficoltà sono 
forse qui magggiori che in ogni altro campo, data la molteplicità e 
la complicazione delle cause e lo straordinario aggrovigliamento 
degli effetti. Siamo ancora molto lontani da risultati che 
soddisfacciano interamente alle esigenze pratiche: tuttavia si 
determina di giorno in giorno la <hi rend="italic">tendenza</hi> e la direzione 
delle meteore, e nei bollettini degl'Istituti meteorologici si 
enunciano probabilità che vengono spesso confermate di poi: lo 
sviluppo estensivo e intensivo della collaborazione internazionale 
permetterà di recare tali determinazioni a un grado di precisione e 
di esattezza sempre maggiori; ce ne dà affidamento il fatto che 
dove, come nelle regioni intertropicali - e l'esempio dell'isola 
Maurizio è classico - le forze attive possono essere rigorosamente 
definite e calcolate, il grado di prevedibilità è fin d'ora 
notevolissimo. </p>
	<p>Le leggi della evoluzione geologica, sebbene debbano 
idealmente potersi ridurre tutte a leggi fisiche, chimiche, 
meccaniche, biologiche, ecc., non gettano molta luce sulle 
trasformazioni avvenire della terra. Dice lo Spencer che, sebbene i 
processi di denudamento, di deposizione, di sollevamento, di 
abbassamento siansi sempre operati a seconda di leggi più o meno 
chiaramente generalizzate, gli effetti nella proporzione e nella 
disposizione, sono stati sempre nuovi, non però così interamente 
nuovi da impedire i confronti, le conseguenti deduzioni, e le 
previsioni approssimative fondate su di esse. </p>
	<p>In condizioni a pena migliori possiamo dire di trovarci 
relativamente alla evoluzione biologica, nella quale entrano in 
giuoco molti fattori non apprezzabili esattamente e spesso affatto 
accidentali. </p>
	<p>Secondo il Dévot, la conquista più notevole compiuta in 
questo senso è rappresentata dalla legge spenceriana relativa al 
rapporto fra il grado di complessità dell'organamento di un essere 
e il suo volume normale, questo potendo essere preveduto in base 
a quello. Lo Spencer cerca di verificarla fissando il senso della 
evoluzione biologica, funzionale e strutturale. Questa legge 
permette di prevedere le diverse fasi evolutive per le quali ogni 
essere vivente passa, e ci da la sicurezza che, ad un 
periodo ascendente di concentrazione e di coordinazione 
crescenti, ne succederà uno di disgregamento e di rilassamento 
della sinergia organica. </p>
	<p>La evoluzione filogenetica resta tuttavia molto oscura e 
massime a chi volesse addentrarsi nei particolari, non verrebbe 
fatto di appagare anche le aspirazioni più modeste. Se ci pungesse 
il desiderio di conoscere qualche cosa in merito alla evoluzione 
avvenire della specie - e i tentativi non sono mancati - dovremmo 
tosto persuaderci che la pretesa varca i limiti della nostra 
intelligenza o almeno che la scienza com'è attualmente costituita 
non è nemmeno in grado di porre il problema. </p>
	<p>Dati meno sconfortanti - ed è naturale - ci vengono dalla 
ontogenesi; questa, oltre ad avere stabilito la conformità 
estremamente vaga ma universale che si rivela nella crescenza, 
nello sviluppo delle facoltà intellettuali e affettive fondamentali, 
ha in particolare a propria disposizione i sussidi della 
embriologia, la quale, costituita com'è attualmente sulla legge 
fondamentale dello Haeckel, rivela le grandi linee dello sviluppo 
fetale costante: e inoltre i risultati della statistica relativamente 
alle proprietà dell'uomo medio, la considerazione dei caratteri 
etnografici, nonché, in casi speciali, la cognizione dei processi 
patologici, ecc., ecc., cooperano a illuminare, per quanto 
scarsamente, la via tenebrosa del destino individuale. 
Naturalmente sfuggono quasi affatto ad ogni previa 
determinazione tutti quei fatti che lo Spencer chiama 
<hi rend="italic">biografici</hi>.</p>
	<p>Del fattore ereditario sono state determinate le leggi, ma 
queste non giovano gran fatto ad inferire dalla conoscenza dei 
genitori le qualità dei nascituri. Noi sappiamo che in questi si 
riprodurranno in una certa misura e misti in una certa maniera i 
caratteri di quelli, ma sulla misura e sulla maniera della 
riproduzione dobbiamo accontentarci di generalità 
indeterminatissime, specie in seguito alla complicazione continua 
del fattore etnico. La statistica potrebbe dare qualche lume, ma 
qui, come in tutti i casi che presentano un concorso di numerose 
influenze indipendenti, fa la sua apparizione la legge dell'errore. Il 
Galton ha trovato che la statura e gli altri attributi suscettibili di 
miisurazione nei nati dagli stessi genitori, costituiscono una media 
che nono è quella della statura dei genitori, ma si avvicina 
piuttosto alla media della popolazione generale. Il Richard poi ha 
sostenuto in particolare che la legge biologica della regressione, 
considerata da lui come legge di ordine funzionale, "non fornisce 
allo studioso nessuna previsione scientifica precisa. Quando lo 
studioso osserva un caso di regressione, sa che il suo termine 
potrà essere la estinzione della famiglia alla quarta generazione, 
ma non può prevedere questo termine con certezza, perché può 
anche darsi che le funzioni turbate ricostituiscano in un tempo 
abbastanza breve".</p>
	<p>Questo afferma il Richard: ma in verità è certo che nella 
paralisi progressiva, la quale è pure una forma di regressione, si 
può prevedere con certezza assoluta il corso fatalmente indefinito 
della malattia, nonostante gli arresti apparenti, che rappresentano 
probabilmente sempre soste più o meno brevi; l'opinione di coloro 
che vorrebbero determinati tali arresti da reintegrazioni parziali, è 
tuttora contestata infatti vigorosamente da molti scienziati. </p>
	<p>Fra le discipline biologiche ce n'è appunto una, che presenta 
un grado di perfezione maggiore e si vale di un 
procedimento assai preciso di deduzione dell'avvenire probabile 
dalla conoscenza del presente e del passato. Si tratta della 
medicina, la quale se ha carattere di arte in quanto è costituita 
direttamente in vista del fine terapeutico ed ha uno spiccato 
carattere normativo, è pur anche scienza, come quella che unifica 
i risultati delle altre affini ed a queste si sovrappone, sia che 
istituisca concetti sintetici, sia che aspiri a stabilire sul 
fondamento della esperienza, la norma anatomo-patologica. Da 
questa, ove la integrino altri dati, forniti dalla esperienza dei 
rimedi, dalla fisiologia ecc., risulta la pratica clinica, la quale 
mette in grado di affermare la relazione fra sintomi determinati e 
gli stati morbosi corrispondenti. La esplorazione dei sintomi e la 
loro descrizione è poi compito della semeiotica: semeiotica e 
pratica clinica concorrono dunque necessariamente alla 
elaborazione del rilievo diagnostico, riassumendosi in quella più 
specialmente il frutto delle osservazioni portate sulla condizione 
attuale del malato, mentre l'altra reca il contributo della 
esperienza scientifica generale: ambedue poi sono avvantaggiate 
dal sussidio dei dati anamnestici, cioè dalla storia del paziente.</p>
	<p>La diagnosi alla sua volta conduce naturalmente alla 
prognosi. Questa in generale sarà tanto meno sicura quanto meno 
quella è lucida e determinata, quanto più cioè appare difficile 
l'investigazione dei sintomi e incerta o complessa la norma 
anatomo-patologica. Se non si ha a che fare con simili ostacoli, 
dato che l'individuo possa venire considerato come sottratto a 
qualsiasi influenza perturbatrice e abbandonato all'azione della 
malattia diagnosticata e di questa soltanto, in molti casi il clinico 
potrà con assoluta certezza prevedere il decorso del processo 
patologico. Ma in realtà l'accidente casuale, cioè imprevedibile, 
non ha importanza minore della norma; e questo 
determina molto di frequente la oscurità prognostica e impone la 
massima riservatezza allo scienziato scrupoloso. </p>

</div2>
<div2>

<head>4. La previsione nelle scienze dello spirito.</head>
<p>La previsione nelle scienze dello spirito. </p>
	<p>Passando nel dominio delle scienze dello spirito, bisogna anzi 
tutto stabilire se i fatti psichici in generale sieno suscettibili di 
previsione; e converrà a questo proposito accennare alla questione 
affine relativa alla possibilità di costituire leggi della psicologia: 
non sarebbe tuttavia opportuno discuterla qui per esteso, tanto più 
che si cadrebbe inevitabilmente in una ripetizione, almeno 
parziale, di quanto è stato detto a proposito degli argomenti che si 
mettono in campo a oppugnare il concetto di regolarità 
sociologica. </p>
	<p>Anche qui i contingentisti hanno assunto una posizione 
dottrinale prettamente negativa. Il Boutroux distingue nella storia 
della psicologia due categorie di leggi: quelle dell'associazione 
(<foreign lang="fre"><hi rend="italic">type idéologique</hi></foreign>) e quelle che stabiliscono un 
rapporto tra un fatto psichico e un fatto fisico. Le prime non sono, 
secondo lui, che semplici traduzioni metaforiche, vaghe e 
superficiali, la forza delle quali è tutta nel fatto che non 
esprimono nulla. Quanto alle altre, la loro colpa originale sta nella 
psicologia fisiologica, la quale si è proposta un problema 
paradossale: o infatti "le leggi legano fra loro termini eterogenei, 
e allora non c'è ragione perché, di essi, questo dipenda quello, 
piuttosto che quello da questo; o non riguardano che termini 
omogenei e quantitativi, e in tal caso, è impossibile stabilire la 
corrispondenza di queste leggi oggettive con i fatti soggettivi 
dell'anima". Sopra questa doppia contestazione il Boutroux si 
fonda por affermare la necessità di ristabilire il concetto della 
sostanza spirituale con tutti i suoi attributi classici, a costo di 
dover distinguere una psicologia di prima classe per gli uomini e 
una di seconda classe per gli animali. </p>
	<p>Evidentemente il brillante filosofo francese ha voluto al solito 
dimostrar troppo, salvo poi a creare equivoci e a giocar di sofismi. 
Sarebbe qui fuori di luogo una confutazione delle sue dottrine; 
certo è tuttavia che i cultori della psicologia, pur non 
dimenticando con quanta cautela il concetto di necessità debba 
essere applicato sempre, e nella loro scienza in modo particolare, 
non possono rimanere soddisfatti del determinismo annacquato e 
<foreign lang="lat"><hi rend="italic">sui generis</hi></foreign> messo in campo dal Boutroux. </p>
	<p>Il Wundt rappresenta, come nella questione delle uniformità 
sociologiche, così anche nella questione delle leggi psicologiche, 
una dottrina media: egli sostiene la necessità di distinguere 
nettamente la causalità meccanica dalla causalità psichica e da 
questo deriva la logica necessità di dare al concetto di legge un 
significato ben diverso nelle scienze dello spirito e in quelle della 
natura. E la differenza essenziale sta appunto in ciò, che le leggi 
naturali sono strumenti di prevedibilità, mentre nella psicologia 
più che di leggi vere e proprie, si tratta di rappresentazioni del 
decorso dei fatti psichici, di schemi che ne adombrano il 
dinamismo, di mezzi logici o didattici intesi a farne comprendere 
il ritmo costante. </p>
	<p>Anzi, fra le sei leggi che il Wundt enuncia nel suo 
<foreign lang="ger"> <hi rend="italic">Grundiss der Psychologie,</hi></foreign> alcune implicano la negazione 
o almeno una limitazione molto considerevole della prevedibilità. 
Questo sarà debitamente illustrato a suo tempo per quanto 
riguarda la legge della eterogeneità dei fini: qui basterà ricordare 
l'altra legge delle risultanti psichiche, per la quale ogni 
formazione psichica rappresenta un <foreign lang="lat"><hi rend="italic">quid novi</hi></foreign>, 
qualche cosa di diverso dalla somma dei suoi elementi e che 
implica quindi un principio di sintesi creatrice. E a questa legge 
che domina nella psicologia individuale corrisponde l'altra che ha 
valore specialmente nella psicologia sociale, dell'accrescimento 
della energia psichica; da essa la imprevedibilità dei fatti dello 
spirito viene confermata e illustrata. Questa dottrina del Wundt è 
resto perfettamente consona alla sua opinione che un elemento di 
libertà domina nelle cose umane, conseguentemente al carattere 
finale della causalità psichica. </p>
	<p>L'Ardigò ha sostenuto invece una dottrina rigidamente 
deterministica, come la sola compatibile con un indirizzo positivo 
della psicologia: "il corso degli avvenimenti della coscienza - egli 
dice - è in tutto e per tutto fatale né più né meno che il corso degli 
avvenimenti fisiologici dell'organismo, né più né meno che il 
corso degli avvenimenti in tutta quanta la natura . (<hi rend="italic">Op. 
fil.</hi>, VII, 362). Vero è che l'Ardigò stesso presenta nella 
<hi rend="italic">Morale dei positivisti</hi> questa sua opinione attenuata e 
temperata in qualche modo dal concetto dell'autonomia umana, e 
che la sua dottrina del caso con l'ordine e dell'ordine con il caso 
mostra come le sue parole or ora citate vadano intese con quel 
senso della misura a cui tutto il suo sistema è costantemente 
improntato. </p>
	<p>Una cosa per intanto è certa: che alla enunciazione di 
previsioni scientifiche la psicologia individuale non è arrivata: se 
questo dipenda dalla natura dei fatti psichici o dalla imperfetta 
cognizione che ne abbiamo, è una questione che non si può 
risolvere sicuramente anche per la sconfinata varietà degli 
argomenti addotti in favore di una stessa opinione e per la 
indeterminatezza dei criteri recati a fondamento di ambedue. Ma 
in verità, come è perfettamente inutile cadere nelle esagerazioni 
paradossali dei contingentisti francesi per sottrarre l'anima 
all'impero assoluto delle cieche forze naturali, così non è 
necessario cadere nelle volgarità grossolane delle dottrine 
materialistiche di vecchio stampo per ammettere un elemento 
fondamentale di prevedibilità nella vita psichica. 
L'esemplificazione è facilissima: e basterà qui un cenno assai 
rapido, con la riserva di ulteriori considerazioni in altro luogo. 
Elemento essenziale di ogni atto percettivo è, com'è noto, un tono 
sentimentale: orbene, data una rappresentazione piacevole o 
dolorosa, io posso prevedere, che, qualora essa riappaia 
sull'orizzonte della mia psiche, si ripresenterà ancora con quello 
stesso colorito. E il medesimo stimolo susciterà in me un'altra 
volta una impressione analoga più o meno viva. </p>
	<p>Dopo aver contemplato con ammirazione un quadro o 
ascoltato con rapimento un pezzo musicale o letto con interesse 
un libro, si dice: - Come lo rivedrei o lo rileggerei o lo riudrei 
volentieri! - appunto perché si prevede il piacere che se ne 
riporterebbe. Di ore trascorse lietamente si dice che si serberà 
grata memoria, perché si prevede che il ricordo ci riuscirà sempre 
piacevolissimo. </p>
	<p>In generale la tendenza ad evitare il dolore ed a cercare il 
piacere, nella quale si esaurisce molta parte della nostra attività 
biologica in generale e psichica in ispecie, suppone l'uso continuo 
di una forma di previsione speciale e notevolissima, che si 
potrebbe chiamare <hi rend="italic">presentimento</hi> in senso stretto, e nella 
quale il Novicow ravvisa anzi il fondamento psicologico del 
contratto, in quanto che questo si può ridurre a un accordo 
stipulato al fine di evitare un dolore o di assicurarsi una gioia: 
sono tipi di previsione più o meno complessi la speranza e il 
timore, la paura e il desiderio: la meraviglia è poi in generale 
precisamente la reazione psichica conseguente a una previsione 
fallita. </p>
	<p>Naturalmente a uno sviluppo notevole dell'attività che nella 
previsione si esercita, corrisponde nella scala evolutiva un grado 
molto alto: e lo svolgimento suo corrisponde al perfezionarsi 
dell'adattamento: la scienza è la forma più alta dell'adattamento, e 
la previsione è il fine supremo della scienza. Lo Schopenhauer, 
inteso a dimostrare che la civiltà accresce continuamente il 
dolore, osserva che di mano in mano che si progredisce 
nella scala animale, questo è reso più terribile dal potere che 
abbiamo di prevederlo. Il bruto sente solo il dolore del momento e 
non sa di essere mortale. L'uomo invece vive nell'aspettazione 
penosa della vecchiezza e della morte; l'attesa è più grande del 
male. </p>

<lg>
<l>. . . . . . Ahi perché dopo</l>
<l>Le travagliose strade, almen la mèta</l>
<l>Non ci prescriver lieta? anzi colei</l>
<l>Che per certo futura</l>
<l>Portiam sempre, vivendo, innanzi all'alma, </l>
<l>Colei che i nostri danni</l>
<l>Ebber solo conforto, </l>
<l>Velar di neri panni, </l>
<l>Cinger d'ombra sì trista, </l>
<l>E spaventoso in vista</l>
<l>Più d'ogni flutto dimostrarci il porto? </l>

</lg>

	<p>Così cantava il Leopardi: ma il Pascal aveva già 
proclamato che l'uomo è più grande della natura perché sa di 
morire. Il Paulsen obietta poi allo Schopenhauer che, se in verità 
un male è aggravato dall'essere conosciuto come il principio di 
una lunga serie, è vero del pari che anche le gioie ricevono il loro 
carattere e valore realmente umano dall'esser esso pure anticipato 
nella speranza: e poteva aggiungere che se in verità prevedere una 
gioia equivale a renderla meno intensa, è pur meno intenso anche 
un dolore preveduto: </p>

<lg>

	<l>ché saetta previsa vien più lenta. </l>

</lg>

	<p>La nostra esperienza del mondo non è che l'accumularsi di 
una serie di conoscenze sul valore affettivo delle impressioni 
sensibili e noi ad essa improntiamo sempre la nostra condotta: 
questa esperienza giace nel fondo oscuro del nostro temperamento 
ed il compendio, per così dire, della educazione che riceviamo 
continuamente dalle cose e che dura quanto la nostra vita. 
Che cosa vuol dire conoscere se stessi o conoscere gli altri se non 
prevedere quale sarà la nostra o la loro condotta in presenza di 
una determinata impressione? e che cosa, se non queste 
previsioni, determina la nostra scelta e il nostro contegno nei 
rapporti sociali? Il Du Bois-Reymond giunge ad affermare che un 
conoscitore della natura umana predice con sorprendente 
sicurezza quale carta noi alzeremo fra parecchie posteci dinanzi, 
sotto determinate condizioni. Si dirà che con tutto ciò non si può 
parlare di predizione scientifica e che ci si aggira sempre nei 
confini dell'empirismo. E sia; ma quanto abbiamo detto basta per 
farei presumere che sarebbe grave errore quello di chi affermasse 
che i fatti psichici sono come tali assolutamente imprevedibili. 
Del resto più di così sarebbe forse opportuno pretendere: l'ufficio 
della psicologia è quello di tracciare la evoluzione generale 
dell'anima umana e i modi uniformi della sua attività: si 
analizzano gli elementi della vita spirituale, e quando di leggi si 
va in traccia, queste sono quelle che regolano i rapporti più 
costanti fra questi elementi: ciò che v'è di puramente individuale 
in un processo psichico non sarebbe anzi nemmeno accessibile 
alla conoscenza pura come tale: <foreign lang="ger">"wir ko5nnen - così il 
Simmel - das Seelische vielleicht überhaupt nur so weit 
wissenschaftlich verstehend nachbilden, wie ein allgemein 
Menschliches (mindestens relativ Allgemeines) in ihm lebt";</foreign> 
chi non comprende che sarebbe follia esigere dalla scienza di 
dedurre dalla presente condizione di un individuo e dalla sua 
storia passata la sua intima vita per tutto l'avvenire? Basti pensare che è 
fondamentale nella psiche la sua connessione con la 
causalità esterna e in particolare organica: sarebbe necessario di 
possedere di tutta questa la conoscenza assoluta per elevarsi a 
previsioni minute e categoriche relativamente ai decorsi psichici 
di un individuo determinato; senza contare che quanto più le 
previsioni sono definite e particolari, tanto più ristretto, come 
osservava il Vanni, è il loro valore scientifico. </p>
	<p>Concludendo, si può affermare, pur lasciando impregiudicata 
la questione relativa alla portata, che potrà avere in avvenire la 
previsione nella psicologia, che i fatti psichici non ne sono, di 
natura loro, insuscettibili. Questo è confermato dalla psicologia 
collettiva che ha accumulato gran copia di esempi decisivi, i 
quali: illustrando la identità fondamentale della reazione delle 
masse anche in condizioni molto varie, in presenza di stimoli 
analoghi, ci autorizzano così a previsioni generali ma pressoché 
sicure. </p>
	<p>Alla psicologia fanno capo le scienze morali, le quali 
perderebbero la loro essenziale ragion d'essere, qualora 
escludessero dalla propria orbita la determinazione di un fine 
ideale. Ora, la presenza di questo fine ideale può essere, 
nei riguardi della prevedibilità, interpretata da due punti di vista 
diversi: da un lato se di prevedibilità assoluta si potesse parlare, se 
cioè la nostra conoscenza potesse estendersi pienamente alla 
realtà futura, l'ideale non sarebbe che un <foreign lang="lat"><hi rend="italic">flatus vocis</hi></foreign>: poiché ci troveremmo di fronte a un dilemma: o 
l'ideale non verrà raggiunto mai, e allora non ha alcun significato: 
o verrà raggiunto e allora il fine si confonde con il fatto. D'altro 
canto, nella ipotesi di un'assoluta imprevedibilità, la creazione 
dell'ideale sarebbe affatto arbitraria: noi brancoleremmo a tentoni 
e saremmo costretti a scegliere a caso tra le infinite possibilità 
razionali. Anche qui ci troviamo dunque sul terreno di una 
prevedibilità relativa: in ogni modo questa appare tanto necessaria 
che, secondo un antropologo francese, il Folkmar, dato il 
predominare del determinismo, tutto quello che la morale può fare 
è preveder l'avvenire. </p>
	<p>Analogo supposto è necessario in particolare per la 
pedagogia. Il fatto stesso della educabilità implica la possibilità di 
un apprezzamento così degli effetti probabili che conseguiranno 
alle determinazioni singole della volontà, come del valore degli 
abiti buoni che si tende a creare, rispetto al raggiungimento del 
fine. "L'individualità - così il Marchesini - è per se stessa mutevole, ed è incalcolabile e 
imprevedibile il concorso dei fattori vari che su essa agiranno 
trasformandola. Ma la conoscenza psico-fisica e sociologica 
dell'individualità ci rende possibile, entro certi confini, la 
previsione degli effetti che avrà la nostra opera educativa se sarà 
razionalmente informata dalla conoscenza concreta della 
individualità stessa".</p>
	<p>Né le scienze giuridiche possono far eccezione, ove 
non si rinserrino nel cerchio magico delle norme costituite: poiché 
anzi la filosofia positiva del diritto si propone un'indagine pratica 
od etica che nelle condizioni di esistenza della società trova, così 
il Vanni, la necessità' intrinseca e il fondamento naturale delle 
norme giuridiche, e per conseguenza anche i criteri per valutare le 
istituzioni vigenti, per consigliarne, qualora ne sia il caso, le 
riforme, per additare al moto storico del diritto la mèta di più alto 
ideale, un ideale corrispondente alla spiegazione del mondo e 
della vita, della natura e della storia; tutto ciò sussiste 
indipendentemente dalle molte opinioni - quelle negative escluse - 
sostenute dalle varie scuole intorno a questa funzione pratica della 
filosofia del diritto. </p>
	<p>Naturalmente nelle scienze il cui oggetto, eminentemente 
dotato di plasticità, è docile ed esposto di continuo all'intervento 
di agenti modificatori accidentali, il potere di previsione è 
minimo: ad esempio, se pure è stato possibile determinare alcune 
leggi costanti che governano la formazione dei linguaggi, esse 
non riguardano che particolari di significato ben limitato nella 
evoluzione complessiva, e ci lascian quasi totalmente all'oscuro 
sugl'idiomi dell'avvenire, relativamente ai quali siamo in grado di 
fare poco più che deduzioni indefinite e probabili. </p>
	<p>Così, nel nostro rapido sguardo al valore della previsione 
nelle varie discipline, siamo giunti sulla soglia delle scienze 
sociali propriamente dette, e chiuderemo accennando alla 
economia politica. Questa credette, nella sua fase metafisica, di 
poter imporre senz'altro ai fatti sociali le sue leggi rigide ed 
inesorabili, che erano dedotte arbitrariamente dalla osservazione 
del momento storico contemporaneo caratterizzato dalla 
formazione della economia capitalistica e dalla incipiente 
anarchia della produzione: nelle "idee" economiche, 
definite dal Knies come cosmopolite e perpetue, si esauriva tutta 
la realtà storico-sociale: allora il potere di previsione era presunto 
come sconfinato. Si tentò anche baldanzosamente di staccare vie 
più le dottrine economiche dal <foreign lang="lat"><hi rend="italic">plexus</hi> </foreign> degli studi 
sulla società in generale, adottandosi i mezzi logici suggeriti dalla 
speculazione matematica: ma si sa come al tentativo, 
prescindendo dal fortunato impiego di simboli matematici nella 
esposizione, non abbia corrisposto sempre buon sucuccesso, 
rivelandosi molte volte l'uso di quelli strumenti inutile e 
inopportuno. Contro un tale indirizzo reagì possentemente la 
scuola storica, dimostrando la varietà e la molteplicità delle forze 
e dei fatti sociali: ma essa pure finì con l'eccedere in quanto ebbe 
a trascurare in modo assoluto il riguardo strettamente specifico e 
dottrinale. Essa tuttavia ebbe il grande merito di rivelare che nella 
storia non operano soltanto le forze economiche, bensì ancora 
forze politiche, religiose, morali. </p>
	<p>L'opera sua fu integrata dalla tendenza ora vigoreggiante a 
fondare la scienza economica essenzialmente, esclusivamente, 
sulla psicologia: dalla psicologia e dalla storia risulta il carattere 
universale del fatto economico: ma questo appare come 
infinitamente plastico e multiforme: anche rimanendo solamente 
<foreign lang="lat"><hi rend="italic">homo oeconomicus,</hi></foreign>  l'individuo agisce sotto la 
pressione di motivi assai svariati, nei quali si differenziano le sue 
attività elementari. Data questa concezione integrale dalla scienza, 
la previsione viene necessariamente limitata dalla maggiore 
complessità della materia: tuttavia è fuor di dubbio, anche per chi 
si tenga alieno dalle esagerazioni di certe vecchie scuole, che fra 
le varie scienze sociali, l'economia politica è giunta meglio d'ogni 
altra a leggi simili a quelle che reggono il dominio delle 
scienze della natura, e si capisce che dagli economisti appunto sia 
stato fissato primamente il concetto della necessità delle leggi 
sociali: si sa anzi che ad essi piuttosto che ai filosofi della storia 
bisogna risalire per trovare le origini della sociologia, in 
Germania. </p>

</div2>
<div2>
<head>5. Valore logico della previsione.</head>
<p>Valore logico della previsione. </p>
	<p>A mo' di conclusione, prima di passar a trattare in 
particolare della prevedibilità dei fatti sociali, si può 
osservare, riassumendo le osservazioni fatte, che un 
coefficiente di prevedibilità è implicito nell'oggetto di tutte le 
scienze ed è in ragione inversa della loro complessità. Non solo: 
ma se ammettiamo con l'Ardigò, che la gradazione degli 
esseri e delle formazioni naturali è una gradazione di autonomie, 
potremo dire che il grado della prevedibilità è anche in ragione 
inversa del grado di autonomia: e questo conferma il principio che 
quanto più si sale nell'ordine gerarchico, tanto più le leggi dei fatti 
acquistano carattere di contingenza meglio che di necessità. Non 
si può quindi negar fondamento al concetto del Novicow, per 
quanto possa lasciar a desiderare la forma in cui è espresso: "Il 
composto chimico non esiste, per così dire, che nel passato e nel 
presente: il composto vivente esiste anche nel futuro".</p>
	<p>La previsione, logicamente considerata, ha poi carattere 
essenzialmente deduttivo. Una generalizzazione suprema sta 
sempre a suo fondamento e si potrebbe esprimere, con il 
linguaggio del Vico, così: quello che sarà <hi rend="italic">certo</hi> domani, è 
<hi rend="italic">vero</hi> oggi, e sempre: o per usare una terminologia più 
perspicua, il ritornare di condizioni simili in qualsiasi momento, 
determina il ritornare di fenomeni simili. A questa maniera, anche 
un fatto assolutamente <hi rend="italic">unico</hi> può essere oggetto di 
previsione, in quanto che pur esso viene considerato <foreign lang="lat"><hi rend="italic">sub specie aeternitatis</hi></foreign>, nella sua teorica suscettibilità di venire 
riprodotto, per quanto non si diano mai nella pratica riproduzioni 
identiche. Certamente la previsione presuppone un lavoro 
induttivo di raccolta dei dati di fatto e di accumulazione delle 
esperienze: ma la elaborazione dei dati e delle esperienze, 
dalla quale essa risulta, è eminentemente deduttiva. 
Massimamente spiccato è il carattere deduttivo, quando si prevede 
il ripetersi in modo analogo di quello ch'è già stato: meno 
apparente quando la previsione si riferisce a quello che sarà e che 
non è stato mai: ma un tale carattere è sempre fondamentale: e 
così deve essere, se nella previsione è presente di regola un 
elemento <hi rend="italic">inventivo</hi>, poiché della invenzione è strumento 
caratteristico la deduzione. Senza dubbio, per quel processo 
psicologico di abitudine che lo Hume ha illustrato in modo 
insuperabile, ogni qualvolta noi osserviamo il legame causale di 
un conseguente o di un antecedente, implichiamo, quasi per forza 
d'istinto, la costanza di questo legame attraverso tutti i tempi: ma 
ciò può valer soltanto a confermare quello che già si sa, che cioè, 
più che corrispondere a due procedimenti assolutamente diversi, 
la induzione e la deduzione si completano di necessità a vicenda 
in ogni lavoro scientifico, corrispondendo poi molto spesso il 
prevalere dell'una sull'altra a varietà di temperamento degli 
studiosi. </p>
	<p>La previsione ha molta importanza come mezzo di 
verificazione. L'esperimento, definito dal Pasteur come una 
osservazione guidata da preconcetti, sarebbe inutile se fossimo 
certi che questi sono giustificati: ed ha il suo valore appunto in 
quanto offre il modo di confermare, di rettificare o di smentire 
positivamente le nostre previsioni. La osservazione come tale può 
darci di continuo l'impreveduto: ma se l'impreveduto risulta 
dall'esperimento, questo vuol dire che le previsioni dello 
scienziato erano false o imperfette, in quanto non comprendevano 
tutte le condizioni necessarie perché il fenomeno si compisse: 
anche quando il mancato avverarsi della previsione non valga a 
smentire l'idea preconcetta dello sperimentatore, vale a renderla 
più perfetta, chiudendola entro un cerchio di riserve più 
completo e meglio definito. </p>
	<p>Le previsioni possibili sono limitate in ogni caso 
dall'intervento di fattori estranei ed accidentali. Quando si parla 
dell'avvenire del sistema solare, si suppone sempre la persistenza 
di molte condizioni attuali. "Le stesse leggi della fisica - osserva il 
James - sono condizionali ed hanno a che fare con i <hi rend="italic">se</hi>. 
Il fisico non dice "L'acqua bollirà comunque", ma dice soltanto 
che bollirà se vi si accenderà sotto il fuoco". E una volta che il 
fuoco sia stato acceso - si può continuare - è lecito predire con 
sicurezza che l'acqua bollirà. Ma se un colpo di vento spegnesse il 
fuoco prima che l'acqua bollisse, si dirà che la previsione ha 
fallito? Certamente no: alla stessa maniera che se, gettato un 
cencio in aria, predicessimo che esso ritornerà a terra e la sua 
traiettoria restasse invece interrotta, ad esempio, da un filo del 
telegrafo, non per questo negheremo la legittimità della 
previsione. È della stessa natura di ogni legge, in quanto è tale, 
che il suo valore sia affatto indipendente dal verificarsi o no, in un 
caso particolare, del fenomeno che ne è l'oggetto. Ogni legge può 
ridursi alla forma di una proposizione ipotetica: <hi rend="italic">se A è</hi>, 
<hi rend="italic">B è</hi>: questo è tutto quello che possiamo affermare e questo 
sussiste sia che in un caso determinato <hi rend="italic">A</hi> si presenti o no. 
Se, dopo che una uniformità di successione fosse stata affermata 
in base a un numero di esperienze sufficiente, l'antecedente non si 
avverasse più mai, non si verrebbe con ciò ad infirmare la 
uniformità stessa. Anche nelle scienze esatte dunque - e la 
sociologia non può e non deve essere ascritta nel loro novero - 
previsione non può significare che indicazione di una possibilità, 
la quale si attuerà solamente ove se ne presentino tutte le 
condizioni necessarie e sufficienti. </p>
</div2>
</div1>
<div1>
<head>CAPITOLO II</head>

<head><hi rend="italic">I limiti della previsione sociologica.</hi></head>
<div2 n="Sommario">

<list>
		<item><label> 1. </label> Necessità e contingenza nei fatti sociali. -</item>  	
<item><label> 2. </label> I 
fattori irrazionali nella storia. -</item>
<item><label>3. </label>L'azione degli individui nella 
società. -</item>
 	<item><label> 4. </label> Indeterminazione degli elementi intellettuali e 
affettivi del fatto sociale. -</item>  	
<item><label>5.</label> L'inconscio nella sociologia. -</item> 
	<item><label> 6.</label> Valore del principio della eterogeneità dei fini. -</item> 	
<item><label> 7. </label>L'evoluzione sociale è indefinita e multiforme: la legge del 
progresso. -</item> 	
<item><label> 8. </label>Complessità dei fatti sociali: sue ragioni e sue 
conseguenze. -</item> 	
<item><label> 9. </label> La originalità degli avvenimenti storici. -</item>
	<item><label>10. </label> Deficienza delle nostre cognizioni sulla composizione 
della società. -</item> 	
<item><label>11.</label> Valore delle generalizzazioni approssimative e delle leggi empiriche. -</item> 	
<item><label>12.</label> Conclusione. </item>

</list>

	<p>Della previsione dei fatti sociali abbiamo delineato in 
rapida sintesi il significato logico e rintracciati gli antecedenti 
nella storia. Dovremo ora, per giudicar in via diretta degli ostacoli 
che limitano la funzione di questo delicatissimo strumento della 
conoscenza, metterlo a paragone con il macchinoso organismo 
della  vita collettiva. Nel capitolo che segue ne 
apprezzeremo invece quanto del futuro sociale, nonostante questi 
fattori restrittivi, ci è concesso di approfondire: naturalmente le 
esigenze della esposizione e la cura di evitar vane tautologie, 
indurranno spesso a non applicare, se non con molta larghezza, il 
criterio al quale s'informa questa partizione del lavoro.</p>
	<p>La complessità della scienza sociale, che è sua precipua 
caratteristica, impone di toccare, nell'analisi delle difficoltà 
oggettive e soggettive, transitorie ed essenziali, molti e disparati 
problemi, dei quali più d'uno attende tuttora la soluzione che 
raccolga l'universale consenso degli studiosi: talvolta è stato 
quindi necessario sacrificare alla unità organica dello svolgimento 
l'ampia discussione di qualche <foreign lang="lat"><hi rend="italic">punctum saliens</hi></foreign> 
ancora controverso: talvolta invece non è stato possibile 
rinunciare a digressioni - apparenti forse piuttosto che reali - a 
fine di sbarazzar il terreno dalle obiezioni probabili più gravi.</p>
	<p>A raccoglier le fila, spesso alquanto sparse, della trattazione, 
potrà giovare il riassunto schematico e sommario, con il quale il 
capitolo si chiude.</p>

</div2>
<div2>

<head>1. Necessità e contingenza...</head>
<p>Necessità e contingenza nei fatti sociali. </p>
	<p>Le difficoltà che ci si oppongono nella indagine dei fatti 
naturali sono sempre considerate volentieri da noi come affatto 
soggettive o temporanee: una impossibilità assoluta da parte 
nostra di superare una determinata cerchia d'indagini o una 
indomabile resistenza della natura al nostro ardore 
d'investigazione non sono state ancora mai rese evidenti 
positivamente e in modo incontestabile. È vero che una 
costruzione idealmente perfetta degli apparecchi di precisione e di 
taluni strumenti di ricerca è contrastata da impedimenti materiali 
dimostrati ormai non superabili; è vero che dalla psicologia risulta 
la relativa ristrettezza necessaria dei nostri orizzonti intellettuali, 
capaci soltanto di un numero limitato di rappresentazioni 
simultanee; è vero che la storia della cultura ci mostra gli studiosi 
affaccendati da secoli intorno a problemi di cui la soluzione non 
s'intravvede ancora; è vero infine che tutto l'edificio del nostro 
sapere poggia sul presupposto imprescindibile della relatività 
della conoscenza;... tuttavia quell'ottimismo fondamentale, che 
solo rende possibile il progresso scientifico, mantiene salda negli 
spiriti la convinzione della onnipotenza delle nostre facoltà 
intellettive: e mentre ammiriamo lo splendido sforzo del Du 
Bois-Reymond che addita le colonne d'Ercole della indagine 
naturale, preferiamo di credere che i problemi insolubili sieno 
invece problemi mal posti o superiori alle nostre cognizioni 
presenti, piuttosto di rassegnarci a segnare limiti impreteribili 
dell'intendimento umano: tutt'al più acconsentiamo a distinguere 
nelle conoscenze gradi vari di perspicuità e di completezza. Ed è 
bene che noi crediamo così, perché questa fede stessa vale come 
stimolo efficace alla nostra attività e ci sostiene possentemente 
nelle battaglie del pensiero. In realtà la pretesa di conoscer tutto 
ha per il carattere essenzialmente critico del sapere, una impronta 
nettamente metafisica: ma d'altra parte, interdire al pensiero la 
speranza di giungere a una sintesi totale equivarrebbe, dice bene il 
Richard, a rendere sterile la ricerca scientifica e a privarla dei 
principi euristici senza i quali l'esperienza non è che un brancolar 
nelle tenebre. "Una intelligenza che per un dato istante conoscesse 
tutte le forze da cui è animata la natura, e la situazione 
rispettiva degli esseri che la compongono, se fosse d'altra parte 
ampia quanto basta per sottoporre questi dati all'analisi, 
abbraccerebbe nella stessa formula, i movimenti dei corpi più 
grandi dell'universo e quelli dell'atomo più lieve: nulla sarebbe 
incerto per lei, e l'avvenire come il passato, sarebbe presente a' 
suoi occhi".</p>
	<p>Così il Laplace; e 
la sua argomentazione, sebbene ne sia stato dimostrato 
dall'Ardigò il carattere 
metafisico e la inconsistenza logica, resta pur sempre uno dei 
modi più suggestivi e geniali di espressione del determinismo 
assoluto; il Du Bois-Reymond commenta: "la intelligenza umana 
non può giungere più oltre che ad un tenue abbozzo della 
intelligenza immaginata dal Laplace. Poiché gli stessi limiti del 
conoscere verrebbero segnati e gli stessi enigmi resterebbero 
insolubili ad essa come a noi, la sentenza suona immutabile e 
inesorabile: <foreign lang="lat"><hi rend="italic">Ignorabimus".</hi></foreign> </p>
	<p>In verità, mentre è innegabile che la dottrina dei limiti 
dell'intendimento ha rivestito quasi sempre carattere 
trascendentale, non si deve dimenticar che la storia ci mostra 
quello che sembrava ieri impossibile diventato oggi realtà e 
documenta inoppugnabilmente il nostro mirabile progresso 
intellettuale, fondato sulla trasmissione ereditaria delle cognizioni 
di generazione in generazione; per essa infatti a una serie 
indefinita di generazioni corrisponde un indefinito 
progresso, e alla soluzione dei problemi più difficili, mentre riesce 
impari il lavoro di una sola età, è sufficiente l'accumularsi delle 
acquisizioni, anche minime, delle età successive; infine il 
problema epistemologico è ben lungi ancora da essere 
pacificamente risolto: il nostro orgoglio non deve quindi apparire 
ingiustificato. Del resto, se anche noi ci rifiutiamo di affermare la 
insolubilità di un determinato enigma, riconosciamo tuttavia, solo 
al pensiero della infinita inferiorità nostra in confronto con 
l'onnisciente spirito del Laplace, la impossibilità di una 
identificazione totale dell'essere con il conoscere. </p>
	<p>Se ci facciamo a considerare in particolare la previsione 
sociologica, ci troviamo di fronte a una serie di difficoltà che 
possiamo raggruppare, più per comodità di esposizione che 
perché la distinzione abbia in ultima analisi un fondamento reale, 
in soggettive e oggettive: queste ultime rappresentano i <hi rend="italic">punti 
morti</hi> della conoscenza, sono lacune non della nostra attitudine 
a conoscere, ma della suscettibilità delle cose di essere 
conosciute. E spiegherò subito questo concetto, il quale, si noti, 
non implica, se non forse apparentemente, alcuna di antagonismo 
fra pensiero e cosa. </p>
	<p>Soggettive si possono dire quelle difficoltà che dipendono 
dalla complessità dei fatti sociali e dalla varietà delle relazioni 
causali fra di essi: oggettive quelle che si raggruppano intorno al 
concetto ardighiano del caso, considerato, secondo il nostro 
filosofo lo considera, come coefficiente d'imprevedibilità. </p>
	<p>Soggettive le une perché, accumulando in copia sempre 
maggiore le osservazioni dirette ed elevando il magistero del 
metodo, potremo riuscir a districar più sottilmente 
l'aggrovigliamento dei fatti a determinare, dato un antecedente, il 
conseguente probabile con maggior sicurezza e a stabilire 
astrattamente nuovi rapporti possibili di causalità fra due cose 
<hi rend="italic">supposte</hi> in presenza l'una dell'altra: difficoltà oggettive le 
altre, in quanto si riferiscono a relazioni casuali; e il caso non è 
altro che la imprevedibilità assoluta di questo trovarsi <hi rend="italic">di 
fatto</hi> di una cosa in presenza di un'altra. </p>
	<p>La teorica del caso è una parte integrante nella dottrina 
ardighiana della formazione naturale. In virtù della legge del 
ritmo, tutti i possibili che ciascun momento di una data 
formazione ci presenta, debbono per quanto grande ne sia la 
varietà, esser compresi nell' <foreign lang="grc"><hi rend="italic">en kai pan</hi></foreign> 
dell'indistinto universale. Infiniti dunque i possibili, ma ciascun 
d'essi è tuttavia un ordine; e che l'uno piuttosto che l'altro si attui, 
questo dipende puramente dal caso. La parte che spetta al caso 
sarà tanto maggiore, quanto più complesso è l'ordine fenomenico 
di cui si tratta, quanto meno definito è il sistema di cose e di 
rappresentazioni che esso racchiude. Massima dunque nei fatti 
sociali, non solo in quanto la società come termine ultimo della 
evoluzione cosmica suppone la <hi rend="italic">distinzione</hi> di tutti quanti 
gli ordini dall'indistinto primitivo, ma anche in quanto gli 
individui, di cui essa costituisce la sintesi, rappresentano il 
termine supremo in quella gradazione di autonomie che è tutto il 
cosmo. Da ciò non viene tuttavia diminuito il valore delle 
uniformità sociologiche e psicologiche in generale, perché queste 
come tutte le altre, attingono la loro ragion di essere dall'indistinto 
precedente e sottostante: e questo contiene tutte le loro 
determinazioni: esse non sono che virtualità le quali vengono 
bensì, o non vengono, in atto soltanto casualmente: ma una volta 
che sieno venute in atto, manifestano un ordine: ordine casuale, 
ma pur sempre ordine. </p>
	<p>L'Ardigò ricorda a questo proposito l'osservazione del Darwin 
relativamente alla formazione delle cellette delle api, le quali 
appaiono perfettamente esagone non per altro che perché, formate 
cilindricamente, esse sono tanto vicine fra di loro che non resta il 
campo necessario allo svolgimento della curva del cilindro e 
questa si spezza nei sei lati di un esagono. </p>
	<p>L'osservazione della società potrebbe fornirci copia di esempi 
altrettanto chiari e probanti: e mi piace ricordare un'osservazione 
dell'arcivescovo Whately il quale si esprime così: Molti de' più 
importanti oggetti adempiono dalla congiunta azione d'individui 
che mai non pensarono né si prefissero d'agire in concerto; a 
certezza, e ciò con una regolarità, che probabilmente la più 
sollecita filantropia, guidata dalla massima sapienza umana, mai 
non avrebbe saputo conseguire. </p>
	<p>Per esempio, che un uomo si proponga - continua lo Whately 
- il problema di sopperire i viveri quotidiani abbisognevoli a una 
grande città come Londra, composta di più di un milione di 
cittadini (si ricordi che lo Whately scriveva intorno al 
1830). E dopo aver enumerato 
particolareggiatamente le inconcepibili difficoltà che a quell'uomo 
si opporrebbero e che renderebbero necessariamente manchevole 
il risultato, esclama: "Pure questo medesimo intento si compie 
molto meglio di ciò che un apposito sforzo della saggezza umana 
potrebbe farlo, per mezzo dell'attività individuale di uomini che a 
nulla pensano fuor che all'immediato interesse di ciascuno 
in particolare - il quale, mirando a questo scopo, esegue le proprie 
parti con zelo e diligenza - e si combina senza saperlo nel 
meccanismo generale dei mezzi di effettuare lo scopo 
complessivo la cui varietà sarebbe per ciascheduno imbarazzante 
al solo pensarvi".</p>
	<p>L'esempio è molto istruttivo. Casuale, 
nell'approvvigionamento di Londra, la partecipazione dell'uno o 
dell'altro individuo alla bisogna, casuali le caratteristiche 
personali dei partecipanti, casuali gli interessi che li muovono, e 
anche più strettamente dipendenti dal caso le variazioni negli 
arrivi, le condizioni metereologiche le quali hanno diretta 
influenza sulla conservazione degli alimenti e via dicendo. 
Tuttavia, questi fatti accidentali concorrono a determinare l'ordine 
della distribuzione, il quale risulta puramente dalla loro varia 
combinazione; e l'ordine è così perfetto da sembrar premeditato, 
proprio come le cellette esagone delle api sembrano state costrutte 
secondo un piano preformato. </p>
	<p>L'ordine che, in quanto è tale, è sempre relativamente 
prevedibile, si risolve quindi in ultima analisi nel concerto di 
fattori casuali, cioè assolutamente imprevedibili. Ma - si dirà - 
come di imprevedibilità assoluta si può parlare? </p>
	<p>Di imprevedibilità assoluta si può parlare soltanto perché ci 
sono nella natura ordini vari di causalità che non possono e non 
debbono essere ridotti l'uno all'altro: la serie dei fatti psichici dalla 
cui successione risulta la vita spirituale di un uomo, è ad esempio 
assolutamente imprevedibile, in quanto è condizionata 
dalla serie dei fatti fisiologici, dalla serie dei fatti fisici, 
ecc.; queste serie rispetto a quella sono affatto 
trascendenti e l'intervento dell'uno piuttosto che dell'altro di quei fatti è 
puramente accidentale. Che io domani abbia o no la sensazione di 
una nuvola, dipende da una successione di fatti meteorologici ed 
altri, i quali non hanno nulla a che fare con la causalità specifica 
della mia sensibilità: ma è certo che se una nuvola verrà a trovarsi 
rispetto a' miei organi visivi in una determinata posizione, io ne 
avvertirò la presenza. Così il decorso dei fatti sociali nella sua 
dinamica concreta è condizionato dall'intervento di fatti fisici, 
biologici, psicologici, ecc., ciascuno dei quali rappresenta una 
pura possibilità: dato che un certo gruppo di queste possibilità si 
avveri e date le loro reciproche relazioni complessive e costanti, 
io potrò determinare con maggiore o minore completezza l'effetto 
del loro presentarsi: ma non potrò mai determinare se 
precisamente quel concorso di possibilità che io ipoteticamente 
penso si verificherà mai e in quel modo che è espresso dalla mia 
finzione: perché tali possibilità appartengono a serie che si 
trascendono l'una l'altra e non possono quindi l'una con l'altra 
spiegarsi. Come si vede, non si tratta di un vero e proprio 
inconoscibile: si tratta di qualche cosa che se noi pretendessimo di 
conoscere, mostreremmo di essere privi di ogni criterio 
filosofico, relativamente ai rapporti fra le cose e noi. Noi 
conosciamo scientificamente, cioè logicamente - né d'altra 
conoscenza si può parlare quando, come nel caso della previsione, 
l'esperienza diretta e la indiretta si rivelano insufficienti - noi 
conosciamo, dico, soltanto quello che è razionale, ed in quanto è 
razionale: nel mondo esterno invece agiscono infiniti fattori, che 
determinano infiniti rapporti, irrazionali: gli uni e gli altri non 
esistono e non debbono esistere per il pensiero dell'uomo. Non si 
tratta di elementi che superino le nostre facoltà conoscitive; ma di 
elementi che con esse non hanno nulla a che fare. Chi pensasse il 
contrario farebbe come chi si lamentasse della propria scarsa 
capacità visiva, deplorando che essa non fosse valida a dargli la 
percezione degli odori o dei suoni. </p>
	<p>Anche della sociologia in particolare si può dunque ripetere 
quello che l'Ardigò disse della scienza in genere, che cioè suo 
scopo "essendo quello di <hi rend="italic">spiegare</hi> il fatto particolare 
<hi rend="italic">mediante le ragioni dello stesso</hi>, tali ragioni essa ritrova 
nelle <hi rend="italic">possibilità</hi>, o, che è lo stesso, nelle proprietà. </p>
	<p>"E quindi, per un fatto determinato, si riferisce ad una 
possibilità o proprietà determinata, e, per il fatto in genere (che è 
come dire per la variabilità all'infinito), si riferisce alla possibilità 
o proprietà in genere, che è come dire, ad un numero infinito di 
possibilità o proprietà" (<hi rend="italic">Op. fil.</hi>, II, 296). </p>
	<p>Quella figura della previsione che si può distinguere, secondo 
fu detto nel capitolo precedente, come generale, non è dunque 
possibile nella sociologia, se non in termini condizionali e con 
valore puramente formale: una previsione di tal genere assoluta e 
concreta supporrebbe non solo una intelligenza infinita, ma 
ancora un mondo diverso affatto dal mondo reale, il quale è pure, 
oggettivamente, il solo possibile. Ma anche le previsioni 
particolari, per la stessa ragione, soggiacciono ad analoga 
limitazione ed hanno, come abbiamo veduto pur ora, a che fare 
con i <hi rend="italic">se</hi>. E poiché non possiamo presumere di considerar 
tutte le eventualità possibili, che sono in numero indefinito, anche 
relativamente a un fatto ben determinato per applicare poi ad esse 
il calcolo delle probabilità, altro non ci rimane che accompagnare 
a tutte le previsioni, che la conoscenza delle uniformità sociali ci 
permetta di formulare, una cauta riserva relativa all'intervento dei 
fattori accidentali, rinunciando assolutamente ed in ogni caso a 
quella forma di cognizione che fu detta astronomica. </p>
	<p>Da questa applicazione del gagliardo e fecondo concetto di 
Roberto Ardigò, altre ne discendono, tutte raccolte nella unità 
mirabile della sua dottrina. Ma è in modo speciale importante al 
nostro assunto una deduzione immediata, </p>
	<p>Anche la società in ogni suo momento rappresenta <hi rend="italic">una</hi> 
possibilità attuata fra altre infinite: e ciò non toglie che essa 
possieda il carattere della <hi rend="italic">naturalità</hi>, perché nella naturalità 
si accordano l'accidentalità e la necessità. Ma poiché non si può 
affermare una necessità se non dove sia da considerar un sistema 
definito di cose e di operazioni e questo non è quasi mai il caso 
nei fatti sociali, si dovrà parlare, in tale materia, di contingenza 
meglio che di necessità. </p>
	<p>"Il primo determinante nella natura la quale ha il centro 
dappertutto e la circonferenza in nessun sito, è escluso - così 
ancora l'Ardigò - assolutamente, e quindi anche il dato 
fondamentale, per istabilire la equazione col fenomeno 
determinato; sicché questo nella mente si presenta, come naturale 
sì, perché necessario verso i contigui sempre immancabilmente, 
ma, in pari tempo, come casuale, o contingente, o senza gli 
equivalenti della sua determinazione verso l'infinito 
ambiente, nel mezzo del quale è campato" (<hi rend="italic">Op. fil.</hi>, II, 
272). </p>
	<p>La società è un ordine: ma dai dati originari che 
determinarono e condizionarono il suo costituirsi, poteva essa 
svolgersi in modi infinitamente diversi. <hi rend="italic">L'ordine con il caso e 
il caso con l'ordine:</hi> ecco la legge del divenire cosmico, la 
legge che regola i fatti minimi e i fatti massimi. "Come l'ordine 
delle cose, costituenti il suo ambiente formativo, determina 
l'accidentalità dell'ordine di una data stelluccia di neve, così 
l'ambiente ordinato del mondo e de' suoi fenomeni determina 
l'accidentalità dell'ordine del pensiero umano" (<hi rend="italic">Op. fil.</hi>, II, 
264); così l'ambiente stesso determina l'accidentalità 
dell'ordine dell'umana società: ed è per il nesso cosmico affatto 
indifferente che degli infiniti ordini possibili se ne sia verificato 
uno piuttosto che un altro, come è per la compagine sociale 
affatto indifferente, almeno in generale, che in uno fra gl'individui 
che la compongono degli infiniti ordini possibili se ne verifichi 
uno piuttosto che un altro, come infine è per l'individuo affatto 
indifferente che in uno degli elementi che costituiscono la sua vita 
psichica, degli infiniti ordini possibili se ne verifichi uno piuttosto 
che un altro. </p>
	<p>Ma d'altra parte queste accidentalità, che si rivelano in ogni 
aspetto dell'attualità cosmica, e in ogni momento del suo divenire, 
corrispondono alla <hi rend="italic">effettiva costituzione persistente</hi> del 
cosmo, della società, della psiche: e come è erronea la dottrina del 
determinismo assoluto, la quale si riduce a una forma di 
teleologismo, in quanto esclude ogni forma di contingenza, così è 
erronea quella del contingentismo assoluto in quanto pensa il fatto 
accidentale come "un momento individuo, isolato quindi in mezzo 
a un tutto anch'esso individuo ossia isolato" (<hi rend="italic">Op. fil.</hi>, III, 
36 e segg.). Da tutto ciò non soltanto non viene 
contraddetto ma viene anzi luminosamente illustrato e confermato 
il concetto positivo di necessità nel quale non è implicito nessun 
elemento né fatalistico né teleologico, e che il Mill ha fissato con 
queste parole: "quando diciamo che tutte le azioni umane si 
compiono necessariamente, vogliamo dire soltanto che esse 
certamente accadranno <hi rend="italic">se nulla lo impedisca</hi>". Il loro 
accadere o no in un caso singolo è dunque affatto fortuito. </p>
	<p>Queste premesse sono sufficienti a porre il limite essenziale 
della prevedibilità dei fatti sociali. E se qualche volta il numero 
degli ordini possibili ci apparirà limitato e sarà relativamente 
facile apprezzare il loro grado rispettivo di prevedibilità, in molti 
casi ci dovremo accontentare di enunciarne alcuni come più 
facilmente pensabili e il più delle volte altro non potremo se non, 
una volta avvenuto il fatto, studiarci di designarne le ragioni, cioè 
di dare una dimostrazione <hi rend="italic">a posteriori</hi> della sua possibilità. 
Le nostre leggi empiriche e le nostre generalizzazioni 
approssimative, limiti estremi a cui per ora dobbiamo 
accontentarci di giungere nella ricerca dei principi supremi della 
socialità, se anche venissero un giorno elevate a un grado di 
evidenza logica e di universalità maggiori, si restringerebbero pur 
sempre a farci conoscere le <hi rend="italic">proprietà</hi> delle forze sociali, la 
loro dinamica astratta e la loro <hi rend="italic">direzione</hi> probabile nel 
momento presente. La contingenza dei fatti sociali risulta dunque 
essenzialmente dalla interferenza di quelli che il James 
chiamerebbe i differenti cicli di operazioni o, in altre parole, dal 
numero sterminato di condizioni svariatissime che si richiedono 
per la produzione di ogni fatto singolo, e ciascuna delle quali, ove 
manchi, può bastare per impedire o alterare la produzione stessa. </p>
	<p>È vero che gli statistici pretesero, applicando ai fatti 
della convivenza umana la legge dei grandi numeri, di togliere di 
mezzo le variazioni accidentali. Il Quetelet anzi volle distinguere 
le cause che agiscono sull'attività umana, in tre categorie: 
costanti, <hi rend="italic">variabili e accidentali</hi>: sottoposte le prime a leaggi 
vere e proprie, le altre a leggi derivative, mentre le ultime 
sarebbero assolutamente eslegi. Ma queste potrebbero venire 
eliminate, perché "è quasi sempre possibile nello studio dei 
fenomeni sociali come dei fenomeni fisici, eliminare gli effetti 
delle cause accidentali, facendo dipendere i risultati da un numero 
di osservazioni sufficiente". "La teoria c'insegna, infatti, che, 
moltiplicando sufficientemente le prove accade per le cause 
costanti e per le cause variabili, l'opposto di quanto si osserva per 
le cause accidentali: cioè che gli effetti di quelle si fanno sempre 
più evidenti di mano in mano che si cancellano gli effetti di 
queste ultime". Non solo, ma il Quetelet tenderebbe a dimostrare 
che, calcolando gli estremi delle medie individuali, anche i 
risultati individuali si possono calcolare in antecipazione, mercé 
la <hi rend="italic">legge delle cause accidentali .</hi> </p>
	<p>Evidentemente queste considerazioni del Quetelet, contro le 
quali nulla si può obiettare in quanto si riferiscono all'uomo 
medio, perdono della loro portata quando si passi ad applicarle 
praticamente: e hanno quindi un valore puramente formale, 
astratto e teorico. Inoltre certi fatti di cui pure la sociologia si 
occupa hanno carattere assolutamente individuale: altri non sono 
riducibili a numero, e quelli infine ai quali il calcolo 
statistico si può applicare non debbono essere eliminati 
con la sostituzione surrettizia dell'uomo medio, altrimenti ne 
verrebbe smarrito il concetto positivo della sociologia, la quale è 
fondata appunto sul differenziamento degl'individui. Del resto la 
statistica stessa viene a confermare questo asserto: il Wagner, che 
fu nella sua prima maniera tra i seguaci più fervidi del Quetelet, in 
un suo articolo intorno alla statistica - cito il riassunto che ne dà il 
Gabaglio - riesce a dimostrare 
come nella statistica oltre la legge de' grandi numeri, ossia "la 
legge delle cause costanti che elidono l'azione delle cause 
accidentali", si debba ammettere anche una legge dei piccoli 
numeri, ossia "la legge delle cause accidentali che elidono l'azione 
delle costanti"; onde la differenza fra la legge statistica e la legge 
naturale (delle scienze naturali) consiste nella natura delle cause e 
nel modo con cui esse agiscono: quella dimostra che il fenomeno 
"dipende da cause costanti e accidentali"; questa dimostra che il 
fenomeno dipende, non però sempre, "esclusivamente da cause 
costanti", così che esso "si manifesta in modo assolutamente 
uniforme".</p>

</div2>
<div2>

<head>2. I fattori irrazionali nella storia.</head>
<p>I fattori irrazionali nella storia. </p>
	<p>Tra i fattori casuali presentano in sommo grado il carattere 
della <hi rend="italic">irrazionalità</hi> quelli che, pur essendo privi di carattere 
sociologico e non avendo che un valore psicologico minimo o 
affatto nullo, senza trovarsi in nessun rapporto di logica necessità 
con lo svolgimento regolare dei fatti umani, ma essendo 
invece di natura bruta e accidentale, ne possono tuttavia 
modificare il corso, imponendosi con la loro forza cieca. Il 
Conrad volle dimostrar che la causa della caduta di Roma fu il 
diboscamento dell'Italia e l'inaridirsi del canali irrigatori: il Liebig 
andò più in là e l'attribuì alla mancanza di acido fosforico e di 
sostanze alcaline, sottratte al nostro suolo dai sistemi irrazionali di 
coltivazione delle biade. Esagerazioni evidenti, queste, ma non 
più ingiustificate dei tentativi, pur molte volte genialissimi, di 
ricondurre tutta la storia a un piano logico e di far coincidere ogni 
tappa segnata convenzionalmente nel suo processo con la 
esecuzione di una parte del programma prestabilito <foreign lang="lat"><hi rend="italic">ab aeterno.</hi></foreign></p>
	<p>Anche senza ricercare nella composizione del suolo le ragioni 
del tramonto delle civiltà e senza risalire, come pure è stato fatto, 
alle condizioni meteorologiche al fine di spiegare l'andamento 
delle rivoluzioni, basterà ricordare le variazioni portate 
nell'organamento delle diverse società dalle circostanze 
climatiche e telluriche, dalla stessa qualità e quantità degli 
alimenti dalla vicinanza del mare, dalla copia di correnti d'acqua, 
dalle caratteristiche della vegetazione, da tutto quanto insomma 
l'ambiente fisico e organico nel quale un gruppo è venuto a 
trovarsi. È noto come abbiano comune il vizio originale della più 
ristretta unilateralità tutte le dottrine che hanno preteso di 
assumere come unico mezzo d'interpretazione di tutto il divenire 
sociale, l'azione esercitata dai fattori esterni sui processi storici, 
rilevata particolarmente dal Montesquieu e dal Buckle per tacere 
degli altri minori. Tuttavia è certo che nessun positivista potrebbe 
oggi dividere lo sdegno dello Hegel contro il riconoscimento, 
anche parziale, della influenza di quei fattori. Nessuno dubita oggi 
che l'attività dell'uomo sia strettamente subordinata alle 
condizioni dell'ambiente cosmico. Anzi, poiché da una parte nel 
gruppo, rispetto alla dinamica sua propria di associazione umana, 
la coincidenza dell'una o dell'altra condizione naturale ci appare 
assolutamente accidentale, e d'altra parte queste condizioni 
appunto sono il fondamento necessario di tutta la evoluzione 
sociale in genere ed economica in ispecie, concluderemo che ogni 
previsione è impossibile relativamente alla vita di un popolo il 
quale non abbia definitivamente fissato la sua sede e stabilito 
quindi l'ambiente cosmico nel quale si compirà la sua evoluzione. </p>
	<p>Non solo: ma anche allora, quanto largamente gli agenti 
esterni esercitano la loro azione! A parte la influenza uniforme e 
costante del clima, la quale può esplicarsi molto variamente ed 
essere da altre influenze varie contrastata, si tratta a dir vero in 
generale di un'azione provvisoria, di cui per lo più in breve giro 
d'anni ogni conseguenza percettibile vien meno: ma questo 
diminuisce, non toglie di mezzo il suo valore effettuale. </p>
	<p>Ogni previsione sull'avvenire economico prossimo di un 
paese può essere delusa da condizioni eccezionali di siccità o di 
umidità, da un terremoto, da una grandinata molto estesa e molto 
violenta. Le stesse cause posson anche determinare la carestia, la 
miseria, il malcontento generale: questo alla sua volta può essere 
il principio di agitazioni, gravide forse di conseguenze politiche 
eccezionali e inaspettate. </p>
	<p>La forza fisica media di una popolazione suol essere in un 
rapporto causale soltanto indiretto o remoto con le condizioni 
sociali della nazione; ma se si pensa quale importanza ha, e 
soprattutto ebbe per il passato la forza fisica nel determinar la 
fortuna di una guerra, si comprende subito il suo valore come 
fattore della evoluzione storica di un popolo. Osserva anzi 
il Dilthey che "la teoria della guerra dipende in prima linea dalla 
conoscenza del fisico, il quale offre alle volontà combattenti base 
e mezzi. Poiché con i mezzi della forza fisica la guerra prosegue il 
suo fine, d'imporre cioè ai nemici la nostra volontà... In questo 
grande calcolo dunque sono le condizioni e i mezzi fisici i numeri 
più importanti per la scienza e che più la occupano, mentre non 
c'è che pochissimo da dire sui fattori psichici". Il Dilthey è troppo 
assoluto; lo stato d'animo delle soldatesche, il grado della loro 
istruzione militare, il senso della disciplina, ecc., hanno una parte 
almeno altrettanto considerevole: ma ciò non vuol dire che la 
forza fisica sia un elemento trascurabile in previsioni siffatte. </p>
	<p>Né questo basta: ma una sola battaglia può decider delle sorti 
di tutta una campagna; e l'andamento di una campagna dipende 
molte volte dalle condizioni digestive dei soldati, o da 
un'accidentalità del suolo o anche da un fatto meteorologico quale 
sarebbe lo scoppio di un temporale, oppure, specialmente nei 
tempi antichi, dalla morte dell'uno piuttosto che dell'altro 
combattente. Un esempio recentissimo: la battaglia di Tsu-shima 
non sarebbe forse volta così miseramente per le armi russe se i 
raggi del sole, riflettendosi diritti sugli occhi dei soldati dello zar, 
non avessero impedito loro di puntare con precisione le loro 
batterie. </p>
	<p>Né si deve dire che il ricorso a questi fattori irrazionali 
compresi comunemente nel concetto generale di caso, sia un 
mezzo comodo per adombrare la nostra ignoranza; il poeta non 
avrebbe a questo proposito ragione di ripetere: </p>

<lg lang="lat">

	<l>Et quia saepe latent causae, fortuna vocatur.</l>
</lg>

	<p>Il naso di Cleopatra, il quale, sol che fosse stato un 
po' più lungo, tutta la faccia della terra, secondo il Pascal, 
sarebbe tosto cambiata, sta a simbolo di tutte le cause per se stesse 
minime ed estranee, le quali ebbero un effetto assolutamente 
sproporzionato sul corso degli avvenimenti storici. In questo 
senso si può dire con Federico II che <foreign lang="fre"><hi rend="italic">Monseigneur le 
Hasard gouverne l'univers.</hi></foreign> </p>
	<p>La morte di Enrico VII a Buonconvento affretta la fine di 
ogni fortuna dell'Impero in Italia; la poca fiducia ispirata da 
Cristoforo Colombo ai maggiorenti della repubblica di Genova, 
sottrae a questa il dominio del Nuovo Mondo; la fucilata che 
toglie la vita a Gustavo Adolfo nella battaglia di Lutzen muta i 
destini d'Europa; la dissoluzione del corpo di Mirabeau precipita 
il corso della rivoluzione francese e la caduta della monarchia; il 
fallimento dell'attentato di Felice Orsini assicura l'alleanza della 
Francia con il Piemonte e la liberazione dell'Italia; la morte del 
conte di Cavour compromette lo svolgimento tranquillo e sicuro 
della gesta nazionale. </p>
	<p>Si può dunque proclamare sul fondamento di fatti positivi 
l'importanza dei fattori accidentali e minimi che turbano l'azione 
delle cause generali e costanti: questo non basta tuttavia a 
giustificare i procedimenti di certi storiografi di corta veduta che 
riducevano le loro trattazioni a saggi di micologia sociale e non si 
preoccupavano d'altro che di trovare l'impercettibile 
<foreign lang="lat">clinamen</foreign> che avesse fatto deviare tutto lo svolgimento 
successivo degli avvenimenti. Il Montesquieu ha per primo 
validamente oppugnato questo sistema: ed ora non è dubbio per 
alcuno che la storia va spiegata in generale come un nesso di 
cause grandissime, le quali poi del resto altro non sono che 
composizioni di cause minime. Classificazioni dei fattori che 
esercitano la loro influenza sui fatti della società in 
generale, e di quelli in ispecial modo che son detti variabili, 
irregolari e accidentali, ne sono state fatte molte dai cultori della 
statistica e della sociologia, ma tutte sono naturalmente più o 
meno incomplete nella enumerazione, sebbene talune rivelino 
molto accorgimento nella scelta del criterio direttivo. In generale 
esse, oltre ad essere, data la condizione della scienza, affatto 
premature, come già osservava il Comte, non si possono di 
necessità volgere ad applicazioni pratiche soddisfacenti, perché 
queste cause si sottraggono molte volte ad ogni valutazione 
numerica della loro intensità e ciascuna di esse determina poi 
sovente l'intervento di altre le quali complicano e rendono incerto 
il risultato. </p>

</div2>
<div2>

<head>3. L'azione degli individui nella società.</head>
<p>L'azione degli individui nella società. </p>
	<p>La difficoltà di asserire che un avvenimento sociale si 
compirà necessariamente, dato il costante complicarsi, di cui 
abbiamo discorso testé, della causalità sociologica, è resa 
manifesta, ben più che dall'intervento irrazionale di fattori 
materiali accidentali, da questo fatto: che i fenomeni sociali hanno 
per molta parte un riflesso e spesse volte fin l'essenza della loro 
realtà, nella psiche individuale: molti anzi, prima di essere fatti 
sociali, non sono che fatti psichici. Il carattere soggettivo, il 
significato psicologico dei fatti sociali ci devono essere presenti 
sempre nell'indagine, alla stessa maniera che nella scienza dello 
spirito ci appare imperfetta e antipositiva ogni ricerca che 
prescinda dalla considerazione dei fatti organici corrispondenti: 
non per questo, naturalmente, i fatti psichici sono fatti organici, né 
sono puramente fatti psichici i fatti sociali. </p>
	<p>Se si considera, come vorrebbe taluno, la sociologia quale 
scienza dei rapporti esteriori e formali o ci si propone come 
intento immediato il semplice esame, per un fine particolare, di 
una singola struttura o funzione sociale, il lato soggettivo può 
essere trascurato: ma gli studiosi che si prefiggono di determinare 
principi teorici nei quali si rispecchi integramente la realtà 
positiva e di formulare previsioni concrete, snaturerebbero il fatto 
sociale se non lo considerassero anche da quel punto di vista. 
Debitamente svolta secondo le esigenze della cultura moderna e 
interpretata con libertà, sussiste pur sempre in tutta la sua 
freschezza quella massima del Vico: <hi rend="italic">che questo mondo civile, 
egli certamente è stato fatto dagli uomini</hi>: onde se ne possono, 
perché, se ne debbono, ritrovare i <hi rend="italic">principi dentro le 
modificazioni della nostra medesima mente umana</hi></p>
	<p>Qualunque opinione si possa accogliere relativamente 
alla pressione che l'ambiente esercita sopra gli uomini di governo, 
è certo che un'istituzione qualsiasi prima di diventare, come 
avviene dopo che essa sia stata attuata, un fatto appartenente 
all'ordine politico, ha una sua realtà come fatto psicologico, non 
solo quale idealità <hi rend="italic">vagheggiata prima che sia</hi> dalla 
coscienza popolare, ma anche quale forma della mente del 
legislatore, variamente atteggiata secondo la sua esperienza 
teorica e pratica. È vero che il Durkheim - e sopra questo si fonda 
essenzialmente la sua dottrina morfologica - sostiene che bisogna 
considerare i fenomeni sociali in se stessi, staccati dai processi 
coscienti che se li rappresentano, e che il carattere convenzionale 
di una pratica o di una istituzione non deve presumersi mai, 
perché esse si presentano a noi appunto nella loro qualità di cose 
esterne. Tuttavia mi sembra che un tale criterio, sebbene 
tecnicamente apprezzabile, possa condurre gli studiosi, quando 
venga applicato in modo troppo generale e assoluto, a formarsi 
una visione oscura e imperfetta della fenomenologia sociale. Se 
riflettiamo infatti al sottilissimo e complesso meccanismo della 
nostra psiche, nella quale nessuna impressione va perduta, nessun 
seme è gittato invano e un fatto minimo basta a determinare un 
rivolgimento, anzi uno sconvolgimento inapprezzabile, e 
applichiamo questo concetto alla mente di uno stratega che medita 
un piano di battaglia, dovremo pensare alla possibilità che una 
causa qualunque, sia pure impercettibile, modificando il suo 
calcolo tattico, muti le sorti del combattimento e anche la fortuna 
di tutta una guerra e forse ancora l'avvenire di una nazione. 
L'Italia ha appreso pur troppo a sue spese a quali conseguenze 
possano condurre le gelosie, le invidie e le discordie fra i capi di 
un esercito in guerra; le competizioni personali fra i 
generali supremi hanno infatti largamente concorso a determinare 
l'esito vergognoso della campagna del '66, onde 
fu inflitta la prima e più terribile mortificazione a un amor proprio 
nazionale che si andava appena rigenerando. Altre volte invece 
l'atto eroico o la presenza di spirito anche di un oscuro 
combattente ha salvato la fortuna d'una giornata. </p>
	<p>È dunque molto spesso necessario risalire oltre i fatti 
oggettivamente considerati per trovarne la spiegazione perfino 
nello stato d'animo di un singolo individuo. </p>
	<p>L'elemento fondamentale e irreducibile della società nella sua 
realtà di formazione naturale compiuta, del pari che nella sua 
genesi primaria, è appunto l'individuo sociale: e questo è, così il 
Marchesini, un dato complesso, è il prodotto dinamico di molti 
altri fatti, riflettenti in esso la propria efficienza, e che tuttavia non 
gli tolgono, ma gli danno, caratteri nuovi e nuovo potere di 
azione. Esso è, rispetto a questi fattori e co' suoi caratteri 
speciali come il protoplasma rispetto alla molecola, il protoestema 
rispetto al protoplasma. </p>
	<p>Il problema del valore dell'individuo nella società s'impone a 
noi in quanto ha attinenza con una delle limitazioni più notevoli e 
generali al nostro potere di previsione: poiché, per trattare a fondo 
la questione, sarebbe forse a pena sufficiente un'opera di lunga 
lena, ci accontenteremo di svolgere alcune considerazioni più 
strettamente necessarie. </p>
	<p>Molto spesso il contenuto del problema è stato ridotto 
all'apprezzamento della portata che può avere nel corso degli 
avvenimenti sociali l'attività degli uomini di eccezione. È ben 
noto a quali intemperanze egualmente deplorevoli nei riguardi 
della serietà e della obbiettività scientifica si sieno abbandonati i 
sostenitori e gli oppugnatori del valore sociale dei grandi uomini: 
da una parte si è voluto ridurre la storia ad una galleria 
monumentale, sulle cui pareti campeggino, isolata ciascuna nella 
sua nicchia, le statue dei benefattori della umanità, degli 
<hi rend="italic">eroi</hi>, degli <hi rend="italic">uomini rappresentativi</hi>, i quali in vita 
hanno trascinato dietro di sé, come pecore matte, popoli interi; 
dall'altra parte si è sostenuto che i dominatori del mondo "non 
sono che marionette spinte avanti e chi le spinge là sono pur 
sempre i milioni, invisibili, senza nome, ignoti e innominati ".</p>
	<p>La discussione, ridotta così artificiosamente a forma 
dilemmatica, finisce col trarre a un irreparabile confusionismo. 
Pericoloso anzitutto è l'equivoco che si stabilisce fra grandi 
uomini e uomini pubblici, tra l'influenza dei re, dei ministri; dei 
duci, dei funzionari in generale e via dicendo, e la influenza dei 
geni che hanno rivelato idealità nuove o ravvivato il fulgore di 
quelle già vigoreggianti. Si sa che i primi possono, trovandosi 
casualmente al loro posto, non avere che una parte apparente e 
affatto nominale; o anche, ove sieno i rappresentanti di un partito, 
di una classe, di una corrente della opinione pubblica, di una 
minoranza insomma che fa di essi il proprio centro, la loro 
volontà può confondersi naturalmente con la volontà del gruppo. 
Gli altri invece, sieno essi fondatori di religioni o banditori 
di dottrine etiche, elaborino sistemi giuridici nuovi o diano 
impulso a movimenti politici, sieno poeti o scienziati, pur 
soggiacendo tutti in varia misura alla imperiosa volontà 
dell'ambiente, sanno pure a lor posta dirigerlo e trasformarlo. 
Confondere l'una categoria con l'altra - sebbene talora i caratteri 
di ambedue possano accidentalmente raccogliersi sopra uno stesso 
individuo - equivale spesso a confondere genio e potenza: gli 
uomini politici sono molte volte i rappresentanti volgari del 
successo, della tradizione, del fatto compiuto: i geni sono quasi 
sempre gli uomini dell'avvenire, i campioni delle idealità. </p>
	<p>In secondo luogo, non si capisce perché si debba restringere 
l'investigazione alla influenza dei grandi uomini invece di volgere 
ogni studio a determinar in generale il posto dell'individuo nella 
società. Certamente la previsione sociologica sarebbe 
notevolmente agevolata, ove si potesse accogliere la dottrina sorta 
come reazione contro il culto degli eroi; ma la sua insostenibilità è 
evidente, perché una volta affermato che questi sono soltanto il 
prodotto della elaborazione dell'ambiente, le creature o, come si 
dice con una di quelle espressioni che il gergo sociologico ha 
messo in voga, gli <hi rend="italic">esponenti</hi> della loro epoca, si dovrà pure 
a maggior ragione, sebbene in grado minore, cioè proporzionato 
alla intelligenza, al potere suggestivo, alla energia, alla ricchezza, 
ecc., ammettere lo stesso relativamente a tutti, fino all'ultimo, i 
capi del <foreign lang="lat"><hi rend="italic">servum pecus</hi></foreign> che mareggia intorno al 
simulacro del sovrumano. E allora arriveremo all'assurdo di 
riconoscere che ogni individuo è capace in una certa misura 
d'influire sopra tutti gli altri, compresi i geni più potenti, sopra 
tutti i suoi simili. tranne precisamente sopra se stesso. </p>
	<p>Non dobbiamo fermarci a considerare gl'inventori più 
celebrati, i pastori dei popoli, i fondatori di religioni, 
quelli di cui la storia ci ha tramandato il nome precinto di 
un'aureola d'immortalità. Si compie continuamente in ogni gruppo 
sociale una infinità d'invenzioni, minima ciascuna in sé, ma dalle 
quali pure germoglia la fioritura lussureggiante delle legislazioni, 
delle convinzioni morali, dei linguaggi: e il Tarde ha così 
splendidamente dimostrato l'importanza di questi fatti psichici 
minimi, nei quali non si esaurisce tutta la causalità sociale, ma se 
ne risolve una buona parte e non la meno caratteristica, che noi ci 
sentiamo dispensati dall'approfondire quelle premesse 
psico-sociologiche, senza le quali il problema dell'azione dei 
grandi uomini resta insoluto. </p>
	<p>Dai sostenitori di ambedue le opposte dottrine sono stati 
completamente trascurati i dati più ovvii dell'esperienza: gli uni 
hanno detto che i grandi uomini sono fattura del clima storico, 
dimenticando che appunto dalle pagine della storia esce la 
conferma della sentenza di Ernesto Renan, che <foreign lang="fre"><hi rend="italic">les 
meilleurs hommes d'une nation sont ceux qu'elle crucifige</hi> </foreign>: 
gli altri ci hanno presentato i geni come supremi fattori della 
evoluzione sociale, senza tener conto della innegabile rispondenza 
generale - che non può certo essere spiegata con un'armonia 
prestabilita - tra la figura di ciascuno di essi e la speciale 
fisionomia complessiva della loro epoca. </p>
	<p>Questi hanno finito col non potersi rendere ragione del fatto 
che quasi tutti i grandi uomini hanno avuto i loro precursori, e 
sono caduti nell'errore di un finalismo mistico, facendo trovar loro 
il terreno bell'e preparato quasi per grazia piovuta dal cielo; quelli 
d'altra parte non troverebbero modo di ribattere l'argomentazione 
stringente, per quanto paradossale, del James, che se Bismarck 
fosse morto nella culla, i Tedeschi sarebbero contenti di apparire a 
se stessi come una razza di occhialuti 
<foreign lang="ger"><hi rend="italic">Gelehrten</hi></foreign> e di erbivori politici, e ai Francesi come 
<foreign lang="fre"><hi rend="italic">ces bons</hi> </foreign> o <foreign lang="fre">ces naïfs allemands.</foreign> E così il 
Carlyle e l'Emerson si sono trovati a contraddirsi, sino a scrivere, 
secondo fu osservato, le pagine più belle e più vere sulla parte che 
le masse hanno avuto nel dramma della storia: il Gumplowicz è 
stato obbligato a riconoscere che la libera attività umana le pone 
sulla via. </p>
	<p> L'errore sta appunto nell'aver mancato di considerare che 
l'uomo in generale è individuo biologico, psicologico e sociale ad 
un tempo: e che in quanto è individuo psicologico ha 
manifestazioni particolari, le quali non possono essere ridotte a 
nessun'altra forma attività. </p>
	<p>In ciascuno di noi, in monsieur La Palisse come in 
Isacco Newton, in Jacques Bonhomme come nel cardinale 
Richelieu, le influenze sociali accumulate per la eredità e nella 
esperienza della vita non dominano così da togliere tutta la sua 
parte a quella autonomia del volere che ci fa uomini: 
quest'autonomia va da un minimo a un massimo e può assumere o 
respingere, fino a un certo punto, gli elementi ricevuti 
dall'esterno, per via biologica o no. </p>
	<p>L'uomo è un animale socievole, e questo principio Aristotele, 
sebbene diversamente interpretato, è il 
fondamento sul quale poggia l'edifizio delle scienze morali: ma la 
sua, secondo l'espressione scultoria del Kant, non è che una insocievole 
socievolezza: alle attività che si svolgono in accordo con 
l'ambiente sociale, altre ne contrastano, repugnanti e ribelli: 
questo intimo contrasto si traduce oggettivamente in quel giuoco 
assiduo di azioni e reazioni fra la collettività e l'individuo che lo 
Spencer considera ben a ragione fondamento essenziale della 
socialità. </p>
	<p>Ogni uomo ha una sua sfera d'influenza: egli può concorrere 
continuamente a determinare la volontà della sua famiglia, 
de' suoi amici: secondo la forza del suo carattere, secondo la 
sua suggestione ch'egli sa esercitare, secondo le condizioni 
fortuite in cui egli viene a trovarsi, la cerchia della sua azione 
determinatrice è più larga o più ristretta: e va pure da un massimo 
a un minimo. </p>
	<p>È naturale che un uomo dotato di qualità eccezionali e 
favorito dalla fortuna, potrà estendere indeterminatamente il suo 
potere: la questione dell'influenza dei grandi uomini sta tutta qui. 
Tale è la società quali sono gl'individui che la compongono: e il 
Mill ha combattuto con vigore il metodo chimico o sperimentale, 
preferito dai politici empirici, i quali, trascurando il fatto che gli 
uomini allo stato sociale sono ancora uomini, disprezzano tutti i 
ragionamenti in materia politica fondati sulla psicologia. </p>
	<p>Certamente è necessario che i contemporanei degli uomini di 
genio sieno disposti a riceverne l'influenza. Fra gli uni e gli altri - 
dirò con il Richard - bisogna che ci sia qualche somiglianza; 
l'eccesso di originalità è una causa d'impotenza. Ma se è 
necessario all'efficacia <hi rend="italic">immediata</hi> dell'opera del genio che 
le idee e i sentimenti che lo muovono all'azione, sieno già come si 
dice, nell'aria, non si può ammettere perciò che sia questa anche 
una condizione imprescindibile del suo apparire. Un grande 
teologo, probabilmente, non troverebbe oggi molto seguito ed è 
improbabile che sorga: ma impossibile, no. </p>
	<p>Nell'Olimpo degli uomini grandi possiamo distinguere 
appunto quelli che si limitarono ad assecondare una tendenza 
diffusa già nel loro ambiente e quelli che si sforzarono 
d'imprimere a questo tendenze nuove. Come in generale nella 
umanità mediocre si differenziano pure gl'individui secondo che 
in essi è più spiccata l'inclinazione ad affermare la propria 
personalità, oppure la condiscendenza alle norme del 
costume, così nella umanità di eccezione abbiamo da un lato i 
felici assertori delle idealità della loro gente, i geni assimilatori, 
l'opera dei quali è la sintesi di un momento storico o di un 
indirizzo artistico o di una lunga elaborazione scientifica, 
dall'altro i geni novatori, gli <foreign lang="lat"><hi rend="italic">escubitores animorum 
dormitantium</hi></foreign>, che aprono orizzonti insperati e segnano il 
principio di un'epoca: quelli consolidano le conquiste già 
compiute e le assicurano ai posteri: questi schiudono vie nuove 
che menano a nuove conquiste: gli uni vorrebbero fermare il sole, 
gli altri dissipare le tenebre. L'opera degli uni e degli altri non è 
trascurabile nello studio della vita storica. </p>
	<p>Il momento presente appare propizio alla giustificazione di un 
culto degli eroi che non degeneri naturalmente in amplificazioni 
retoriche o non si confonda con la follia leggendaria dei cittadini 
di Abdera. Oggi esso rifiorisce: il romanzo verista che doveva 
ridursi alla narrazione di una storia <hi rend="italic">qualunque</hi> accaduta ad 
un uomo <hi rend="italic">qualunque</hi>, sopravvive a se stesso: e il romanzo 
storico è di nuovo in fiore. La commedia borghese degenera quasi 
dovunque nella <foreign lang="fre"><hi rend="italic">pochade</hi></foreign> e la tragedia promette di 
rinascere. Intanto artisti e filosofi bruciano il loro incenso dinanzi 
all'altare del superuomo. Tutti questi sono segni evidenti di un 
ritornare del gusto generale alla predilezione per i tipi individuali 
di grandezza umana. Ed è bene che il culto degli eroi venga 
conservato e alimentato: né al tempo nostro in cui la 
considerazione delle conseguenze probabili comincia ad essere 
riconosciuta come elemento legittimo di valutazione delle 
dottrine, questo rilievo può apparire inopportuno o estraneo al 
nostro assunto. </p>
	<p>Qualunque sforzo dialettico facciano i filosofi per respingere 
dalla ribalta della storia gl'individui grandi, essi non 
potranno mai escludere dalla mente di tutti il convincimento che 
gli uomini eminenti esercitano fascino su di noi e sono, come si 
dice, i <foreign lang="fre"><hi rend="italic">meneurs</hi></foreign> delle folle: a nessuno che non si 
sia approfondito negli studi è nemmeno mai passato per la testa 
che ha veduto dominare con l'ingegno e con la potenza al disopra 
di lui fossero dalle sue aspirazioni e dai suoi bisogni mossi ad 
agire. In ogni ambiente politico anche ristretto appare a tutti 
evidente che i maggiorenti, se pure hanno bisogno molte volte 
d'indulgere alle tendenze della folla, una volta che abbiano 
conquistato il suo favore, la traggono dietro di sé dovunque 
vogliano: tutta la esperienza sociale indica come tendenza 
dominante dell'uomo quella che il Guyot chiama 
<foreign lang="fre"><hi rend="italic">tendance moutonnière</hi></foreign>. Questo <foreign lang="lat"><hi rend="italic">consensus 
generis humani</hi></foreign> ha maggior valore che non si possa 
credere, né è lecito di spiegarlo come vorrebbe lo Spencer 
semplicemente con quell'affetto che ispirano semplicemente le 
personalità, affetto vivissimo nell'aborigeno e che ancora 
predomina nei popoli civili. C'è qualche cosa di più: questa 
coscienza di essere dominati, anche se illusoria, è pur sempre un 
fatto ed ha una sua causalità: essa è la fonte di quella volontà di 
avvilimento, per così dire, di quel bizzarro sentimento orgoglioso 
che può suscitarsi in chi si sente strumento del grand'uomo e da 
cui i reggimenti sono spinti a gittarsi incontro alla morte, le folle 
sono eccitate alla ribellione, gli oscuri figli della terra e del lavoro 
esaltati all'eroismo. Questo sentimento di sottomissione sarà 
ingiustificato razionalmente; talvolta si dovrà giudicarlo 
moralmente mostruoso: ma esiste nella realtà, e una scienza che 
ha nome di positiva non deve ignorarlo. </p>
	<p>A prescindere dagli esempi che la storia ci ha tramandato, 
delle aberrazioni e della degradazione cui si 
abbandonarono talora i volghi - volghi della strada e 
volghi dei <foreign lang="fre"><hi rend="italic">salons</hi></foreign>, volgo letterario e volgo 
accademico, volgo dei suburbi e volgo delle assemblee - dietro le 
peste di suggestionatori fortunati che spesso erano soltanto abili 
ciurmadori, non possiamo dissimularci il valore pedagogico di 
questa coscienza, illusoria o no, a tutti comune, della efficacia 
degli uomini grandi che hanno dato libertà al loro popolo o 
redento gli uomini da mali fisici e da mali morali o acceso nuovi 
astri nei cieli dell'arte o rinvigorito idealità nobilissime di 
giustizia e di virtù. Fin che non ci sia stata rivelata la formula 
chimica per la quale, come una data miscela determina la 
formazione di un precipitato, la psiche collettiva ha prodotto 
quelle grandezze eroiche, possiamo dire che è degno di uomini 
liberi e di coscienze generose dedicar loro un posto onorevole nel 
sacrario dei propri affetti e che peccano di vanità quanti abusano 
degli strumenti della scienza per isfrondar le corone della loro 
gloria. </p>
	<p>Ragioni storiche, psicologiche, morali concorrono, dunque a 
farci ritenere infondata, o almeno esagerata, del pari che la 
dottrina del Carlyle e dell'Emerson, quella che nega autonomia 
agl'individui, e, per conseguenza, efficacia all'opera dei grandi. Lo 
Stein ha felicemente identificato il <foreign lang="grc"><hi rend="italic">pròton pseudos</hi></foreign> di questa dottrina con l'errore che ha valso alla 
statistica di essere chiamata, la menzogna espressa in cifre: il 
trucco sta tutto qui: potenze <hi rend="italic">dinamiche</hi> vi si trasformano di 
punto in bianco in potenze meccaniche. Si 
può dei grandi uomini ripetere quello che fu detto delle 
idealità sociali, cioè che sono i condensatori e i propulsori della 
coscienza popolare, come quelli che ne assommano in sé e ne 
trasformano le energie. "Poiché tutto ciò che accade è effetto di 
cause, non ne segue che le volizioni, anche d'individui particolari, 
non sieno di grande efficacia come cause... Sebbene le varietà di 
carattere fra individui ordinari si neutralizzino reciprocamente su 
larga scala, individui eccezionali in posizioni importanti non si 
neutralizzano l'un l'altro in una data epoca... Le volizioni di 
persone eccezionali, o le opinioni e i propositi degl'individui che 
in un momento particolare compongono un governo, possono 
essere anelli indispensabili nella catena di causazione per cui 
anche le cause generali producono i loro effetti". Queste sagge 
considerazioni del Mill sono state dimenticate da quanti, saltando 
di pie' pari i determinanti prossimi degli avvenimenti, hanno 
voluto risalire senz'altro ai loro motivi remoti, dimenticando che i 
fatti sociali sono i più modificabili di tutti e che, ov'è in giuoco 
l'autonomia umana, c'è sproporzione fra le cause e gli effetti e 
questi sono ben lungi da essere esauriti da quelle. Ben a ragione il 
James ha fatto oggetto de' suoi felici sarcasmi questi strani 
interpreti del principio di causalità, che sentono il bisogno di 
risalire sempre, per ogni minimo evento, lungo tutta la 
successione degli antecedenti cosmici, come quei nostri antichi 
che non sapevano cominciare la cronaca del loro comune senza 
rifarsi dal diluvio universale. Il Mill conclude affermando che 
l'influenza de' grandi uomini è decisiva nel determinare 
la celerità del movimento, il modo e l'ordine in cui si compie il 
progresso dell'umanità e nel decidere addirittura se esso si compia 
o no. Questo è un concetto veramente positivo: intuito già dal 
Machiavelli, esso è comune al Comte e ad alcuni seguaci del 
materialismo storico, i quali hanno messo in rilievo la virtù 
regolatrice degli individui superiori: il Durkheim stesso, facendo 
uno strappo alla sua rigida dottrina antipsicologica, afferma in 
generale essere possibile alle tendenze, ai bisogni e ai desideri 
degli uomini, di promuovere o di contenere lo svolgimento di un 
determinato fatto. Se pensiamo alla definizione che del libero 
arbitrio ci dà l'Ardigò nella <hi rend="italic">Morale dei positivisti</hi>, 
possiamo riassumere questa dottrina media, affermando che i 
grandi uomini sono il libero arbitrio della umanità. </p>
	<p>Questo è conforme al concetto che del libero arbitrio ebbero 
quei matematici, i quali, come il Cournot e il Boussinesq, 
cercarono, rinnovando in altra forma una idea cartesiana, con 
tentativi geniali per quanto completamente falliti, di conciliarlo, 
anzi di comprovarlo con la dottrina della conservazione 
dell'energia, attribuendogli la funzione di determinare e di mutare 
la direzione del movimento. Ed è pure conforme al concetto 
statistico delle cause accidentali, di cui appunto l'azione dei 
grandi uomini rappresenta il tipo più notevole nella storia, e che il 
Quetelet definiva come quelle che non hanno, propriamente 
parlando, probabilità alcuna a loro favore, ma influiscono 
sull'ordine di successione degli avvenimenti. </p>
	<p>Da tutto questo si rivela che l'elemento individuale che sta 
alla radice della nostra idea della socialità, implica una 
delle più forti ragioni di imprevedibilità dei fatti storici. Prevedere 
si può soltanto quello che è già potenziale e necessariamente 
determinato: ma gl'individui e specialmente i grandi individui 
sfuggono a ogni determinazione necessaria. Vero è, come osserva 
il Mill, che le particolarità di un grande carattere storico possono 
far sentire la loro influenza per parecchie migliaia di anni, ma è 
altamente probabile che esse non produrranno differenza alcuna 
in capo a cinquanta milioni di anni. Sono anzi ben pochi, fuor 
della sfera dell'attività intellettuale, i geni che facciano sentire la 
loro azione attraverso lungo ordine di secoli. È molto probabile - 
per quanto una tale argomentazione sembri, e sia forse, 
assolutamente oziosa - che se Alessandro Magno o Giulio Cesare 
non fossero mai esistiti, l'aspetto attuale del mondo sarebbe 
<hi rend="italic">oggi</hi> press'a poco lo stesso. E lo studio della storia ci 
permette inoltre di considerare come feconda di effetti remoti 
particolarmente l'azione di quegli uomini grandi, la cui venuta 
apparve in più stretta relazione con le condizioni dell'epoca loro e 
quindi meno largamente sottratta alla previsione. Si sa, ad 
esempio, che il principio informatore della religione cristiana, 
cioè il sentimento di fratellanza che la pervade, era anteriore a 
Gesù Cristo: e le profonde mutazioni sociali che conseguirono 
alla sua predicazione, sembrano doversi riguardare come prodotti, 
oltre che della predicazione stessa, dell'espansione progressiva e 
in parte indipendente, di quello stato d'animo originario e 
fondamentale. Errano dunque coloro che fanno consistere 
nell'opera dei grandi uomini la ragione suprema e quasi unica 
della imprevedibilità dei fatti sociali e si fondano su di essa per 
dichiarare questa assoluta. In ogni modo è certo che in qualunque 
previsione giudiziosa relativa a un tempo alquanto remoto, 
l'intervento di un uomo grande a turbare la successione 
logica degli avvenimenti, dovrà essere sempre implicitamente 
riservato. </p>

</div2>
<div2>

<head>4. Indeterminazione degli elementi intellettuali...</head>
<p>Indeterminazione degli elementi intellettuali
e affettivi del fatto sociale. </p>
	<p>Il problema, variamente risolto, dei rapporti che
intercedono fra l'azione dell'individuo e lo svolgimento dei 
decorsi sociali, non è che uno tra i molti aspetti che 
presenta la questione generale degli ostacoli derivati alla 
conoscenza sociologica dal soggettivismo che informa di sé taluni 
suoi elementi essenziali. Ad altri aspetti, non meno di questo 
notevoli, della medesima questione, dobbiamo appunto accennare 
ora. </p>
	<p>Che un esercito s'imbaldanzisca dopo la prima vittoria: che 
una nazione si dia in preda al terrore per la minaccia di un danno 
reale o fittizio, prossimo o remoto: che una dottrina economica o 
politica o religiosa o morale conquisti una classe di persone o un 
popolo o una cittadinanza: che un determinato ceto riesca ad 
imporre una soggezione anche servile a tutti gli altri... ecco una 
serie di fatti che non possono spiegarsi, è vero, senza 
considerazioni storiche e sociali, ma che hanno il loro fondamento 
in ragioni più riposte e minori, delle quali non può occuparsi che 
la psicologia sia sociale e collettiva, sia anche individuale e che 
non possono venir preveduti, sia pure vagamente, senza una 
conoscenza profonda dello stato d'animo di quelle collettività. E 
poiché in una aggregazione umana, anche se ristretta e 
scarsamente differenziata, l'intreccio delle azioni e delle reazioni 
psicologiche è assai complicato, si può dire che, precisamente là 
dove spesso fa buona prova quello che si chiama il tatto o l'intuito 
politico, ci mancano di solito gli elementi per una 
previsione scientificamente giustificata, la quale non sia 
più o meno indeterminata e scolorita. </p>
	<p>Quando una dottrina sorga sull'orizzonte, chi potrà 
determinarne la portata <hi rend="italic">a priori</hi>? Chi potrà spingersi con 
certezza più oltre che a un giudizio generale sulla sua rispondenza 
alle condizioni complessive del momento storico? Pensiamo al 
differenziarsi dei processi mentali nei singoli individui, 
largamente comprovato dalla pedagogia sperimentale: ricordiamo 
la varietà infinita di associazioni cui dà principio, nella mente dei 
singoli alunni, una sola parola lanciata improvvisamente in mezzo 
a una scolaresca, la quale pure può considerarsi come una folla, 
sotto molti rispetti, omogenea. E passiamo a considerare tutti i 
varii atteggiamenti che si presterà ad assumere una di quelle 
idealità che sono capaci di muovere il mondo, secondo le dizioni 
intellettuali, sociali, biologiche e le disposizioni psicologiche non 
meno svariate di cui un popolo o un complesso di popoli ci 
presenta il quadro in un dato momento. Ai nostri giorni vediamo a 
la dottrina socialista apparire a taluni come la promessa di uno 
stato sociale perfetto, ad altri come la minaccia di un totale 
regresso: gli uni vi ravvisano l'indice di un avanzamento morale, 
gli altri un sintomo di degenerazione della società; utopia secondo 
il giudizio di molti, essa presenta per molti altri una certezza 
scientifica incontestabile: de' suoi stessi fautori una parte ne 
trae la persuasione della necessità di un'azione lenta, graduale e 
pacifica, un'altra parte vi trova le ragioni giustificatrici di una 
tattica impulsiva e violenta: nelle condizioni della società attuale 
si riscontra da un lato anche da scrittori non socialisti, come il 
Paulsen, la tendenza verso la limitazione della proprietà privata, 
dall'altro vi si ravvisa la smentita positiva più assoluta e solenne 
di tutti i capisaldi del collettivismo; nella classe operaia si 
hanno talora segni di ostilità contro la nuova predicazione: mentre 
la classe borghese dà a questa apostoli ferventi ed entusiasti 
adepti e quelli che il Loria chiama lavoratori improduttivi ne 
disertano a schiere. La posizione complessiva del tempo nostro di 
fronte alle idee della democrazia sociale è data dall'equilibrio e 
dalla sintesi di tutte queste diverse tendenze, di tutte queste 
disposizioni, variate secondo la <foreign lang="lat"><hi rend="italic">forma mentis</hi></foreign> di 
ciascuno degli individui che hanno imparato a conoscere la 
dottrina. Se, anche assistendo al duello accanito che si combatte 
nel seno della nostra società fra il principio individualistico e il 
suo contrario noi stentiamo a formarcene un concetto generale, ad 
ottenere una visione panoramica dell'insieme, possiamo da questo 
trarre argomento a pensare quanto debba apparire delicata e 
difficile ogni previsione sulla portata d'un grande movimento 
ideale. </p>
	<p>Gli elementi intellettuali e gli elementi affettivi dei fatti 
sociali sfuggono a ogni determinazione rigorosamente precisa. 
Chi potrà analizzare ne' suoi ultimi elementi quella che si 
chiama la opinione pubblica? Eppure si sa quale parte essa 
rappresenti nella vita storica di uno Stato; mutevole com'è, essa 
agisce continuamente e irresistibilmente, assumendo le forme più 
svariate: c'è un'opinione pubblica in fatto di morale ed è il 
cosiddetto senso morale di un'epoca: ce n'è una in fatto di estetica 
e si chiama gusto o moda: anche il buon senso e il senso comune 
sono elementi integranti della opinione pubblica. Ma come non si 
può nemmeno approssimativamente esaurire la contenenza di 
questa, così a maggior ragione non si potrà prevederne mai con 
sicurezza determinati atteggiamenti. Basta pensare agli esempi 
innumerevoli che la storia ci offre di dottrine estetiche, politiche, 
filosofiche, le quali, affermatesi audacemente come 
definitive, incontrarono entusiastico e universale consenso, per 
cadere poi in breve tempo nell'abbandono, travolte dalla vicenda 
di altre teoriche e di altre scuole. </p>
	<p>Uno stesso fatto, secondo che lo si considera come termine di 
una evoluzione compiuta o come principio di una evoluzione 
nuova, si presta a valutazioni varie e muta dalle radici il suo 
significato. Chi avrebbe potuto pensare, fra quanti vedevano nella 
<hi rend="italic">Dichiarazione dei diritti dell'uomo</hi>, un segno di grande 
progresso anche per il fatto che in un paese dove il padrone era 
uno solo, il re, "comandante-proprietario della Francia e dei 
Francesi", essa proclamava il principio della proprietà privata, che 
contro di questo si sarebbe accesa poi lotta così violenta e che lo 
si sarebbe designato come l'indice più significativo di un assetto 
ingiusto e inumano? </p>
	<p>La storia fissa le dottrine nelle loro linee teoriche, immutabili: 
le critica, le discute, le raffronta, si sforza d'interpretarle: ma 
ormai esse sono morte. E come l'anatomista per quanto 
minutamente sezioni il cadavere che gli sta dinanzi sul tavolo, per 
quanto frughi ogni viscere più riposto e scomponga ogni 
meccanismo più sottile, cercherebbe invano di ricostruire i modi e 
le forme di tutta quanta la energia vitale che poco prima animava 
ancora quel corpo; come l'istologo si sforzerebbe inutilmente di 
comprendere da un esame accurato e profondo di un cervello 
quello che esso fu e quali idee, quali sensazioni, quali sentimenti 
vi lasciarono il loro segno nella esperienza della vita: così lo 
storico non può dai libri, dai documenti, dalle memorie fare 
scaturir genuino ed intero lo spirito che alitava per entro una 
dottrina o per entro una età. Il suo è l'atteggiamento del Principe 
di Danimarca che Shakespeare ci mostra intento a interrogare 
invano i teschi raccattati nel cimitero, eguali tutti nella 
desolata nudità del loro aspetto, dopo avere nella vita rivelato la 
più complessa varietà. L'<hi rend="italic">attualità</hi> dei movimenti politici è 
appunto quel carattere che sfugge necessariamente agli indagatori 
del passato e si oppone ai loro sforzi di ricostruirlo: e qui è 
l'ostacolo che a maggior ragione si opporrà a quanti vogliano 
tracciare ne' suoi particolari lo svolgimento avvenire di una 
idealità sociale, dimentichi della varietà degli aspetti che essa, 
anche serbando lo stesso nome, può assumere: la loro audacia è 
simile a quella di chi pretendesse, vedendo una incinta, di 
presagire i caratteri del nascituro: senza contare che gli studiosi 
del passato come i profeti dell'avvenire non possono nella 
interpretazione o nella previsione spogliarsi affatto dei loro abiti 
mentali o affettivi. </p>
	<p>C'è dunque nella vita della società qualche cosa che sfugge al 
numero, al calcolo, che non tollera d'essere inchiodato sulle tavole 
della statistica o imprigionato nelle pastoie delle generalizzazioni: 
ed è ciò che le statistiche possono eliminare con le loro 
osservazioni di massa, che le generalizzazioni possono 
"trascurare, limitandosi a notare gli aspetti esteriori e complessivi 
della vita sociale, ma è ancora e sempre quello che essa rinserra di 
più recondito e di più sincero, quello che le dà valore morale e 
colorito umano; sono i fatti di simpatia <foreign lang="fre">(le peuple le plus 
sympathique</foreign> - nota il Novicow, il quale pone la comunanza di 
sentimenti a fondamento della nazionalità - <foreign lang="fre">sera , toutes 
choses égales d'ailleurs, le plus puissant </foreign>), i progressi dei 
sentimenti sociali, gli atteggiamenti dello spirito di fronte 
all'infinito e all'ignoto. Si sa che il Kidd ha sostenuto che i 
sentimenti altruistici, i quali erompono dalle concezioni religiose 
e contrastano con l'attività antisociale della ragione, sono i 
propulsori essenziali del progresso: la sua dottrina alla 
quale, complessivamente considerata, lo spirito mistico ond'essa è 
pervasa toglie ogni valore scientifico, ha tuttavia a suo 
fondamento un principio incontestabile, per quanto esagerato, 
quello cioè dell'importanza dei sentimenti nella vita storica. Ma 
ogni pretesa di definire nettamente e di classificare con rigore 
questi elementi impalpabili e ribelli a ogni traduzione in termini 
quantitativi ripugna alla loro stessa natura. </p>
	<p>L'errore che vizia tutte le concezioni meccaniche o 
materialistiche della vita sociale sta appunto nell'aver escluso 
l'elemento psicologico o nell'averlo voluto imprigionare in una 
formula e ridurre ad una semplicità, ad una fissità, ad una 
uniformità che ripugna alla sua intima essenza. </p>
	<p>Che l'individuo sociale agisca sotto l'impulso dei bisogni è 
certo: ma è certo ancora che di questi bisogni l'elemento 
essenziale per il sociologo è la coscienza che noi ne abbiamo e 
che questa è il motore diretto, la ragione immediata delle 
operazioni. Il vizio originale della scuola che dal constatare 
l'analogia della società con il corpo umano mosse a costituire la 
dottrina dell'organismo sociale - scuola che fu per altri rispetti 
così altamente benemerita dei nostri studi, specie in quanto 
addimostrò le radici della socialità profondarsi nel terreno della 
zoologia - il vizio originale, dico, di questa scuola consiste 
nell'aver essa ricollegato immediatamente l'<foreign lang="lat"><hi rend="italic">homo 
biologicus</hi></foreign> all'<foreign lang="lat"><hi rend="italic">homo sociologicus</hi></foreign>: per 
analoga via sembrò mettersi talora anche la concezione 
materialistica della storia che non è senza qualche possibilità di 
riscontro, negli aspetti esteriori almeno, con la dottrina 
organicista. </p>
	<p>Per questo, della tendenza che domina nella sociologia 
americana e che si è fatta strada anche in Francia, a 
<foreign lang="fre"><hi rend="italic">dénaturaliser</hi></foreign> i fatti sociali, quando essa non 
conduca a ripetere inversamente l'errore di chi li vuole 
<foreign lang="fre"><hi rend="italic">désubjectiver</hi></foreign>  (per usare la terminologia del 
Draghicesco, il quale ha recato all'ultima espressione paradossale 
questa tendenza), non c'è che ragione di rallegrarsi; poiché, se si 
avrà presente il carattere precario, se così si può dire, dei fatti 
psichici, la natura loro fluttuante, la incertezza continua nel 
definire le loro apparenze successive, ci si asterrà facilmente dalle 
generalizzazioni affrettate o dalle previsioni troppo ristrette. Non 
basta, così il Fragapane, raccogliere dati, coordinarli, 
segnarne le differenze e le armonie per poter dire di conoscere un 
fatto psichico o storico. Dietro ai segni raccolti vi è tutta una 
fenomenalità d'ordine interno che dobbiamo resuscitare dai segni 
stessi, guardarla attraverso di questi. Non bisogna dimenticare 
che, se nella realtà si considera il riguardo sociologico puro e 
semplice, anche i fatti della coscienza, in quanto tali, appaiono 
come appartenenti a una diversa causalità, come punti di un'altra 
linea che interseca talvolta, anzi di continuo, quella su cui noi ci 
troviamo, ma che esiste a sé e che si può considerare come 
indipendente e <hi rend="italic">trascendente</hi> rispetto all'altra. </p>
	<p>È dunque manifesto, quando si dia a tali considerazioni il 
dovuto valore, che gli elementi soggettivi della fenomenologia 
sociale non possono venire fissati rigidamente né si può con essi 
comporre un quadro dai contorni nettamente definiti. </p>
	<p>Quando abbiamo detto che l'idealità della giustizia si 
andrà affinando e facendo più vigorosa, che gli istinti cederanno 
progressivamente il passo alla ragione, che la selvaggeria 
primitiva, la quale occupa ancora il fondo della nostra personalità, 
continuerà a restringere sempre di più il proprio dominio, che la 
libertà individuale si comporrà in equilibrio sempre più stabile 
con le esigenze della collettività, che l'eguaglianza, la solidarietà 
fraterna, cessando di essere formule vane si andranno incarnando 
in istituti e conquisteranno il nuovo terreno nel campo della realtà, 
che la ripugnanza per la guerra diventerà sempre più generale e 
più viva, che il sentimento nazionale si estenderà sino a 
confondersi nel sentimento umanitario, come nella umanità si 
confonderanno tutte le patrie, quando additiamo insomma le vette 
più radiose sulle quali vogliamo credere che i venturi pianteranno 
il loro vessillo, non facciamo che esprimere nel modo più vago i 
termini a cui gl'impulsi migliori che muovono presentemente la 
civiltà nostra potranno dirigerla nell'avvenire: ma non ci è lecito 
dir nulla della forma che tutte queste idealità assumeranno nella 
società futura: non possiamo dir nulla del contenuto reale di 
progresso che esse chiuderanno in sé: non possiamo determinare i 
veri e propri caratteri del perfezionamento che gl'individui 
sapranno conseguire. Dove anche il moto della storia è ambiguo e 
si presta, nelle sue molteplici retrogradazioni, ne' suoi arresti 
parziali o totali che possono esser anche definitivi, a 
interpretazioni diversissime e tutte apparentemente legittime, ogni 
fiducia in una previsione larga e sicura svanisce. </p>
	<p>A porre questo limite contribuisce in particolar modo 
l'elemento affettivo; del resto "l'intelligenza, come ha detto il 
Fouillée, resta sempre più o meno superficiale, <foreign lang="lat"><hi rend="italic">circum praecordia ludit</hi></foreign>: è la facoltà di sentire, il sentimento, nel 
senso generale della parola che, sotto ogni rispetto, ci 
sembra la vera caratteristica della esistenza mentale e forse di 
tutta l'esistenza. Quando si sfugga al pericolo di dar valore troppo 
assoluto alle nostre categorie psicologiche, si deve riconoscere 
che appunto l'efficacia variatrice dei sentimenti sulle condizioni 
storiche dell'umanità è uno tra i fattori negativi più notevoli del 
nostro potere di previsione. Le idee hanno forme relativamente 
fisse e chiaramente definite: esse possono cristallizzarsi in 
dottrine: i sentimenti sono quanto di più plastico, di più 
sfuggevole, di meno determinato si può pensare: eppure un'idea 
non commuove la coscienza universale se non in quanto è 
incarnata in un sentimento. Il sentimento dell'amore umano ci dà 
il cristianesimo: ma sono prodotti dell'intelligenza la teologia e la 
casistica. L'idea del diritto diventata sentimento comune scalza in 
Inghilterra la tirannide degli Stuardi, ispira in Francia i filosofi e i 
politici della Enciclopedia, detta ai rivoluzionari americani il 
<foreign lang="eng"><hi rend="italic">Bill of Rights</hi></foreign>, pervade l'Europa nella sua riscossa 
contro il feudalismo e l'oppressione. E gli storici possono risalir 
fino a Socrate per trovar la radice della idea che è rimasta per 
secoli chiusa nelle solitarie elucubrazioni dei sapienti: ma ecco, il 
sentimento divampa, ed ha infiammato il mondo. La cognizione, 
si può dir con lo Spencer, non è mai il movente della condotta; lo 
è invece il sentimento che accompagna quella cognizione o vien 
da lei eccitato. Il sentimento ha potere perfino di attenuare o di 
contrabbilanciare l'azione delle leggi di natura. Il principio della 
selezione che operava nelle comunità primitive, movendo 
istintivamente a sacrificare in nome dell'oscuro interesse della 
specie i deboli e i vecchi, va riducendo col progredire della civiltà 
il proprio dominio: e le ciniche proposte, da parte di certi 
antroposociologi, di istituzioni dirette a ristabilirlo nel suo 
pieno vigore, non incontrano che un senso di disgusto, il 
quale può coesistere con la convinzione che tali istituzioni 
concorrerebbero effettivamente al perfezionamento materiale 
della società. </p>
	<p>Concludendo, l'azione modificatrice dell'elemento affettivo e 
subordinatamente dell'elemento intellettuale, determina per i suoi 
caratteri specifici l'impossibilità di previsioni ben definite sulla 
forma e sulla celerità dell'evoluzione sociale, pur lasciando 
intravvedere di questa le direzioni probabili. </p>

</div2>
<div2>

<head>5. L'inconscio nella sociologia.</head>
<p>L'inconscio nella sociologia. </p>
	<p>Fin qui abbiamo considerato l'azione di elementi psicologici 
dei fatti sociali, che li sottraggono ad ogni previsione determinata 
o ne complicano singolarmente i processi, in quanto mettono in 
evidenza l'autonomia dello spirito umano e il suo 
differenziamento portentoso. Toccheremo ora di un ordine 
inferiore di elementi psicologici, di quelli cioè che si ricollegano 
più strettamente alla vita organica e nei quali tuttavia si ravvisa il 
fondamento anche delle forme più alte dell'attività intellettiva: 
volgeremo l'attenzione al <foreign lang="lat"><hi rend="italic">substratum</hi></foreign> d'impulsi 
oscuri, di tendenze indefinite, fissate in noi dall'eredità, 
variamente specificate secondo un complesso di circostanze 
etniche e sociali e raccolte, con intendimenti e criteri vari, dalla 
maggior parte degli studiosi nella categoria generale 
dell'<hi rend="italic">inconscio</hi>.</p>
	<p>"Nella vita collettiva, nota il De Greef, del pari che nella 
esistenza individuale, il metodo ed il ragionamento coscienti 
rappresentano un'infima eccezione: l'incoscienza, l'azione riflessa, 
l'istinto presiedono, alla nostra condotta privata e alla politica 
sociale ben più che non la memoria, il raziocinio e la volontà, 
sterili isolotti emersi fin qui soltanto a mezzo dal mare 
immenso, i cui cavalloni, salendo e scendendo incessantemente, 
raffigurano, raffigurano, nel loro ritmo, il giuoco monotono della 
incoscienza estesa e profonda nella quale vegeta l'organismo 
sociale". Il concetto espresso dal 
sociologo belga non ci apparirà molto ben determinato, ed è 
naturale: quando si parla di inconscio, si viene implicitamente a 
segnare un limite alla nostra conoscenza psicologica, si dà un 
carattere non soltanto di legittimità, ma ancora di necessità alla 
insufficienza e alla incertezza della nostra esperienza di noi stessi, 
dicendo: c'è qualche elemento di noi, e questo elemento 
costituisce anzi il fondo della nostra natura, il quale non è fatto di 
coscienza, perché non lo apprendiamo direttamente se non in 
modo imperfetto, ma che non è nemmeno il prodotto puro di un 
processo organico: questo elemento noi chiamiamo inconscio. E 
sia, ma non dimentichiamo che se parliamo d'inconscio, 
abbandoniamo per immediata conseguenza il terreno della 
psicologia in senso stretto, perché nel dominio di questa non 
possono entrare che i fatti di coscienza propriamente detti, e 
parlare di psiche inconscia è quindi lo stesso, secondo 
l'espressione dell'Ardigò, che parlare di <hi rend="italic">vita morta</hi> o di 
<hi rend="italic">movimento fermo</hi>. Non è meno certo tuttavia che esiste, 
per così dire, una zona grigia, nella quale si confondono la vita 
psichica e la vita organica e che è occupata da una serie di fatti, di 
cui l'istinto può essere addotto come un esempio molto 
significante. </p>
	<p>L'istinto è cieco rispetto al fine, si dice, ma esso di 
fatto proporziona in qualche misura il fine ai mezzi: è uniforme 
rispetto ai mezzi, ma in realtà può adattare i mezzi al fine: si 
spiega con la eredità e con la scelta naturale, ma suppone, almeno 
in teoria, un atto iniziale spontaneo fissato con l'esercizio e 
diventato abitudine. Possiamo dunque dire di trovarci con l'istinto 
sul confine della biologia e della psicologia: l'istinto è una delle 
forme più tipiche dell'inconscio. Se l'inconscio fosse tale in modo 
assoluto, rappresenterebbe un inconoscibile, poiché ciò che lo 
distingue è appunto la oscurità delle tendenze, la imperatività 
cieca degli impulsi che esso determina. Ma poiché si tratta di un 
inconscio relativo, possiamo intenderne almeno in il valore e i 
modi. Inconsciamente la rondine persegue e raggiunge il fine di 
costruire il suo nido, inconsciamente essa riproduce con mezzi 
materiali una forma tipica senza potersela figurare nettamente e 
tenerla dinanzi durante il lavoro: ma non diremo per ciò ch'essa 
vada inconsciamente in traccia di pagliuzze e di fili d'erba. </p>
	<p>Dalla definizione dell'istinto è mosso appunto il Fragapane 
per combattere l'abuso che si faceva del concetto d'inconscio dai 
maestri della scuola storica. Egli distingue due possibili 
applicazioni di questo concetto alla sociologia: un'applicazione in 
senso proprio o materiale, e un'applicazione in senso analogico o 
morale. </p>
	<p>La prima è ingiustificata, perché non ci sono azioni sociali 
(che tocchino cioè necessità dell'esistenza sociale) "a cui i singoli 
partecipino senza conoscenza necessaria della relazione esistente 
tra i mezzi impiegati fine attinto". Potranno essere istintivi, 
incoscienti, i motivi che spingono all'azione, ma compiere l'azione 
medesima noi non possiamo senza averne consapevolezza 
piena. Il Fragapane correda questa sua tesi di illustrazioni storiche 
copiose: ma non mancano i sostenitori di opinioni contrarie; il 
Richard, ad esempio, considera come incontestabile la esistenza 
di comunità istintive. </p>
	<p>La seconda applicazione è dal Fragapane riconosciuta come 
legittima, in quanto che gl'individui associati, pur compiendo gli 
atti loro coscientemente, tuttavia agiscono senz'aver presente né la 
finalità statica attuale dell'equilibrio sociale, né quella dinamica, 
futura del progresso; senza sapere cioè quanto le azioni loro 
pesino sullo stato attuale della società, e come contribuiscano ad 
una formazione o ad un progresso. E questa "assenza dalle 
coscienze dei risultati più lontani e possibili dei fatti sociali non è 
il caso <hi rend="italic">primitivo</hi>, ma è piuttosto la fatalità stessa che 
accompagna tutta la vita degl'individui e dei gruppi, poiché essa 
risulta dal limite della capacità umana . </p>
	<p>Questa, rapidamente esposta, l'argomentazione del 
Fragapane, 
secondo il quale l'inconscio sarebbe dunque, in altre parole, né più 
né meno che la imprevedibilità dei risultati delle azioni sociali. Se 
non erriamo, i casi compresi sotto questa definizione possono 
venire raggruppati e distinti in tre categorie. </p>
	<p>Nella prima saranno inclusi anzitutto quei fatti sociali che 
presentano una evoluzione preistorica e storica lentissima: per 
non parlare del linguaggio, nella formazione del quale si ravvisa 
in realtà un processo molto analogo a quello delle produzioni 
incoscienti e indipendente quasi affatto da ogni azione direttrice 
del pensiero riflesso, è noto che il Wundt ha stabilito per molti 
fatti della storia del costume la legge della preparazione di 
nuovi fini della vita, mediante forme dell'azione già esistenti, ma 
che servivano originariamente ad altri fini. Di questa legge della 
permanenza nel mutamento è in fondo un'applicazione ed una 
esplicazione quella della eterogeneità dei fini che "può essere 
considerata - sono parole del Wundt - come un principio di 
evoluzione, il quale regge le modificazioni che sorgono a causa di 
successive sintesi creatrici nelle relazioni fra i singoli contenuti 
delle formazioni umane". Con questo nome di eterogeneità dei 
fini, il Wundt ha voluto "indicare l'esperienza universale che in 
tutta l'estensione delle azioni volontarie umane, le manifestazioni 
del volere seguono sempre in modo che gli effetti delle azioni 
vanno più o meno al di là dei motivi originari del volere e che 
perciò sorgono per azioni future nuovi motivi, che producono alla 
lor volta nuovi effetti con analoghe conseguenze".</p>
	<p>Per questa legge, che si applica specialmente al dominio 
dell'etica e della quale vedremo più estesamente fra poco la 
grande portata, ogni formazione sociale in un dato momento viene 
a trascendere le intenzioni delle generazioni precedenti e 
cooperanti. Ma sarebbe strano che si parlasse d'inconscio a 
proposito di una legge che ha i suoi fondamenti appunto nel 
campo della psicologia, in quanto non è nella mente del 
Wundt che una interpretazione sociologica della legge psichica 
delle relazioni. Un esempio di un ordine di fatti, analogo se non 
identico, è offerto dal costume dominante nelle popolazioni 
selvagge di togliere di mezzo i vecchi: esse sono determinate a ciò 
dal desiderio di sottrarsi alla molestia e al danno che viene dalla 
presenza di individui socialmente inutili: ma obbediscono nello 
stesso tempo senza saperlo agl'interessi della conservazione della 
specie. Il principio della eterogeneità dei fini, al disconoscimento 
del quale il Wundt attribuisce ben a ragione la colpa principale di 
tante dottrine etiche mancate, ha pure un campo assai fecondo di 
applicazioni e di esempi, come vedremo, nella storia delle 
istituzioni e dei movimenti politici. </p>
	<p>A un'altra categoria dei casi che andrebbero raccolti sotto il 
concetto, dichiarato dal Fragapane, dell'inconscio nella 
sociologia, appartiene il fatto quotidiano e generale, che 
gl'individui facenti parte di un'aggregazione sociale, mentre 
ciascuno di essi tende a un suo fine proprio e limitato, possono 
proseguire, senza saperlo, un fine più largo ed effettuare un piano 
concepito dall'autorità. In una battaglia, ad esempio, le azioni dei 
singoli soldati sono determinate da un motivo di obbedienza e 
dalla convinzione che ottemperando ai comandi dei capi potrà 
essere raggiunto il fine della vittoria. Ma ognuno di essi ignora 
quale rapporto sussista fra i suoi atti individuali e la linea 
strategica generale tracciata dal comandante supremo. Eppure la 
vittoria dipende in altissimo grado dal compimento del disegno di 
questo e tale compimento non è possibile che per gli atti 
d'obbedienza dei singoli. Nemmeno qui possiamo tuttavia parlare 
d'inconscio, bensì piuttosto d'ignoranza: ogni atto ha due fini: uno 
in quanto il soldato compie l'atto per se stesso, e questo 
fine egli tocca con l'obbedienza; l'altro, in quanto il capo vuole 
svolgere il suo piano, ed egli lo consegue imponendo con 
l'autorità la coordinazione delle mosse dei singoli corpi e dei 
singoli uomini. La vittoria considerata nella sua concreta realtà è 
un <hi rend="italic">fine</hi> determinato per il duce, ma non è per i militi che un 
<hi rend="italic">effetto </hi>delle loro azioni, delle quali essi ignorano 
totalmente il rapporto causale con quella. </p>
	<p>La terza categoria è a questa seconda strettamente legata e 
comprende un ordine molto esteso di fatti derivanti dalla mancata 
conoscenza del significato sociale degli atti compiuti 
spontaneamente dai singoli. Che l'attività di questi in quanto 
appartengono a un gruppo, sia rivolta in generale a fini puramente 
individuali, è un postulato della psicologia sociale. "La vita 
economica, vita per tanti riguardi "spirituale", arruola per così 
dire gl'individui, anche quando essi non cercano che il proprio 
bene, in una specie di organismo, il quale, pur non essendosi 
rivelato se non abbastanza tardi alla coscienza per mezzo della 
scienza, agisce senza discontinuità tanto sulla volontà che sui 
sentimenti degli individui. La vita individuale, morale, religiosa, 
intellettuale, ci offre mille esempi di queste comunioni, che non 
sono volute, ma non sono perciò meno efficaci". Questo fatto è certamente assai notevole: non un 
individuo, secondo il Dilthey, ha coscienza degli stati di fatto, 
nella produzione, conformazione, specificazione e concatenazione 
dei quali consiste la vita della società. Una espressione 
così assoluta conviene tuttavia soltanto a proposito di comunità 
primitive: la scienza e il progresso in generale, oltre che la 
continuità della convivenza, sono andati nei tempi storici 
rivelando l'uomo a se stesso: questa rivelazione è stata messa bene 
in luce, a proposito delle varie forme assunte storicamente dalla 
lotta fra le società umane, dal Novicow, il quale osserva che negli 
Stati civili è già incosciente la lotta alimentare, si avvia a 
diventarlo la lotta economica, mentre la lotta politica è, direbbe 
un pittore, di primo piano, e la lotta intellettuale non è giunta 
ancora alla soglia della coscienza, non soltanto fra le classi 
popolari, ma nemmeno fra le classi dirigenti e presso i 
governi. Così la divisione del lavoro è stata condizione 
di ogni svolgimento della società: ma ora soltanto ne conosciamo 
la portata e i modi. La 
lotta per l'esistenza si è sempre dibattuta, nell'una o nell'altra 
forma, nella società, ma oggi abbiamo cognizione della parte che 
le è spettata nella vita storica: e l'antroposociologia bene intesa 
non dovrebbe essere altro che un mezzo di precisare e diffondere 
questa cognizione. I neo-malthusiani sperano che il freno 
all'aumento irrazionale della popolazione verrà dalla conoscenza 
dei danni che si accompagnano di necessità al fatto della 
sovrapopolazione, e che verrà così progressivamente eliminata la 
lotta darwiniana per la vita. Lo sfruttamento di una maggioranza lavoratrice 
da parte di una minoranza dominante, è un fatto molto antico: ma 
nei tempi andati non se ne aveva che una nozione oltremodo 
imperfetta e imprecisa: uno dei meriti delle dottrine socialiste e 
delle scuole economiche in genere, consiste nell'avere 
scientificamente illustrato le basi della costituzione sociale 
fornendo una visione sintetica del suo organamento e facendo 
reagire, così il Labriola, su la notizia delle condizioni passate la 
consapevolezza di cui noi siamo ora capaci, per poi ricostruir 
quelle nuovamente dal fondo. Anche in 
questo caso, nonostante l'uso assai largo che gli studiosi fanno in 
proposito del termine di <hi rend="italic">inconscio</hi>, si tratta soltanto di 
questo: che i singoli fatti sociali, mentre apparentemente risultano 
da un puro concorso di azioni individuali, sono gli elementi di un 
organismo autonomo, e che di questi elementi noi possiamo 
ignorare, o conoscere imperfettamente, la funzione; così, ha detto 
il Vico, sta per natura disposto, che prima gli uomini abbiano 
operato le cose per un certo senso umano senza avvertirle; dipoi 
ed assai tardi vi abbiano applicato la riflessione; e, ragionando 
sopra gli effetti, vi abbiano contemplato nelle cagioni. </p>
	<p>Tutte le distinzioni esposte fin qui, altro non significano 
dunque, opportunamente generalizzate, se non questo: che 
l'effetto è altra cosa dal fine, che noi non possiamo prevedere 
quali saranno le conseguenze delle nostre stesse azioni, se 
conformi a quelle che noi desideriamo o no. Parlare dunque, a 
proposito di tale conformità, d'inconscio, sia pure in senso 
analogico, equivale propriamente, mi pare, a un abuso di termini 
inutile ed inopportuno per adombrare con una sola 
espressione che racchiude quasi un significato di oscura necessità, 
varie e complesse ragioni di imprevedibilità fondamentale dei 
fatti sociali. </p>
	<p>Ma con le distinzioni che siam venuti facendo è esaurito il 
contenuto del così detto inconscio? Converremo col Fragapane, il 
quale sembra credere che tutte le forme sociali si svolgano, tolta 
la mancata corrispondenza delle azioni con i loro effetti, in pieno 
lume di coscienza? Se così facessimo ci sembrerebbe di cadere 
nell'eccesso opposto a quello cui la scuola storica del diritto non 
seppe evitare, quando, come dice il Groppali, si arrestò impotente 
dinanzi al mistero del <foreign lang="ger"><hi rend="italic">Volksgeist</hi> </foreign> erigendolo a 
<foreign lang="lat"><hi rend="italic">causa sui</hi> </foreign> senza penetrarne l'intimo ed oscuro 
meccanismo. Per vedere qual parte si possa attribuire realmente 
all'inconscio, torniamo a quel <foreign lang="lat"><hi rend="italic">primum</hi></foreign> della 
sociologia che è l'individuo sociale. </p>
	<p>Nell'individuo appunto si distinguono "due personalità 
diverse: quella che è nel fondo, e l'altra che è alla 
superficie; l'anima del sentire, dell'appetire, dei tendere, e l'anima 
dell'intendere e del volere riflesso, calcolato, utilitario... In realtà, 
se l'esperienza intellettuale si traduce e affluisce anche nel 
dominio del sentire e de tendere, non si possono tuttavia 
confondere e identificare originariamente quei due momenti del 
processo della vita psichica fondamentale che sono il tendere e 
l'intendere, l'istinto e la volontà, l'appetito e la ragione. Dei due 
momenti l'uno è anteriore a ogni personale esperienza, a ogni 
considerazione pratica, e funziona automaticamente, all'infuori 
della mente, come <foreign lang="lat"><hi rend="italic">vis a tergo</hi></foreign>; l'altro succede 
come prodotto dell'esperienza personale e sociale, e imprime 
all'attività psichica direzioni nuove". Questa bella distinzione del Marchesini può essere 
il fondamento positivo per determinare il dominio che spetta 
all'inconscio anche nella dinamica dei gruppi umani. Se è vero 
che le qualità degli individui pure fondendosi nel crogiuolo della 
vita sociale in sintesi nuove, determinano tuttavia 
necessariamente il modo e la costituzione di queste; se è vero che 
nota essenziale dell'attività degli individui è l'assidua tenzone 
dell'<hi rend="italic">Io</hi> impulsivo, istintivo, egoistico con l'<hi rend="italic">Io</hi> 
razionale, sociale, riflesso e che dalle forme dell'equilibrio che 
tende sempre a sussistere, nella psiche di ciascuno, fra queste due 
diverse personalità risulta il vero e caratteristico segno 
dell'individualità; se è vero infine che il tipo astratto 
dell'individuo sociale è dato da quell'uomo ipotetico, nel quale la 
soprastruttura fittizia costituita per l'acquisizione delle forme 
storiche della civiltà e della morale sarebbe riuscita a comprimere, 
anzi a sopprimere la fatalità ereditaria che fa rivivere in 
noi l'anima dell'antenato subumano con tutta la trama de' suoi 
avvolgimenti felini e la prepotenza de' suoi impeti bestiali, noi 
che crediamo irraggiungibile e non desiderabile questa forma 
irreale di perfezione razionale suprema, dovremo riconoscere che 
molte volte, e precisamente quando la parte inferiore di noi vince 
nel conflitto con la parte migliore, le nostre azioni sono 
determinate da impulsi ciechi, i quali non assurgono alla lucida 
evidenza di motivi e restano al disotto della soglia della 
coscienza, nella oscura penombra della vita istintiva; e se 
all'individuo non appartiene realmente nulla che non abbia il suo 
riflesso nella società, una parte dell'attività di questa sarà 
necessariamente determinata da siffatte azioni, dirette 
inesorabilmente da fini che noi non conosciamo e che talvolta non 
vogliamo. Ma, poiché nei gruppi sociali primitivi il vincolo 
istintivo di comunanza si mostra quasi affatto indipendente dagli 
elementi superiori e riveste un carattere poco più che biologico, 
potremo dire quello che a ragione il Fragapane negava si potesse 
affermar dell'inconscio, preso nel significato arbitrario sul quale 
ci siamo più sopra intrattenuti, che cioè la parte che gli spetta è 
tanto maggiore quanto meno la società è progredita. </p>
	<p>Il predominio della imitazione, ad esempio, esteso 
identicamente da taluni, con procedimento arbitrario, a tutti gli 
stadi della evoluzione storica, corrisponde a un grado 
relativamente poco avanzato dell'autonomia e della riflessione: 
per questo possiamo ripetere dei popoli primitivi quello che disse 
dei fanciulli il Vico, che essi cioè " vagliono potentemente 
nell'<hi rend="italic">imitare</hi>; perché osserviamo per lo più trastullarsi in 
assembrare ciò che son capaci d'apprendere . Ma è lecito 
prevedere che l'importanza della imitazione come fatto 
psichico e come fatto sociale andrà diminuendo fin tanto 
che continuerà il progresso integrale di una parte dell'umanità: 
osserva a questo proposito con l'acutezza che gli è propria il 
Lacombe, che oggi i governi tendono a imitare sempre più 
largamente, in quanto regolano la propria attività secondo la 
direzione dell'opinione comune: gl'individui invece si liberano 
sempre più dalla tendenza ad imitare o almeno scelgono con 
libertà maggiore i propri modelli. Così l'evoluzione volitiva ci 
rappresenta una determinatezza sempre più spiccata e una 
impulsività sempre più vivace del fine; il volere è primamente 
cieco impulso che prorompe dai fondi oscuri della personalità; 
elaborandosi poi per un processo di distinzione, è dominato e 
diretto dall'attività intellettiva, evolutivamente più tarda e 
superiore. </p>
	<p>L'uomo in generale e <foreign lang="lat"><hi rend="italic">l'homo sociologicus</hi></foreign> in 
ispecie e quindi anche la società, sono formazioni naturali, 
rappresentano anzi aspetti diversi di una stessa formazione azione 
naturale. Si applicherà quindi anche a questa il principio stabilito 
dall'Ardigò che "la formazione superiore è una distinzione 
nell'indistinto precedente... Cioè vi persistono, quale fondamento 
dell'essere , o nella costituzione sua, le proprietà dell'inferiore, 
alle quali se ne aggiunge una nuova caratteristica . Questa nuova 
proprietà caratteristica questa soprastruttura si può nel caso nostro 
designare con il termine generico di civiltà. </p>
	<p>La civiltà è data appunto dalla preminenza crescente o dalla 
subordinazione digradante dell'<hi rend="italic">Io</hi> sociale, autonomo, 
fittizio, che va, per così dire, incontro all'educazione e alla cultura 
sopra l'<hi rend="italic">Io</hi> eteronomo, ribelle, che ad esse sfugge o 
resiste. Perché - continua l'Ardigò - l'autonomia 
sovrapposta e distinguente domina le stesse autonomie sottoposte 
dell'indistinto, onde viene la formazione. </p>
	<p>I movimenti reazionari e i movimenti rivoluzionari correlativi 
che concorrono a determinare un nuovo assetto sociale, 
nel quale - come nella sintesi hegeliana la tesi e l'antitesi che da 
questa è stata prodotta - pongano gli stati contraddittori precedenti 
per via di transazioni fondate su concessioni reciproche, 
rappresentano spesso precisamente il contrasto dello spirito di 
tradizione, alimentato dal fondo della ereditarietà e degli istinti, 
con le tendenze nuove elaborate dalle attività superiori che si 
evolvono e si affermano irresistibilmente. </p>
	<p>Ogni avanzamento sta appunto nell'affermarsi sempre più 
vittorioso di un tale dominio: in questo è il vero dramma della 
storia, che le dà un significato morale e il ritmo del progresso per 
cui ci sembra degno di vivere socialmente: e qui pure ci è dato di 
intendere i motivi di quelle retrogradazioni che concorrono a 
diminuire la portata ideologica della dottrina del progresso e non 
le permettono di proclamarsi come assoluta. Che il progresso si 
possa poi dire indefinito, non abbiamo ragione di dubitare e 
crediamo che, persistendo le condizioni fondamentali presenti, i 
vincoli sociali si faranno sempre più stretti col preponderar della 
ragione sull'istinto: tuttavia, se vedessimo - ciò che in realtà 
ripugna alle leggi più essenziali della natura umana - di andare 
incontro alla umanità perfetta in cui la parte inferiore di noi 
sarebbe definitivamente eliminata, noi pure parteciperemmo i 
timori del Comte, secondo il quale pensando trasferito alle facoltà 
intellettuali l'ascendente spontaneo delle nostre facoltà affettive, 
questa nuova disposizione della nostra natura, ben lungi da 
perfezionare realmente l'organismo sociale, ne renderebbe la 
nozione radicalmente inintelligibile. Sarebbe quanto distruggere lo stelo, come è 
stato detto con felice espressione, per amore eccessivo dei fiori. 
Che gl'impulsi del sentimento debbano essere frenati vieppiù dalla 
ragione: che l'azione volontaria debba seguire sempre più 
fedelmente la scelta determinata in base a una valutazione 
razionale dei motivi: che l'interesse onde siamo tenuti in vita e 
mossi ad operare debba nel tempo diventar più chiaramente e 
profondamente riflesso - sta bene: ma una società nella quale in 
ciascun individuo ogni slancio del sentimento fosse domato da 
una rigida coercizione superiore e ogni azione fosse compiuta 
dietro un esame scrupoloso, una visione netta e un apprezzamento 
sicuro dei motivi, non potrebbe sussistere o diventerebbe 
necessariamente regressiva. Le ragioni di questo sono state svolte 
con innegabile genialità, ma in modo affitto arbitrario, dal Kidd. 
Egli considera il progresso come necessario prodotto della 
selezione naturale: progredendo l'uomo, progredisce anche la sua 
ragione; se essa protraesse indefinitamente il suo sviluppo, l'uomo 
finirebbe col persuadersi che non c'è nessuna sanzione razionale 
possibile dell'ordine sociale, e alla società verrebbero meno le 
condizioni essenziali dello sviluppo. Ma non è necessario seguire 
la dottrina pessimistica del Kidd per conoscere i danni cui ci 
esporrebbe una supremazia tirannica della ragione, e in questo 
stesso lavoro si presenterà l'occasione di ritornar sull'argomento. 
In ogni modo, possiamo star tranquilli, almeno per ora. </p>
	<p>Ripullulano di continuo, anche nella nostra società che ha 
vanto di civilissima, gli strati più profondi dell'anima primitiva, e 
contaminano la nitida parvenza della nostra migliore umanità. 
Questo si rivela in parcolar modo nelle folle, quando il senso della 
responsabilità attutito non vale più di freno, e la brutalità, la 
ferocia sanguinaria, l'avidità brigantesca dominano persino 
in coloro che la educazione o la consuetudine e fors'anche le 
convinzioni morali avevano arrolato nell'esercito della civiltà: si 
rivela questo quando l'odio di razza fa sue prove nelle capitali 
dell'Europa, o quando una moltitudine incosciente e briaca tenta 
di trascinare un governo ad imprese inutili e micidiali o quando 
ancora le milizie delle nazioni civili si abbandonano, mentre 
attendono a conquiste in paesi remoti, alla più turpe gazzarra di 
bottino e di sangue. </p>
	<p>Anche nell'uomo migliore persistono, nell'intimo della 
personalità, le tendenze incoscienti che possono trascinarlo fuori 
dalla sua strada, senza ch'egli sappia giustificare, se non con 
ragioni fittizie, la sua deviazione. Così anche nella società più 
progredita si possono riscontrare manifestazioni di orrenda 
barbarie, in pieno contrasto con la più splendida fioritura degli 
ordini civili. </p>
	<p>Sovente si rivelano strani dissidi nella psiche di uno stesso 
individuo, il quale viene ad accogliere simultaneamente 
disposizioni contraddittorie e si sente diviso, fra la superstizione e 
la scienza, il patriottismo bellicoso e il sentimento umanitario, le 
tendenze impulsive e l'abito della ragione, la nozione distinta di 
quello che è male e il fascino che il male esercita pur sugli spiriti: 
da questo derivano le sconcordanze fra il pensiero e l'azione e 
quelle infinite offese alla logica, fra le quali si svolge il 
meccanismo dell'anima nostra. Lo stesso fatto si rende ancor più 
evidente nella società, la quale ci presenta ad ogni momento della 
sua storia, accanto alla realtà presente e alle promesse per 
l'avvenire, i ricordi del passato. </p>
	<p>Non solo: ma talora avviene che dall'individuo si trovi - così 
il Marchesini - fra le idealità superiori e il fondo della nostra 
personalità un attrito e un antagonismo minori che in realtà non 
siano: o perfino che si simuli l'accordo, trovando buone certe 
tendenze e manifestazioni di tendenze, che se fossero 
oggetto di sincero esame, apparirebbero non buone. Ebbene, è 
interessante notare che analoghi accomodamenti si cercano anche 
nella società. Questa è una conseguenza della lotta per la esistenza 
che si svolge, non meno fiera che fra le specie animali, fra le 
tendenze che si contendono il dominio negli aggregati umani. È 
necessario che quelle più deboli e destinate fatalmente ad essere, 
prima o poi sopraffatte, si adattino, per prorogare la inevitabile 
scadenza, alle esigenze nuove, e cerchino di trasformarsi tanto più 
radicalmente, quanto più grave e diretta è la minaccia che loro 
incombe. I morti - se la immagine non è troppo macabramente 
grottesca - cedono il terreno ai vivi, ma vogliono contrastarlo a 
palmo a palmo. </p>
	<p>Il metodo comparativo ha messo in luce quanto fosse errata la 
concezione idilliaca dell'uomo allo stato di natura, che ebbe si 
grande fortuna nel secolo XVIII: ed è stata gloria fra le maggiori 
dello Spencer la dimostrazione positiva della infinita nostra 
superiorità rispetto alle popolazioni selvagge. Tuttavia certe 
sopravvivenze molto evidenti anche nella nostra società ci dimostrano che 
questa superiorità infinita è di grado, non di natura: molte volte 
noi non facciamo che seguire gl'impulsi ereditari, limitandoci 
tutt'al più a coonestare con motivi fittizi le azioni che ne 
conseguono. </p>
	<p>La guerra fatta con il fine aperto di opprimere il debole, di 
saccheggiare il suo territorio, di arricchirci a sue spese è resa 
ormai quasi impossibile dalla presente costituzione sociale e forse 
anche dalla nostra evoluzione morale: eppure guerre 
perfettamente identiche nel fondo si intraprendono ancora, con 
questa sola differenza, che cioè al fine della devastazione e della 
rapina se ne sostituiscono surrettiziamente altri, come quello di 
diffondere la civiltà nei paesi barbari o di favorire il benessere 
materiale delle masse, o di vendicare offese - provocate molte 
volte intenzionalmente dalla nazione stessa a cui sono dirette - 
all'onore della bandiera e alla dignità nazionale, e via dicendo. </p>
	<p>Così al duello come arbitrato divino non pensa più nessuno: 
ma duelli si continuano a fare, adducendosi un altro motivo 
assurdo come è quello della difesa dell'onore, quasi che 
l'onorabilità potesse andare in ragione diretta dell'abilità a tirare di 
scherma; e per certe classi di cittadini l'abitudine del duello 
domina con la rigidità ferrea di una istituzione indiscussa. </p>
	<p>Così anche certi assertori della laicità dello Stato riescono a 
trovar posto nella loro mente per la convinzione della 
obbligatorietà dell'insegnamento confessionale nelle scuole 
pubbliche, tirando in ballo più o meno opportunamente il dovere 
dell'ossequio al sentimento della maggioranza o il principio della 
tolleranza religiosa: e non mancano i difensori del linciaggio, i 
quali vogliono in esso ravvisare una manifestazione del senso di 
giustizia che, illumina e riscalda la mente popolare: alla stessa 
maniera che uomini di alto intelletto e di opinioni liberali, 
riservano un cantuccio della loro coscienza all'antisemitismo e 
tentano di farlo passare, coprendolo, anche in buona fede, con la 
bandiera del patriottismo o degli interessi economici della 
nazione. </p>
	<p>Gli esempi potrebbero continuare: ma da quanto si è detto 
risulta chiaramente che le condizioni psicologiche della società in 
un dato momento in quanto sono una sintesi degli spiriti 
individuali contraddittori, non possono presentare quella coerenza 
logica la quale è prima condizione di una previsione razionale. </p>
	<p>Tuttavia la possibilità di questa non è assolutamente esclusa, 
quando nel formularla ci atteniamo a norme rigorose di metodo e 
di prudenza critica. È vero infatti che ci appare impossibile di 
stabilire quale parte abbia avuto il fattore etnico, quale 
l'ereditarietà più recente nella formazione della personalità 
individuale, perché questa ci si rivela come un risultato complesso 
e perpetuamente mutevole, nel quale il giuoco degli elementi è 
instancabile e sempre diverso: è vero che la dinamica intima di 
ciascuno di noi è tanto complicata che gli accomodamenti ai quali 
continuamente addiveniamo, fra le varie tendenze, non possono 
essere talora antiveduti nemmeno da noi e in generale soltanto da 
noi possono essere compresi, che, in altre parole ciascuno può 
vivere soltanto la propria vita: tuttavia, quando conosciamo a 
fondo un individuo, possiamo, per quanto questo debba riuscirci 
spesso difficile, prevedere quale sarà con molta probabilità il suo 
contegno in una determinata circostanza della vita. </p>
	<p>Ora la direzione di una società sarà tanto più suscettibile di 
essere positivamente determinata, in quanto che a suo riguardo si 
richiede una minore determinatezza e precisione, non che la 
conoscenza di circostanze minute meno sottili. In una società si 
dibattono senza posa opposte tendenze, coscienti o no: ma 
queste molte volte si annullano reciprocamente; e d'altra parte, 
una regola direttiva può esserci data dal sapere che la finalità 
immanente di una aggregazione sociale è quella di continuare a 
sussistere, pure adattandosi alle esigenze nuove: in un modo o 
nell'altro l'equilibrio resterà sempre, e, una volta distrutto, si 
ristabilirà. </p>
	<p>Certamente in un popolo in cui la nostra miglior natura avesse 
fugato da ogni più secreto suo penetrale la personalità irriflessa, 
mancherebbe, come già notava il Comte, il fondamento a 
qualunque previsione. Quello che costituisce la <hi rend="italic">novità</hi> dei 
fatti sociali e fa credere alla <hi rend="italic">unicità</hi> di ogni processo storico 
è appunto l'azione continua delle attività superiori. Invece, 
sebbene sia fuor di dubbio che mancherebbe la materia ad ogni 
previsione in una società ipotetica dominata unicamente dalle 
attività inferiori e irriflesse, il sussidio migliore della previsione è 
appunto la stabilità del fondo ereditario di ogni persona umana, 
pigro e restio ai mutamenti. Per essa è lecito parlare di un 
temperamento nazionale, che rappresenta il fondo uniforme della 
natura dei singoli sui quali si sovrappongono, e vi s'intrecciano in 
varie guise le proprietà veramente personali: per essa siamo in 
grado di distinguere negli aggregati umani maggiori certi modi 
d'essere e di agire costanti; ogni popolo presenta innegabilmente 
caratteristiche particolari, più o meno evidenti, degl'individui che 
ne fanno parte; anche alla osservazione empirica e superficiale 
non è sfuggita una fondamentale identità fra i membri di uno 
stesso grande aggregato (e senza ch'essi ne abbiano coscienza) 
negli atteggiamenti del pensiero, nelle tendenze affettive, nel 
grado di energia volitiva, nelle abitudini che possono anche 
fissarsi sensibilmente in certe variazioni dell'aspetto. Quivi è il 
principio di tutto un complesso di previsioni fondate 
appunto sopra questa uniformità di caratteri. Ove, per ipotesi, la 
Francia fosse colpita da una sciagura, ci è lecito presagire che 
questo paese si ristorerebbe presto dei danni, data l'indole 
generosa e fidente del suo popolo. Ogni tipo nazionale va 
considerato non come un <foreign lang="lat"><hi rend="italic">primum</hi></foreign> impenetrabile e 
uno, ma come una formazione naturale, lenta e complessa, alla 
quale contribuiscono potentemente le ragioni storiche; ogni 
popolo ha una sua esperienza storica, immagazzinata 
inconsciamente e formata col contributo di fattori elementari 
svariatissimi: ciò può accadere perché la storia si organizza per 
così dire negli individui: ciascuno di noi porta le tracce delle 
primitive migrazioni di sua gente, dei costumi da essa conservati 
con maggiore perseveranza, delle mutazioni determinate nella sua 
compagine dal contatto o dall'assorbimento di altri gruppi, delle 
modificazioni provocate dall'azione dell'ambiente esterno e di 
altri fatti in numero infinito accumulati nel corso dei secoli, fatti 
che possono anche essere minimi, perché le energie fisiche e 
spirituali di un'aggregazione umana si moltiplicano bensì talora in 
modo che sfugge a ogni ricerca di causalità, ma nulla vi si 
disperde mai senza lasciar traccia. Senza dubbio la traccia che 
rimane non basta a ricostruire tutto il processo di elaborazione 
lentissima che l'ha preceduta: noi non possiamo leggere 
nell'individuo, qual è oggi, tutta la storia de' suoi antecessori 
anche perché le caratteristiche sue proprie o quelle 
immediatamente ereditate si confondono con le altre che hanno 
ragioni genetiche più lontane: e tanto meno possiamo dedurre 
dall'osservazione attuale l'avvenire di un gruppo nella sua sottile 
dinamica interna o tutto lo svolgimento futuro delle sue attività 
morali. </p>
	<p>Alla scienza della nomogonia l'Ardigò assegnava come 
oggetto la formazione naturale storica della idealità umana 
sociale: ma essa non vanta, almeno nella <hi rend="italic">Morale dei 
positivisti</hi>, alcuna aspirazione a trascendere i limiti del passato 
e del presente. E deve essere così: poiché mentre è facilmente 
spiegabile l'audacia profetica nella scuola del diritto naturale, che 
si pasceva di concezioni idealistiche, scaturite dalla pura ragione e 
messe in contrasto con la lacrimata miseria dei tempi, è d'altra 
parte perfettamente logico che da ogni visione del futuro 
prescindessero così la scuola storica, arrestata a mezzo delle sue 
speculazioni dal fantasma dello spirito popolare il quale elabora 
inconsciamente consuetudini o 
<foreign lang="ger"><hi rend="italic">Volksüberzeugungen</hi></foreign> antecedenti ad ogni azione 
positiva esterna e imperscrutabili nella loro genesi intima, come la 
dottrina delle idealità sociali, germogliate dal seno della 
collettività e dall'autonomia dello spirito individuale per un 
giuoco di azioni e di reazioni, di contrasti e di armonie, 
incoscienti o no, che non si svolge soltanto nel dominio della 
psicologia, ma attinge il suo principio remoto nella scienza 
dell'organismo umano e forse anche più in là. </p>
	<p>Deve essere così: - ho detto: ma non assolutamente; e basti 
ricordare il saggio mirabile del Guyan sulla <foreign lang="fre"> <hi rend="italic">Irréligion de 
l'avenir</hi> </foreign>. Se non possiamo presentire le idealità ignote a noi 
che infiammeranno gli spiriti dei nostri nepoti, ci è lecito invece 
intravedere il cammino prossimo di quelle che risplendono oggi 
su gli orizzonti della nostra coscienza. E se anche ci sfugge il 
processo minuto di loro formazione e l'intimo vincolo che ne 
consacra il dominio sull'anima dei popoli, non ci è sempre negato 
di vedere se ciascuna di esse rappresenta una necessità 
organica della vita sociale o risponde soltanto alle esigenze 
transitorie del momento, se la luce che ne promana è il chiaror 
mite dell'aurora foriero di speranza e di promesse o la triste 
penombra crepuscolare, che presente il sopravvenir della notte. </p>

</div2>
<div2>

<head>6. Valore del principio...</head>
<p>Valore del principio della eterogeneità dei fini. </p>
	<p>Il principio della eterogeneità dei fini, il quale, sia detto fra parentesi, mi sembra 
usurpare nelle opere del Wundt e de' suoi segnaci il nome di 
legge - principio che il Wundt ha avuto il merito di formulare 
nettamente e di applicare con genialità, ma che non era prima di 
lui sfuggito agli studiosi, ci rivela uno degli ostacoli più notevoli e 
più generali della previsione, riassume anzi in sé molte delle 
ragioni d'imprevedibilità, relativa sempre s'intende, che ci siamo 
proposti di svolgere. Anzi esso non è che la espressione appunto 
dell'imprevedibilità delle conseguenze remote dei fatti sociali. Le 
generazioni che si succedono sfruttano le istituzioni che trovano 
in vigore, le adattano alle proprie necessità, le subordinano a 
nuovi fini, si sforzano di plasmarle secondo la loro 
volontà, impongono altre direzioni ai movimenti iniziati: 
la maggior parte dei legislatori, sorgendo trent'anni dopo la loro 
morte dalla tomba, avrebbero probabilmente a pentirsi dell'opera 
compiuta in vita. Nella storia del mondo - notava già lo Hegel - le 
azioni degli uomini producono pure qualche altra cosa, oltre a ciò 
che essi hanno avuto in mira di ottenere, e che vogliono e 
conoscono immediatamente. Essi soddisfanno ai propri interessi, 
ma con ciò vien pure ad effettuarsi qualche cosa di più esteso, che 
vi è intimamente congiunto, ma che è ancora nulla nella loro 
coscienza e nelle loro mire. </p>
	<p>In tutti i campi dove l'attività individuale è più vivace e 
possente, e la materia sociale è più plastica e docile, quando lo 
spirito di tradizione non imponga agl'ingegni le sue pastoie, 
sempre la ritmica vicenda delle generazioni, senza la quale i fatti 
dell'aggregazione umana non avrebbero il carattere della storicità, 
che li distingue dagli altri ordini del fenomenismo universale, 
segna una mutazione di fini, un orientamento diverso. Nel fare la 
critica di una istituzione che venga ora in essere, non possiamo 
giudicar del compito che le spetterà di assolvere nell'avvenire 
remoto, perché ignoriamo quali applicazioni potranno farne quelli 
che succederanno a noi, o anche noi stessi, fra alcuni anni. Per 
questo i calcoli di certi cabalisti della politica relativamente 
all'accumularsi nel tempo delle conseguenze di un determinato 
atto di governo non possono aver valore per chi, ripudiando il 
fatalismo storico, ha fede nelle energie conservative della società. </p>
	<p>Ma la eterogenia dei fini, come abbiamo veduto, non si 
risolve senz'altro nella possibilità di mutare in modo progressivo, 
secondo le pratiche esigenze del momento, la finalità dei fatti 
sociali, bensì comprende ancora la incapacità, che molte 
volte si manifesta, di limitare o di variare le conseguenze di un 
atto, in generale d'imprimere con esso alla collettività 
precisamente la direzione voluta. </p>
	<p>I membri del Lungo Parlamento erano fior di monarchici e 
tutta la loro tattica intendeva al solo fine di reprimere e impedire 
gli abusi dell'autorità regia: eppure la loro azione determinò la 
caduta e la morte del re. Così gli enciclopedisti si erano 
ripromessi un fine ben diverso da quello che furono le 
conseguenze reali della loro propaganda. </p>
	<p>Il macchinoso organismo sociale, cui nessuno può dir di 
conoscere nelle sue complicazioni più minute, nelle sue più sottili 
specificazioni funzionali, è tale che molte volte il contraccolpo di 
un atto qualunque si risente dove meno si crederebbe. Se i 
rapporti fra gli organismi animali e vegetali sono tanto complessi 
che i biologi evoluzionisti debbono mettere in rilievo di continuo 
la impossibilità di applicare come formule tiranniche i più 
fondamentali principii delle loro dottrine, pensiamo quali sorprese 
potrà riservare un atto qualsiasi, che venga a fare scattare una 
molla o a far girare una ruota nel meccanismo delicatissimo delle 
attività collettive. </p>
	<p>Un gesto, una parola, un grido hanno dinanzi a una folla 
commossa immenso valore: la monelleria di Balilla dà occasione 
alla rivolta di Genova. </p>
	<p>Ci sono nella società forze latenti che a nessuno lice di 
sospettare: e quando, sotto lo stimolo di un provvedimento 
politico o di una riforma economica, quelle si ridestano, non si 
può sapere dove si vada a finire: ci sono armonie e consensi, 
attriti e disaccordi fra gruppi sociali, fra partiti politici, segrete 
affinità elettive o istintive repugnanze fra regioni, province, città, 
che non si rivelano se non quando un fatto nuovo venga a 
creare necessità comuni o a determinare un conflitto fra interessi 
opposti: vi sono correnti sociali che stanno impercettibili e 
occulte, senza parer fuori con nessuna manifestazione chiassosa, 
senza farsi valere con organismi di partito, ma pure improntando 
fortemente di sé il sentimento e la opinione comune. Una società 
politica è simile a un terreno vulcanico, e chi vi cammina sopra 
deve sempre temere delle convulsioni del suolo. Così l'uomo di 
Stato che opera in vista di fini essenzialmente pratici, come lo 
studioso che intende al raggiungimento della verità, non possono 
scomporre l'intima dinamica delle forze agenti, e debbono 
limitarsi a calcolare sempre in termini approssimativi sopra quelle 
che spiegano un'attività più evidente e meglio sensibile. Ma 
gl'individui ridotti a tener conto di queste forze soltanto restano 
amaramente disingannati quando, provocandole con un'azione 
pratica, permettono di sprigionarsi a quelle energie di cui 
ignoravano perfino la presenza. </p>
	<p>La rivoluzione francese aveva rinnovato negl'italiani la 
coscienza nazionale, ma aveva portato nello stesso tempo un fiero 
colpo all'autorità religiosa; e quelli che contavano di poter 
giungere alla unità e alla indipendenza, pur serbando alla corte di 
Roma il suo prestigio o sottoponendo magari tutto il nostro paese 
all'autorità del pontefice, dovettero restare amaramente delusi 
quando videro il movimento ch'essi volevano avviare in questo 
senso, prendere tutt'altra direzione e condurre irresistibilmente 
alla caduta del potere temporale; l'azione loro diretta a favorire le 
aspirazioni nazionali ridestate, mise in luce nello stesso tempo 
altri fini ch'essi furono poi costretti, anche ricalcitranti, a 
proseguire; e quei patriotti della prima ora si trovarono trascinati, 
sebbene nolenti, a compiere l'opera loro in modo ben diverso da 
quello che avevano vagheggiato. D'altra parte, i 
repubblicani che avevano con sacrifizi eroici dato impulso 
gagliardo all'impresa, avevano fatto assegnamento eccessivo sugli 
spiriti virili risvegliati dalla caduta dell'antico regime, e dovettero 
rassegnarsi al conseguimento di un fine ben inferiore a quello che 
si erano proposto. </p>
	<p>Nella errata valutazione delle forze sociali più chiaramente 
parventi e nell'ignoranza assoluta di altre oscure o impercettibili 
sta il principio positivo della eterogeneità dei fini. </p>
	<p>Così quelli che pretendono di avviare a una meta determinata 
il corso complicatissimo degli avvenimenti sociali, rassomigliano 
a un cavallerizzo che voglia montar in arcioni sopra un destriero 
focoso senza conoscerlo bene: non c'è sforzo di redini o di morso 
che lo salvi se quello gli prende la mano e s'impone con la forza 
alla sua volontà. Anche la società prende la mano ai guidatori 
inesperti: e tutti sono più o meno inesperti in quanto che a tutti è 
impossibile tener conto di quante energie vi sono, manifeste o 
latenti, e di valutarne con precisione l'intensità rispettiva. </p>
	<p>Consideriamo, ad esempio, la degenerazione dello istituto 
delle ghilde quando smarrirono il loro carattere di corporazioni di 
mestiere, i tentativi promossi molte volte dai governi per 
conciliare partiti politici o comunità religiose contrastanti, 
senz'altro effetto che d'inasprire il dissidio, i danni venuti dal 
favore concesso a determinate caste sociali, le quali si 
costituirono poi come uno Stato entro lo Stato, i molti esempi di 
ordinamenti liberali che provocarono lo straripar della violenza o 
fornirono un buon pretesto al rinfocolarsi della reazione, le 
pretese di ridestare la fede con artifici che determinarono il 
vigoreggiar di opinioni opposte, le offese recate al sentimento 
religioso, alle quali conseguì il rinnovarsi delle credenze 
combattute - e vedremo quanta ragione avesse il Fouillée 
di compendiare nel concetto della eterogeneità dei fini il suo 
convincimento relativo all'imprevedibilità dei fatti morali. 
"Quanti grandi disegni, ha scritto il Cattaneo, quanti progetti 
d'innovazioni o di restaurazioni di nuove civiltà, di vaste colonie, 
dopo immenso e doloroso dispendio di pace e di sangue, 
tornarono in deplorevole nullità...! E al contrario, quante volte i 
furori della superstizione, li eccessi della forza, le depravazioni 
del malgoverno, le lunghe e pertinaci macchinazioni della 
cupidigia concorsero a fondare un ordine di cose affatto opposto a 
quello che si era voluto! Quante volte le violenze del fanatismo 
prepararono inaspettate le transazioni della tolleranza, li 
oppressori crearono la forza morale che produsse 
l'emancipazione, le repubbliche municipali fondarono la potenza e 
lo splendore delle monarchie, e il concentramento del potere 
dispose il campo alla libertà popolare! Li studi istorici. tendono 
a chiarire... le indirette e tortuose vie, per le quali il genere umano 
s'avviò d'errore in errore e d'eccesso in eccesso verso la meta della 
scienza e della civiltà . </p>
	<p>Anche la storia delle dottrine politiche, religiose e filosofiche 
reca al principio conferme nuove. La filosofia della scuola 
socratica degenera nelle aberrazioni dei neoplatonici; Aristotele 
diventa il campione del dogmatismo cattolico, la pietra 
d'inciampo che ostacola il progresso della scienza; nel nome di 
Cristo si praticano supplizi e torture e la chiesa di Cristo vince i 
più fastosi ricordi delle teocrazie orientali; la dottrina del diritto 
divino, contro la quale la potestà dei pontefici aveva combattuto 
la sua magnifica battaglia nel medioevo, diventa più tardi 
l'argomento preferito dei pontefici contro le aspirazioni liberali; 
infine la dottrina socialista esce dalla scuola di Giorgio Hegel, 
secondo il quale "coloro che si formano concezioni ideali 
di verità, di giustizia e di libertà, dichiarandole applicabili alle 
unità individuali della massa sociale e che condannano, per 
conseguenza, quello che è, quasi non dovesse essere, sono spiriti 
superficiali, invidiosi che si compiacciono di criticare e di 
riprendere; il mondo reale è proprio quello che deve essere; ciò 
che è reale è razionale, e ciò che è razionale è reale". Eppure il soffio della dialettica hegeliana 
spira traverso le pagine rivoluzionarie del Marx e dell'Engels: è 
sempre la stessa dialettica hegeliana, ma capovolta. </p>
	<p> - Lo Spencer, che ha messo in rilievo molti aspetti essenziali 
del principio wundtiano, ha saputo anche rintracciare con grande 
finezza nella vita individuale le conseguenze derivanti 
dall'applicazione della massima erronea secondo la quale i 
risultati sono proporzionati ai mezzi, mentre al contrario, ove si 
passi la misura, si dovrebbe parlare piuttosto di una proporzione 
inversa: ed egli cita l'esempio dal danno che viene alla 
intelligenza dalla lettura di troppi libri, degli ostacoli frapposti al 
compimento di un lavoro dal soprannumero degli operai, della 
inettitudine a scrivere prodotta da una troppo copiosa cultura 
letteraria. Ritornando nel campo delle applicazioni politiche, 
potremo concludere con lo stesso autore non esservi profezia più 
sicura di questa: che <hi rend="italic">riguardo alle leggi</hi> i risultati 
impreveduti sono sempre superiori in quantità a quelli 
preveduti. </p>
	<p>La impossibilità di predisporre i mezzi al fine o di stabilire 
quali effetti una determinata causa potrà, mutandosi le condizioni 
concomitanti, produrre per l'avvenire, ci ammonisce a diffidare di 
tutte le previsioni troppo audaci o relative a tempi troppo remoti, 
come pure di tutte le azioni politiche dirette a fini troppo 
rigidamente determinati: perché può sempre accadere a chi vuol 
fare assegnamento soverchio sull'avvenire, che si ripeta per lui 
l'errore di Cristoforo Colombo e di volgere la prora verso le Indie 
per giungere invece a toccare il suolo di un continente ignoto. </p>

</div2>
<div2>

<head>7. L'evoluzione sociale è indefinita...</head>
<p>L'evoluzione sociale è indefinita e multiforme: la legge del progresso. </p>
	<p>Anche relativamente all'idea del progresso il principio della 
eterogeneità dei fini si rivela fecondo di conseguenze. In un passo 
dell'<foreign lang="fre"><hi rend="italic">Évolutionnisme des idées-force </hi></foreign> il Fouillée 
osserva, parafrasando e commentando le parole stesse del Wundt, 
che ammesso tale principio "essendo la nostra potenza di 
previsione così limitata, noi perdiamo il diritto di segnare un 
limite all'evoluzione. E se da una parte, nell'ordine morale, gli 
effetti futuri non possono <hi rend="italic">dedursi</hi> dalle cause alle quali essi 
sono congiunti; e dall'altra gli effetti ultimi delle nostre 
volizioni non possono <hi rend="italic">dedursi</hi> dalle volizioni stesse, ne 
risulta per l'avvenire un doppio carattere d'indeterminazione, 
rispetto al presente attualmente conosciuto. Questa 
indeterminazione rende possibile nel mondo un progresso 
intellettuale e morale, al quale nessuno potrà in anticipazione 
proibire di andare più in là".</p>
	<p>Nella dottrina del progresso possiamo ravvisare non solo una 
delle generalizzazioni sociologiche più largamente conosciute e 
accettate, ma ancora una previsione singolarmente fortunata, così 
per la sua indeterminatezza come per la sua conformità a certe 
disposizioni più elevate della natura umana. Per la pretesa, 
implicita nella dottrina, di segnare, sia pur vagamente, le vie e i 
termini della evoluzione sociale, sembra sia prezzo dell'opera di 
analizzarne con qualche larghezza il contenuto e discuterne il 
valore obiettivo: avremo campo di svolgere così alcune 
considerazioni che varranno a sbarazzare da molti impedimenti il 
cammino che rimane a percorrere. Converrà astenersi da ogni 
facile sfoggio di erudizione storica, perché la genesi della dottrina 
che ci accingiamo a esaminare è molto nota e perché la dottrina 
stessa, da quando venne forse per la prima volta nettamente 
formulata, dopo essere stata in modo vago intuita da pensatori 
isolati, nella famosa <foreign lang="fre"><hi rend="italic">querelle des anciens et des modernes</hi></foreign> sino ai nostri giorni, è passata attraverso 
mutamenti vari di contenuto, pur conservando sempre la sua 
ragion d'essere fondamentale nella fiducia suscitata 
dall'incremento mirabile del dominio dell'uomo sulla natura. Oggi 
essa vorrebbe valere come una interpretazione ottimistica - ma 
non per questo meno scientifica - della legge di evoluzione: dico 
subito che a mio avviso essa è costituita sopra un equivoco 
grossolano e rappresenta l'ultima trincea, nella quale si 
sono ridotti gli avanzi del teologismo storico, battuti in breccia 
dalle scienze sociali positive. </p>
	<p>La dottrina del progresso ha carattere finalistico, presuppone 
un'idea della società come di un nesso unitario, confonde, in base 
a una concezione antropomorfica della realtà, l'investigazione 
realistica dei fatti sociali con la loro valutazione etica. </p>
	<p>Ha carattere finalistico. Qui è necessaria una distinzione: si 
può infatti al concetto di teleologia sociale attribuire due 
significati ben diversi: o si vuol dire che ogni uomo, in modo 
vario secondo la sfera d'influenza sua propria, in quanto compie 
coscientemente azioni sociali e opera in vista di una determinata 
modificazione, ha dinanzi a sé chiara la rappresentazione 
dell'effetto che vuole ottenere, come di un fine, rispetto al quale 
sappiamo poi essere molte volte eterogeneo l'effetto reale: e in 
questo senso non si può escludere dalla scienza un elemento 
finalistico. Oppure si vuol dire che la storia stessa ha un fine, si 
svolge cioè secondo un piano prestabilito, non è che un mezzo sia 
al compimento di un disegno elaborato da una Mente superiore, 
sia all'attuazione di questa o quella idealità morale, religiosa o, 
più generalmente, umana, e allora ci troviamo in presenza di un 
vero e proprio non senso, di quelli che, trascendendo per la loro 
contenenza le nostre facoltà razionali, non possono nemmeno 
venire discussi: come non possono venir dimostrati, così 
nemmeno confutati, e sfuggono a ogni procedimento intuitivo o 
discorsivo. La persuasione a sbandire questi aerei fantasmi può 
venire soltanto indirettamente da un giudizio che se ne faccia alla 
stregua di una dottrina filosofica - ed epistemologica positiva, e 
dalla conoscenza della storia, la quale ne dimostra la grande 
diversità di continuo rampollante con forme contraddittorie. 
Teleologia interna si: teleologia esterna no: è assurdo 
parlare di un fine che si attui spontaneamente per effetto di una 
costrizione esteriore; si tratta invece di fini vari, che l'uomo si 
propone e si sforza di toccare, e che possono poi compiersi o no. </p>
	<p>La legge del progresso presuppone ancora una concezione 
unitaria dei fatti sociali: e 
questo in doppio senso: sia in quanto si considera <hi rend="italic">società</hi> 
come equivalente di <hi rend="italic">umanità</hi> e la storia come un doppio 
<foreign lang="lat"><hi rend="italic">processus</hi></foreign>, di avanzamento verso un termine 
ideale di perfezione e di irraggiamento dai centri massimi di 
civiltà ai minori, delle conquiste successivamente compiute: sia in 
quanto si riconosce come possibile in una società stessa lo 
svolgimento simultaneo di tutte le sue energie al loro massimo 
grado. Ma in verità, se si può parlare di una conclusione certa a 
cui sia giunta la sociologia, è precisamente questa: che da un lato 
il concetto di società non ha come tale nessun significato, 
nemmeno come pura astrazione, perché la esperienza ci presenta 
solamente molti gruppi sociali, spesso commisti fra loro, ma non 
meno spesso anche affatto indipendenti: e che d'altra parte 
ognuno di questi gruppi, in quanto sussiste per un fondo di 
affinità psicologica comune agli associati, può sviluppare a 
grande maturità solamente l'attitudine o le attitudini sue 
essenziali. Bisogna dunque fermare il passo a tutte le facili 
variazioni sul tema della perfettibilità, dello svolgimento di tutte 
le facoltà, ecc., che fecero la delizia dei sociologi ottimisti. </p>
	<p>La legge del progresso è concepita inoltre come 
essenzialmente morale: si accresce così la confusione 
d'idee che già l'avvolge. Perché, o si ammette che il criterio della 
moralità non è identico in ogni tempo, ma è soggetto a mutamenti 
che dipendono dal mutarsi delle condizioni generali dell'ambiente, 
e allora non si potrà concedere che queste condizioni stesse sieno 
sottoposte nel loro costituirsi a una legge di moralità: o si parte da 
un concetto assoluto della morale, e allora si rinuncia a far della 
scienza e si cade nei paralogismi della teologia e negli arzigogoli 
della metafisica di cattiva lega. Il concetto tradizionale di 
progresso va dunque escluso sin d'ora, perché questa presunta 
legge non è che una vaga formula descrittiva di un processo 
evolutivo meramente fantastico. </p>
	<p>La sua indeterminatezza è rivelata dalla elasticità delle 
interpretazioni che se ne danno secondo le disposizioni affettive 
individuali. Se consideriamo, ad es., il progresso politico, sempre 
riferendosi al momento attuale; un socialista potrà vantare i grandi 
progressi compiuti verso il suo ideale negli ultimi anni; un 
clericale potrà, richiamandosi alle varie manifestazioni del nuovo 
movimento mistico, asserire che l'autorità religiosa si va 
consolidando vieppiù; un conservatore troverà negli errori dei 
partiti estremi un argomento per proclamare la vitalità del suo; un 
radicale dirà che soltanto la sua idea è in vero progresso, perché 
essa soltanto si mantiene estranea alle intemperanze dei 
rivoluzionari e agli anacronismi sistematici dei moderati e 
superiore alle competizioni delle classi: tutti risolveranno così le 
loro considerazioni nell'apologia di questo stesso momento nel 
quale a ciascuno parrà evidente che proprio la sua fede è quella 
che si va estendendo e rinvigorendo. Le varie dottrine del 
progresso non fanno che segnare la via per la quale dovrebbe 
procedere la evoluzione sociale, affinché si compissero 
gl'ideali dei loro autori: e questo è possibile perché, non ostante il 
<foreign lang="lat"><hi rend="italic">consensus</hi></foreign>, sociale, in ogni aggregato politico si 
manifestano molte tendenze contraddittorie e coesistenti, delle 
quali solo un osservatore obiettivo può valutar con giustezza la 
portata rispettiva e tentar di raffrontare lo svolgimento simultaneo 
nel passato e di determinar la direttiva per l'avvenire: ma il 
progresso dell'una non esclude il progresso contemporaneo e 
correlativo di un'altra anche opposta, né ciò soltanto in paesi 
diversi, ma perfino nello stesso paese: tanto la materia umana è 
dotata di plasticità. </p>
	<p>- Anche ammessa dunque per ipotesi la possibilità che la 
società si svolga secondo un disegno prestabilito, resta pur sempre 
sicuro che nessuno sarebbe in grado di scoprirlo: e questo stato di 
cose si riflette nella disperata varietà dei tentativi. La dottrina del 
progresso, intesa come affermazione di uno stato finale certo di 
perfezione e di felicità, è poco meglio fondata dell'altra famosa 
dottrina antagonistica bandita dal Rousseau e molti secoli prima 
da Ippia e da Prodico, i quali ponevano come ideale della 
legislazione di raccostarsi quanto più fosse possibile allo stato di 
natura perduto ormai irreparabilmente: si sa che secondo il 
Rousseau la storia segna un continuo regresso e i pretesi 
avanzamenti non sono che altrettanti passi verso la degradazione. 
Una tale dottrina era compatibile solamente con la ignoranza delle 
condizioni dei popoli primitivi: tuttavia, nemmeno adesso che di 
questi abbiamo larga notizia, possiamo dalla conoscenza del loro 
infimo stato trarre la convinzione che ogni aggregato sociale 
dovrà per l'avvenire andar sempre allontanandosene ed elevarsi 
indefinitamente. Parlare di progresso fatale è quanto maltrattare 
nel modo più sconveniente la storia, la quale ci fa vedere 
esempi continui di arresti di sviluppo e di retrogradazioni. 
La scienza ha condannato il vieto concetto della evoluzione 
regressiva, nel quale si comprendevano soltanto fenomeni 
anormali, eccezionali, patologici: la regressione, come hanno 
dimostrato fra gli altri il Demoor e il Massart per la biologia, il 
Vandervelde per la sociologia, sta alla evoluzione progressiva non 
altrimenti che il rovescio al diritto di una medaglia: ogni 
trasformazione, anche progressiva, è accompagnata da 
regressione. </p>
	<p>Del resto quando pure potesse un fedele della dottrina del 
progresso recare a sua conferma una previsione assolutamente 
certa e precisa dello stato sociale avvenire, egli non avrebbe 
diritto di considerare la evoluzione come progressiva, perché i 
fatti sociali sono qualitativi, soggetti dunque nella loro vera natura 
non a misurazione, ma a valutazione: e i criteri di valutazione che 
abbiamo adottati oggi possono essere abbandonati e sostituiti 
domani. </p>
	<p>Chi volesse sviscerare le ragioni dell'errore che sta a 
fondamento della legge del progresso, anche se questa, concepita 
in senso evolutivo, presenti non già una forma ultima da 
raggiungere, ma una successione di forme sempre superiori da 
attraversare, si avvede ben tosto ch'essa è soltanto un esempio 
caratteristico di un principio metafisico dei più funesti, 
vittoriosamente oppugnato, come già accennammo, dall'Ardigò: il 
principio, o pregiudizio, dell'archetipo. Esso consiste nel presentar 
la natura in generale o come un colosso artistico di bronzo, fatto 
per mostrarsi, sempre il medesimo, immobilmente ai curiosi 
ammiratori, oppure - e così si fa della storia nel nostro caso - 
come un dramma che si presenta, appassionandoli, agli spettatori, 
nello svolgimento successivo delle sue parti di interesse sempre 
crescente (<hi rend="italic">Op. fil.</hi>, II, 258). </p>
	<p>La legge della evoluzione non tollera interpretazioni 
né ottimistiche né pessimistiche: essa non fa che esprimere il 
corso della natura in uno de' suoi aspetti più generali - l'altro 
non meno notevole è dato dalla dissoluzione correlativa e 
continua - e, mentre può venire applicata immediatamente ai 
processi meccanici, non può, così com'è, illustrare appieno, nelle 
fasi superiori dello sviluppo, se non appunto quanto di elementi 
meccanici si trasmette a queste e vi si conserva. Essa non ha 
dunque nessuna colpa nelle scorrerie errabonde de' suoi 
interpreti. I fatti che possono almeno apparentemente corroborare 
gli entusiasmi degli ottimisti sono attinti solo a quel frammento 
della storia che gli uomini hanno vissuto finora: e chi ci assicura 
che esso non sia un episodio affatto insignificante della 
fenomenologia sociologica, del pari che tutta la fenomenologia 
sociologica è un episodio più o meno insignificante della 
fenomenologia cosmica? Dice benissimo il Gumplowicz: è 
possibile indovinare il piano di un vasto edificio, se ci sta dinanzi 
agli occhi solo un angolo del suo piano o un fusto di colonna? E 
chi può dirci che del corso della storia ne sappiamo di più? </p>
	<p>Un fatto solamente è incontestabile: nella grande massa 
dell'umanità una piccola minoranza si trova oggi, in confronto con 
le comunità primitive, a un livello intellettuale, morale, 
economico infinitamente superiore: non solo, ma la coesione 
sociale vi è singolarmente aumentata, ed ogni suo gruppo si 
presenta più esteso e non meno fermo nella sua compagine di 
qualunque aggregazione preistorica. Tanto nel riquadro 
puramente sociologico, relativo cioè alla saldezza 
dell'organamento collettivo, quanto nel riguardo specifico dello 
sviluppo delle singole attività, il progresso compiuto si presenta 
come un fatto reale. Anche per questa parte dell'umanità 
bisogna riconoscere tuttavia che l'avanzamento complessivo è 
stato opera di una eletta, la quale si è lasciata dietro di sé a 
grandissima distanza, scaglionata, se così si può dire, secondo 
gradazioni molto varie, una massa che presenta condizioni di 
sviluppo inferiori. </p>
	<p>In ogni modo, il punto sul quale conviene soprattutto 
d'insistere è questo, che cioè, se pure il progresso storicamente 
considerato è una realtà, esso non ha in sé nessun carattere 
necessitante. Il grado di civiltà raggiunto presentemente da una 
piccola frazione del genere umano, può anche essere un bel sogno 
passeggero, al quale debba conseguire l'infiacchimento della fibra 
e la degenerazione definitiva della specie. Noi non possiamo 
segnare confini al cammino della storia: possiamo soltanto, e 
sempre alla stregua d'una valutazione soggettiva, affermare che 
un determinato gruppo ha o non ha progredito nello svolgimento 
di una determinata attività, e stabilire approssimativamente la 
probabilità che questo movimento progressivo o regressivo 
continui o si arresti: ma accettare di peso il dogma del progresso 
non dovrebb'esser lecito ormai se non agli oratori dei comizi 
domenicali e ai gazzettieri di partito. </p>
	<p> - Scendiamo a un particolare: il progresso della moralità è 
appunto una delle forme più vigorosamente contestate. Achille 
Loria, che è l'autore di una poderosa figurazione ottimistica 
dell'avvenire, contrastante forse troppo vivamente alla sua 
rappresentazione pessimistica del passato, si chiedeva or è poco: 
siamo noi migliori dei nostri antenati? E alla domanda tormentosa 
l'insigne scienziato rispondeva bensì affermativamente; ma egli 
stesso, sgomento forse dal lungo e angoscioso cammino percorso 
attraverso i triboli della nostra miseria morale, non poteva così 
trionfalmente proclamar la sua conchiusione da comunicar 
anche agli scettici, per un attimo solo, la sua fede, da renderci tutti 
sicuri ch'egli non fosse preoccupato dal previdente timore delle 
conseguenze che la logica, inesorabilmente, gli avrebbe imposto 
di trarre dall'asserzione di una tesi contraria. </p>
	<p>Si sa quale battaglia ha combattuto il Buckle contro il 
principio della evoluzione del sentimento morale, contestato, 
com'egli osservava, anche dal Mackintosh, dal Condorcet e dal 
Kant. Il Buckle ha certamente esagerato la sua tesi giungendo a 
prevedere che il male sarà arrestato soltanto dall'indebolirsi della 
virtù; nel suo intellettualismo eccessivo egli è arrivato a 
conchiusioni che ci appaiono ingiustificate, o almeno 
sproporzionate agli argomenti addotti; per questo la sua opinione 
è di quelle contro le quali non è difficile opporre ragioni valide e 
positive, attinte alla conoscenza della vita integrale della società. 
Parimenti, al Richard, il quale ha messo in 
giusta luce un dato rilevantissimo della etnologia, che cioè la 
solidarietà sociale non è stata mai così viva come fra le comunità 
selvagge, è facile replicare che questo argomento non regge, 
perché la solidarietà quale si presenta nelle società civili è una 
forma di coscienza collettiva, mentre di incoscienza collettiva si 
deve piuttosto parlare a proposito dei popoli primitivi. In ogni 
modo crediamo di dover riconoscere - senza poter qui, per 
l'economia del lavoro, discutere le ragioni di questo 
convincimento - che il progresso morale in particolare è pur esso 
una realtà. Ma ci affrettiamo a notare che una tale 
affermazione ha un valore assai ristretto. Si consideri che una 
constatazione positiva dell'incremento delle qualità morali non 
esclude la possibilità di un incremento parallelo di attività 
contrarie: per la stessa ragione, poiché la immoralità è multiforme 
e si presta ad assumere atteggiamenti svariatissimi, se anche si 
potesse dimostrare il diradarsi di certe sue manifestazioni, non 
sarebbe lecito dedurne un progresso effettivo. Né, se si accoglie 
quale criterio della moralità l'obbedienza alle norme, come pure 
taluno ha fatto, si ha per questo un criterio sicuro, perché norme 
contraddittorie possono con pari fede essere proclamate e con 
uguale purità d'intenzione seguite in una stessa società e in uno 
stesso momento: ed è inoltre necessario stabilire una gradazione 
nella obbligatorietà delle norme per giudicare di quali di esse 
debba la trasgressione corrispondere a un grado più elevato di 
immoralità; il criterio soggettivo viene così a turbare il raffronto. 
Si consideri poi che nella folla si cancellano tuttora sempre più o 
meno profondamente le tracce del progresso. Tanto meno dunque, 
anche se si può consentire che il senso morale sia oggi progredito 
nell'Europa civile più che in qualunque altro momento storico, si 
potrà dire per questo che si abbia un progresso unitario e 
complessivo; il progresso morale trae seco, ad esempio, un 
regresso delle attitudini militari e forse anche ai nostri giorni delle 
disposizioni religiose: ecco dunque un regresso che è 
conseguenza di un progresso, se non addirittura sua condizione. 
Né gioverebbe di obiettare che quelle disposizioni e quelle 
attitudini sono immorali per se stesse: perché si cadrebbe in una 
petizione di principio. </p>
	<p>La evoluzione intellettuale, sebbene non si presti a essere così 
facilmente contestata, porge esempi di evidenza anche 
maggiore. Essa comprende due movimenti che possono non 
dipendere affatto l'uno dall'altro e che il Renan denomina di 
cultura intensiva e di cultura estensiva, corrispondenti cioè 
rispettivamente all'accrescimento e alla diffusione delle 
cognizioni; nel secondo di questi movimenti si potrebbero anzi 
distinguere due forme, secondo che si tratta propriamente di 
elevamento della media della intelligenza o della media della 
cultura. Non si può affermare che un moto progressivo in una di 
queste direzioni sia incompatibile con un moto regressivo in 
un'altra. Ancora, e più frequentemente, può il progresso 
intellettuale accrescere l'immoralità e raffinare la delinquenza; 
senza cadere negli eccessi cui non seppe sfuggire il Rousseau, si 
può ammettere che il bilancio dei vantaggi e dei danni del 
progresso dei lumi rispetto alla moralità è molto incerto. Pochi 
sono che tuttora conservano la opinione espressa dal Maiorana, 
che la moralità è data dall'intellettualità e da entrambe è data la 
socialità: forse anzi sarebbe più facile dimostrare la tesi contraria. 
Sarà bene osservare subito che ciò non implica nessuna 
contraddizione con l'affermato progresso morale, perché questo 
può essere stato alimentato da altre fonti. Il Simmel ha voluto 
dimostrare come imperfezioni morali possano sviluppare funzioni 
intellettuali; e infatti il desiderio del male acuisce l'intelletto 
meglio dell'impulso al bene. Ma, indipendentemente da 
questo, non si capirebbe perché un genio rinnovatore della 
glottologia o della meccanica dovesse per questa sua qualità 
soltanto albergare anche sentimenti umanitari ed essere capace di 
azioni moralmente elevate: così non c'è nessuna ragione di 
credere che un popolo di cultura straordinariamente copiosa e 
diffusa debba svolgere più vigorosamente di un altro le idealità 
morali più pure. Lo stesso Renan, al quale dobbiamo 
l'affermazione che se la scienza fosse soltanto un piacevole 
passatempo, un giuoco per gli oziosi, un ornamento di lusso, una 
fantasia di dilettanti, in una parola, <hi rend="italic">la meno vana delle 
vanità</hi>, verrebbe il giorno in cui lo scienziato dovrebbe dire con 
il poeta: </p>

<lg lang="fre">
	<l>Honte à qui peut chanter, pendant que Rome brûle,</l>
</lg>

	<p>si trovò pur a dovere scegliere fra un popolo immorale e 
un popolo fanatico: e preferì il primo. Gli è che le varie forze 
sociali si trascendono reciprocamente: e scoprirne la connessione 
è stato lo sforzo assiduo e vano di quanti hanno escogitato le varie 
formule del progresso. </p>
	<p>Una delle più felici è certamente quella di Yves Guyot: egli 
dice che il progresso è in ragione inversa dell'azione coercitiva 
dell'uomo sull'uomo e in ragione diretta dell'azione dell'uomo 
sulle cose. L'idea è geniale, ma bisognerebbe dimostrare che 
questi due movimenti verso un'autonomia individuale più alta e 
un dominio delle forze naturali più vasto, sono legati fra loro di 
necessità. </p>
	<p>L'identificazione spenceriana del progresso con la felicità e la 
riduzione di quello a forme varie di adattamento per le varie 
attività umane non può persuadere: e il pessimismo storico dello 
Schopenhauer, che volle dimostrare la diminuzione della 
felicità parallela all'avanzamento degli ordini civili non appare, 
nella sua esagerazione, meno convincente. Il concetto di felicità, 
come quello di adattamento, è così elastico e vago che si presta, si 
può dire, a servir di base per dimostrare tutto quello che si 
vuole. </p>
	<p>Pretendere che si formerà nell'avvenire un gruppo sociale nel 
quale si concilieranno nel loro grado più elevato tutte le forme del 
progresso - intellettuale, morale, economico, artistico, scientifico, 
ecc. - è semplicemente assurdo. Il progresso morale e il progresso 
economico si escludono talvolta reciprocamente: oggi lo 
svolgimento delle scienze, e soprattutto della tecnica, opprime le 
attività estetiche: il progresso industriale determina, la 
involuzione dell'istituto familiare, e via dicendo. È fatale tutto 
questo? Forse non si potrà dire di sì, ma certamente non si può 
dimostrare di no. Un'attività d'intensità eccezionale in un 
individuo rappresenta un limite allo svolgimento delle altre 
attività, e lo stesso avviene in un popolo; non tutti i popoli hanno 
tutte le attitudini: ragioni storiche e psicologiche determinarono e 
determinano il vigoreggiare dell'una piuttosto che dell'altra ed è 
necessario chinare il capo dinanzi a questa opera naturale di 
selezione. In astratto - così l'Ardigò - un uomo solo potrebbe 
concepirsi sviluppabile in tutte le possibili abilità industriali, 
artistiche, scientifiche e morali. In concreto no. E così avviene dei 
popoli; la storia è un seguito di continue rinunce; Ifigenia novella, 
c'è sempre una attività sociale che dev'essere immolata a 
propiziar ogni vittoria nuova. Questo rilievo dimostra che non è 
legittimo il frequente raffronto tra le condizioni elevate della 
moralità presso certi popoli primitivi (i Veddahs dei boschi, i 
Chacmas, i Todas, ecc.) e le condizioni dell'Europa civile a tale 
riguardo. Bisogna tener presente la necessità che le attività varie 
si elidano e si adattino fra di loro, perché possano tutte 
svilupparsi, e l'una o l'altra va in parte sacrificata: il confronto può 
dunque sussistere soltanto fra popolazioni che si trovino a un 
grado non molto diverso di evoluzione, nelle quali il processo di 
selezione tra le molteplici forze sociali si sia compiuto, almeno 
fino a un certo punto. Vero è che nel seno di uno stesso popolo 
alla necessaria imperfezione degli individui singolarmente presi, 
si supplisce con l'organamento della divisione del lavoro: ma non 
per questo si può dire che ogni popolo trasmetta immutata o 
accresciuta l'eredità che ha ricevuto. Si potrebbe pensare che si 
stabilisse anche fra i popoli una specie di divisione del lavoro, 
conforme alle loro varie attitudini: ma anche allora non è detto 
che queste verrebbero tutte sviluppate in misura sufficiente 
perché, data la varietà dei temperamenti etnici, può talora anche 
una moderata attività bastare ed anzi esser meglio adatta a 
soddisfare i bisogni collettivi. Non solo; ma anche ammesso che 
una tale divisione di lavoro potesse venir a costituirsi di fatto, non 
possiamo anticipatamente costituirla noi di diritto: essa 
rappresenta tutto al più una possibilità vaga e poco verosimile. Se 
altrimenti si argomentasse, si cadrebbe nel finalismo più 
smaccato. </p>
	<p>La dottrina del progresso è impugnabile così storicamente 
come logicamente in ogni suo lato. Notava già il Tarde che è ben 
necessario distinguere il progresso dell'industrialismo da quello 
dell'industria, il progresso della moralità da quello della 
morale, del militarismo da quello dell'arte militare e così 
via: e infatti può in un momento determinato notarsi in un 
paese una intensificazione del sentimento militare parallelamente 
a un arresto di sviluppo nella costituzione degli organamenti 
guerreschi, o si può avere una grande diffusione del sentimento 
morale, senza che questo si affini e si svolga in idealità superiori e 
nuove. Respinti da ogni parte, i seguaci della dottrina del 
progresso cercarono di darle la forma più vaga possibile, ma 
riuscirono solamente a privarla di quello scarsissimo contenuto 
che racchiudeva anche prima in sé. Uno dei tentativi più originali 
fu quello del Novicow che cercò di ridurre il progresso alla 
crescente rapidità dell'adattamento: ma si sa che anche gli 
organismi sociali invecchiando sono più lenti e pesanti nelle loro 
mosse, che non gli organismi più giovani e quindi relativamente 
più arretrati, come tali, sulla via del progresso; inoltre il Bagehot 
ha dimostrato con molta acutezza i danni venuti, in tutti i campi 
della attività umana, dall'impulso troppo precipitoso all'azione e la 
necessità di moderarlo con la discussione critica. </p>
	<p>Se si volesse continuar ad esaminare le ragioni che negano 
serietà al tentativo di imporre alla società una direzione che resti 
sempre la medesima, nonostante le soste e i regressi continui, il 
presente dibattito sarebbe interminabile; ci converrà quindi, senza 
abbandonare la trattazione di questo stesso argomento, di passare 
a un altro ordine d'idee, di considerar cioè che cosa resti della 
dottrina combattuta, dopo così aspra contestazione. </p>
	<p>A mio avviso, resta un solo punto essenziale 
sostenibile; non mi pare cioè si possa oggi negare la realtà del 
progresso intellettuale intensivo; e ciò in questo senso, che le 
successive acquisizioni si accumulano sempre e non si disperdono 
mai: e ogni cognizione nuova aumenta il patrimonio che 
possediamo. </p>
	<p>È appena necessario osservare fra parentesi che riconoscere 
un progresso intellettuale continuativo in questo senso non 
implica alcuna adesione alla metafisica intellettualistica del 
Comte e del Buckle, contro la quale del resto la reazione è stata 
senza dubbio eccessiva; lo Spencer, riducendo il progresso ad una 
integrazione crescente della memoria organica, ha avuto qualche 
colpa nelle esagerazioni che hanno fatto dimenticare la parte 
notevolissima spettante all'avanzamento del sapere nella 
evoluzione integrale della società. Dobbiamo al Lacombe una 
bella confutazione della dottrina spenceriana; il medesimo autore 
ha pure avuto il merito di fissare giudiziosamente i limiti dell'idea 
di progresso, dimostrando che questo è in alto grado accidentale e 
contingente e che va diventando da esclusivamente interno ed 
organico, essenzialmente esterno, artificiale e sociale. </p>
	<p>Prima dell'invenzione della stampa era possibile che un 
incendio, un'invasione barbarica, il capriccio di un tiranno, una 
retrogradazione momentanea distruggessero istantaneamente 
tesori di cognizioni con assidua e lenta fatica elaborate e raccolte: 
ora invece la grande diffusione dell'industria del libro ci permette 
di fare assegnamento sulla fissità del nostro sapere e quindi 
ancora sulla sua continuità; anche il Condorcet credeva che la 
conoscenza dell'arte della stampa sarebbe valsa a preservare il 
medio-evo dalla decadenza scientifica, ed egli ha illustrato molto 
bene lo stato di precarietà che era comune alle civiltà antiche, le 
quali non potevano fissare in modo duraturo i risultati 
conseguiti, anche di maggiore momento. Come si vede, il 
progresso reso oggi possibile è puramente quantitativo: aumenta 
la massa delle cognizioni, ma nulla dimostra che se ne debba 
elevare il valore teorico o la pratica utilità. A questa forma di 
avanzamento, della quale il Lacombe ha illustrato i moventi 
utilitari originari, consegue ordinariamente un progresso anche 
negl'individui almeno in quanto gli sviluppi della cultura possono 
influire sulla sua diffusione, alimentando l'interesse di tutti a 
istruirsi: accade cioè, che lo stesso sistema di cognizioni che 
appariva sufficiente un secolo fa per un uomo assai colto, 
basterebbe oggi appena a soddisfare le esigenze di una cultura 
generale mediocre: è dunque necessario che con l'andar degli anni 
il sapere, mentre si accresce, si condensi, compiendosi quella che 
il Lazarus ha chiamato appunto <hi rend="italic">condensazione del pensiero 
nella storia</hi> e nella quale egli vedeva il migliore argomento 
contro coloro che negano il progresso dello spirito umano e 
soprattutto contro coloro che ripongono nel passato l'ideale della 
perfezione: per essa quello che fu già termine supremo 
dell'attività intellettiva diventa in seguito punto di partenza verso 
conquiste nuove. Una lunga serie di scoperte scientifiche 
mediante le quali lo spirito si è elevato lentamente e penosamente, 
a grado a grado, e di generazione in generazione, alla intelligenza 
di qualche grande principio, può essere così - dice il Flint - 
condensata tutta in quel principio, il quale finisce con l'apparire 
esso stesso null'altro che un luogo comune. In questi principi 
diventati elementari sta come cristallizzata la storia della loro 
graduale scoperta. Né questa condensazione si compie soltanto 
per il lavoro soggettivo dell'individuo, bensì ancora mercé mezzi 
oggettivi, primo fra tutti il linguaggio, poi i costumi e le 
istituzioni morali, le invenzioni meccaniche, i monumenti 
dell'arte, massime dove queste forme s'intrecciano con la vita di 
tutti i giorni. </p>
	<p>Questo è progresso reale, perché nelle condizioni attuali della 
società gl'incrementi del sapere si estendono a tutti i paesi civili e 
possiamo esser certi che qualche passo, più o meno importante, 
nel dominio della verità si andrà sempre facendo presso l'una o 
l'altra nazione. Ma è facile vedere che qui ci troviamo in presenza 
di un caso specialissimo: perché le cognizioni in generale hanno 
la prerogativa di essere logicamente concatenate fra di loro e 
perché si tratta di un valore che in generale può, in ultima analisi, 
essere apprezzato indipendentemente da criteri soggettivi. </p>
	<p>Questo progresso, in quanto non è che una conseguenza 
immediata della possibilità di fissare le cognizioni sempre più 
stabilmente, riguarda più che altro la scienza pura, e sarebbe 
ottimismo eccessivo ritenerlo estensibile più che parzialmente 
anche alle discipline filosofiche e morali. È forse inutile insistere 
nell'osservare che questa forma di progresso scientifico, risultante 
per così dire dalla somma aritmetica dei dati acquisiti, non 
implica di necessità un corrispondente elevamento assoluto del 
livello medio d'intelligenza e di cultura: questo doppio 
elevamento è ora un fatto reale, ma dipende da un complesso di 
ragioni così intricato che viene a mancarci ogni garanzia 
positiva della sua continuità. Della crescente condensazione del 
pensiero abbiamo invece affidamenti ben più sicuri: e in questo 
senso non è esagerazione il considerare la invenzione della 
stampa come appena meno notevole per le sorti dell'umanità di 
quella della scrittura: sono questi infatti gli strumenti più preziosi 
di quella capitalizzazione del patrimonio trasmesso attraverso le 
generazioni e attraverso i secoli, la quale rappresenta ad un tempo 
una conseguenza e un fattore fra i più caratteristici della 
<hi rend="italic">storicità</hi> dei fatti sociali. Il progresso non può essere 
concepito se non come storicità, perché la storicità è la forma 
tipica della evoluzione sociale; essa si presenta quale tendenza 
della esperienza umana più recente a dominare e ridurre 
l'esperienza della specie accumulata come memoria organica 
negl'individui e specificata diversamente nelle razze e nelle 
varietà umane. Sappiamo già che questo conflitto di tendenze è 
lungi da essere deciso: si presenta tuttora nella vita dei singoli e in 
quella delle collettività un'alternativa di regressi e di progressi, di 
slanci impulsivi verso una maggiore autonomia e di precipitosi 
ritorni a forme atavistiche. Anche sotto questo rispetto dunque 
non si può pensare il perfezionamento come una <foreign lang="lat"><hi rend="italic">vis a tergo</hi></foreign> che spinga l'umanità a più elevate forme di esistenza: 
esso, del pari che l'arresto di sviluppo e la retrogradazione, altro 
non è se non un carattere presentato quasi sempre, nei tempi 
storici, dall'uno o dall'altro aggregato. Qualora invece lo si 
presenti come uno stato finale di perfezione, lo si può considerare, 
secondo l'espressione del Lapouge, soltanto quale risultato di una 
laicizzazione del paradiso. </p>
	<p>Per farlo riconoscere come carattere costante della storia, si è 
anche pensato di stabilire questa massima universale, che cioè alla 
morte di una civiltà un'altra le succede la quale ne 
raccoglie l'asse ereditario e lo impiega con profitto: ma il 
Durkheim ha avuto buon giuoco a dimostrare che questa 
filiazione necessaria delle civiltà è meramente fantastica: essa 
risulta invero dal travestimento pseudo-scientifico d'una idea 
volgare, fondata sopra una generalizzazione arbitraria da alcuni 
fatti più universalmente celebrati, tendenziosamente scelti. È 
accaduto senza dubbio molto spesso che gli elementi di società 
morte o in via di dissoluzione sieno venuti a contribuire alla 
evoluzione di società nuove e abbiano valso a promuoverne o ad 
accelerarne il progresso, ma non si può dire che sia stato sempre 
così e tanto meno che <hi rend="italic">debba</hi> essere sempre così. </p>
	<p>Sarebbe molto importante ricercare se vi sia un gruppo di 
condizioni materiali e morali comuni a tutte le epoche 
progressive: sembra certo ad esempio che il progresso è stato 
sempre, secondo la espressione del Mill, l'opera dei caratteri 
malcontenti: nelle età <hi rend="italic">critiche</hi> soltanto si potrebbero 
scoprire i germi degli avanzamenti futuri di un gruppo; ma le 
nostre conoscenze attuali non bastano a render legittima alcuna 
generalizzazione in tale materia. </p>
	<p>La psicologia dal canto suo non ci rivela in nessun modo 
quell'impulso al perfezionamento, nativamente comune a tutti gli 
uomini, nel quale il Comte ravvisava l'elemento fondamentale 
della forza progressiva della specie umana. Tutto al più potremo 
constatare che nelle società in via di trasformazione è molto 
diffuso un senso d'inquietudine che si esplica poi nella azione: ma 
non è detto che esso agisca sempre in direzione progressiva. Se 
realmente questa necessità di miglioramento ci fosse, la storia non 
potrebb'essere che una serie di rivoluzioni violente, di convulsioni 
terribili. D'altra parte si stenta a comprendere come l'uomo 
avrebbe aspettato ad accorgersi di una tale necessità affatto ignota 
agli antichi, proprio adesso, cioè, per una bizzarra coincidenza 
senza dubbio puramente fortuita, proprio in un momento nel quale 
l'aspirazione irrequieta al costituirsi di una società migliore è viva 
ed evidente nello spirito pubblico, come non fu mai. </p>
	<p>In verità il De Greef, al quale non si può negare il merito di 
aver saputo porre in relazione le dottrine sociologiche con il 
momento storico nel quale esse ebbero la loro fioritura, ha 
pensato di poter risalire ai miti dei popoli primitivi per presentare 
un saggio storico della evoluzione delle credenze e delle dottrine 
relative al progresso: ma basta leggere il suo 
<foreign lang="fre"><hi rend="italic">Transformisme social</hi></foreign> per convincersi che egli ha 
dovuto allargare eccessivamente i confini del suo quadro 
sottraendo il concetto di progresso a ogni determinazione 
perspicua e rigorosa. È un fatto che l'uomo è di contentatura più 
facile che volgarmente non si creda. La civiltà è l'opera delle 
minoranze, il prodotto di continue invenzioni, imitate in una sfera 
più o meno larga. Se venissero a mancare gli uomini eccezionali, 
il progresso non potrebbe continuare se non assai lentamente: non 
già che la loro presenza basti a determinarlo, ma certamente 
nessun errore è meno giustificato di quello che consiste nel negar 
la grandezza dell'opera loro. Del resto ogni sicurezza positiva ci 
manca, che la civiltà rappresenti lo stato</p>

<lg>

<l>fatto per proprio della umana specie.</l>

</lg>
	<p>Si sa che anzi essa fu considerata da taluni, fra gli altri 
anche dal Gobineau, come una condizione anormale, né mancò 
chi sostenne che nella nostra società la vita normale è 
rappresentata ormai soltanto dai delinquenti. Questi sono 
paradossi, ma non e certamente paradossale affermare che 
la maggior parte della umanità non ha, almeno sinora, sentito, e 
abbiamo forse qualche ragione di credere che non sentirà mai il 
bisogno o la forza di elevarsi al di sopra di un grado di civiltà 
meno che mediocre: l'<foreign lang="lat"><hi rend="italic">aurea mediocritas</hi></foreign> appunto, 
come rappresenta l'ideale della maggior parte dei singoli, così 
della maggior parte dei popoli: si tratta sempre di termini 
individualmente diversi da raggiungere, ma una volta raggiunto 
quello che gli conviene, ciascuno se n'appaga e non ha modo o 
non sente il desiderio di andare più in là. Anche in una società che abbia 
toccato il suo termine, le accumulazioni della esperienza valgono 
a mitigare impercettibilmente il ferreo dominio della tradizione e 
del costume, ma esse, come possono contrastare, così debbono 
talora fatalmente cedere al processo involutivo che si continua 
senza riparo. Chi ci assicura che i popoli barbari e selvaggi non 
abbiano tutti compiuto il ciclo del loro sviluppo o toccata press'a 
poco la meta più alta da essi raggiungibile e che i popoli civili non 
debbano, ripetiamo, esaurire presto o tardi tutte le loro energie e 
poi arrestarsi o regredire? Nulla in realtà può garantirci del 
contrario. Ogni progresso compiuto può essere propulsore di 
progressi nuovi, ma può anche ostacolarli invincibilmente. Il 
Bagehot ha voluto distinguere due periodi nella civiltà: l'uno 
che ha soprattutto bisogno di permanenza, e l'altro che ha bisogno 
soprattutto di variabilità: ma non si può dimostrare che questa sia 
indefinita: inoltre c'è ragione di credere che, ove essa venisse a 
prevalere troppo assolutamente, la società finirebbe col 
dissolversi. Ordine e progresso erano appunto i termini che il 
Comte voleva conciliare designandoli come condizioni di ogni 
vero sistema politico: ma non è per nulla necessario che essi si 
trovino sempre congiunti, anche in un solo centro di civiltà per 
ogni momento storico. In tutte le società che non sono stazionarie 
l'osservazione ci presenta una successione di stati diversi e nulla 
più: inquadrare questi mutamenti nella categoria generale del 
progresso è procedimento affatto arbitrario: e gli scrupoli 
manifestati dal Comte relativamente alla adozione della parola 
perfezionamento (alla quale egli sarebbe stato propenso a 
sostituire quella, non molto meglio appropriata davvero, di 
sviluppo) rivelano quanto poco ben definita apparisse anche a lui 
la sua concezione fondata sopra <foreign lang="fre"><hi rend="italic">l'idée-mére du progrès continu</hi></foreign>. </p>
	<p>Ogni società rappresenta un ordine; e in quanto essa può 
appropriarsi, rifondere e aumentare le acquisizioni compiute da 
altre società e organare alla sua volta le proprie, il suo ordine può 
essere detto indefinitamente progressivo, nel senso che esso rivela 
infatti l'attitudine a integrazione e a differenziamento indefiniti: 
ma per nessuna società è lecito fare assegnamento su questa 
attitudine di cui lo svolgimento reale rappresenta una possibilità 
sola tra infinite altre. </p>
	<p>Se tuttavia non è lecito questo, è lecito meno ancora, secondo 
già abbiamo accennato, di por confini alla evoluzione 
sociale e di segnar <hi rend="italic">a priori</hi> le colonne d'Ercole della storia. 
È molto meglio, dovendo scegliere, accettare la dottrina del 
progresso e non invidiare agli uomini questa illusione che 
rifiorisce dall'albero sempre verde della loro fede: tanto più che 
abbiamo incontestabile diritto di ritener probabile che la storia 
prossima del mondo civile offrirà contributo prezioso di fatti a 
quella dottrina, a conforto dei filosofi della storia avvenire. </p>
	<p>Se qualche valore può avere oggi la legge del progresso, esso 
risulta da una interpretazione che vorremmo dire prammatistica: 
questa legge è, per usare una espressione del Rümelin, un 
argomento di fede piuttosto che una conoscenza dimostrabile: a 
noi <hi rend="italic">conviene</hi> di credere che tutti gli uomini sieno dominati 
in realtà da tiri impulso irresistibile al progresso. che tutti i popoli 
sieno destinati a continui avanzamenti, e di comportarci <hi rend="italic">come 
se</hi> fosse realmente così. La fede nel progresso è già un fattore 
della sua attuazione: la coscienza del dovere di attuarlo è anche 
qualche cosa di più: è veramente un principio di attuazione: e 
poiché noi chiamiamo progresso la vittoria delle nostre idee, e 
siamo convinti di recare con l'opera nostra un contributo efficace, 
offenderemmo i nostri stessi ideali se soffocassimo crudelmente 
nel cuore un intimo convincimento che, per quanto vivacemente 
oppugnato, attinge da un bisogno della nostra miglior natura di 
uomini civili una resistenza invidiabile ai colpi della critica e 
risponde alle argomentazioni logiche con la forza invitta della 
fede. Molti sono che pensano con lo Huxley: se non esiste 
speranza alcuna di un grande progresso nelle condizioni della 
maggioranza della umanità, saluterò con gioia l'avvicinarsi di una 
cometa benigna, che spazzi tutto quanto via. </p>
	<p>Non rinneghiamo sdegnosamente l'ottimismo, se ad 
esso viene conforto dalla memoria delle grandi e recenti 
conquiste operate negli ordinamenti sociali e nel più largo 
dominio delle idee. È pur sempre una<hi rend="italic"> proprietà della mente 
umana</hi> quella che il Vico additava quale fonte inesausto 
d'errori, ch'ove cioè gli uomini delle cose <hi rend="italic">lontane e non 
conosciute</hi> non possono fare <hi rend="italic">niuna idea</hi>, le stimano dalle 
cose loro <hi rend="italic">conosciute e presenti</hi>.</p>
	<p>Alla opinione da noi accolta che, se di progresso si deve 
parlare, questo non può venire considerato se non come 
indefinito, fanno contrasto i tentativi dei molti filosofi che hanno 
voluto segnarne i limiti. Già - contro siffatta pretesa si levava, 
opponendosi agli arbitrii dell'idealismo hegeliano, Federico 
Herbart, il quale era tuttavia persuaso a ciò da ragioni 
trascendentali, cioè dalla necessità di non limitare l'interna libertà 
dell'uomo. Si può dire che tutte le concezioni metafisiche della 
storia e anche quelle fra le concezioni positive che non sono 
sgombre da ogni elemento metafisico tendono a rappresentare uno 
stato ultimo di suprema felicità e perfezione umana: e in quanto si 
ammette che questa condizione finale sia raggiungibile e sia anzi 
destino e compito della umanità di raggiungerla, esse tendono 
anche a segnare i confini del tempo occupandoli con la loro 
idealità non irreale e chiudendo alla storia umana tutte le altre vie 
possibili della perfettibilità. Non solo: ma in molte delle bizzarre 
costruzioni dei filosofi della storia tedeschi, nelle quali ha avuto 
agio di sbrigliarsi quella che fu detta già la <hi rend="italic">matta di casa</hi>, il 
progresso è considerato come ormai esaurito, il ciclo della storia 
come compiuto: questa presunzione è comune allo 
Schelling e allo Hegel, il quale 
viene così a negare egli stesso la propria dottrina del progresso 
storico, perché un progresso di cui si considera la fase attuale 
come ultima è analogo, se la imagine volgare mi è lecita, alla 
libertà di un cane tenuto al guinzaglio. </p>
	<p>Contro le limitazioni dei filosofi della storia dovrebbe 
insoegere la sociologia positiva, dalla quale il progresso andrebbe 
considerato come in atto, nell'impulso continuo della parte 
migliore dell'umanità al suo perfezionamento, in luogo d'esser 
concepito come fine, come stato ultimo e insuperabile di 
beatitudine. Anche la morale assoluta, ad esempio, quale è 
concepita nella elevata dottrina etica dello Spencer, andrebbe 
intesa non già come il limite del progresso, ma come uno stato di 
perfetto adattamento, il quale rappresenta tuttavia soltanto una 
sosta provvisoria, un equilibrio instabile, una condizione di riposo 
apparente. Non si deve del pari, in ciascuno dei così detti 
<hi rend="italic">ideali-limite</hi> ravvisare un miraggio di felicità, nella vana 
aspirazione al quale debba l'umanità esaurire perpetuamente i suoi 
sforzi, ma un tipo astratto e ideale, che potrà essere avverato 
sempre meno incompletamente nelle integrazioni storiche 
successive e che sollecita intanto con il suo benefico impulso le 
energie degl'individui e dei gruppi. </p>
	<p>Se da un lato risponde a un bisogno psicologico la 
determinazione di punti prossimi o remoti che valgano a 
orientarci nella improba navigazione per l'oceano tenebroso 
dell'avvenire, d'altro canto non ci è lecito rappresentarci 
anticipatamente in termini precisi quale sponda finiremo col 
toccare; e questo per molte ragioni: per la necessaria eterogeneità 
degli effetti rispetto ai fini presunti, per la necessità non meno 
imperiosa di ravvivare continuamente la fede suscitando sempre 
aspirazioni più radiose, per la fiducia che dobbiamo avere nella 
continuazione che i posteri daranno alla opera nostra, per 
la convinzione comune che l'umanità è giovine ancora e che lungo 
ordine di secoli si schiude alla sua attività, per il ricordo infine dei 
molti ideali raggiunti cui sembrava insano solamente aspirare e 
dei molti altri proseguiti follemente dal nostro desiderio e apparsi 
da ultimo indegni di tanti sforzi appassionati o meritevoli 
addirittura d'essere aborriti e oppugnati. </p>
	<p>Il progresso è indefinito: tentare di definirlo equivale a 
presumere un potere sovrano di previsione, un dominio assoluto 
dell'avvenire quale sarebbe follia sperare. </p>
	<p>Appunto con l'ammettere la possibilità di un progresso 
indefinito e di soste o retrogradazioni che ne turbino il corso, con 
il distinguere nel suo svolgimento correnti parziali che possono 
anche essere incompatibili, veniamo ad imporre nuovi limiti al 
potere di previsione. </p>
	<p>Del resto, anche a prescindere da ogni discussione intorno 
alla dottrina del migliorismo storico, la stessa teoria della 
evoluzione, quando venga intesa non come una formula rigida, 
quasi cappa di piombo da imporsi al fatti, ma come una nozione 
generalissima che vale a dare un'idea appropriata del ritmo 
fondamentale che governa l'andamento del cosmo, mutando 
aspetti e modi secondo la natura delle energie a cui si applica, 
toglie ogni determinatezza alle previsioni remote. Basti pensare 
che non si è potuta cogliere una norma che renda ragione 
dell'ordine secondo il quale si succedono i vari gradi di un 
processo evolutivo nella società: noi possiamo bensì spiegarci 
spesso, volta per volta, retrospettivamente, perché in una data 
aggregazione in via di rinnovamento o di dissoluzione, si sia 
trasformato prima l'assetto economico o l'ordinamento giuridico, e 
via dicendo: perché un partito politico abbia saputo 
raggiungere o dovuto abbandonare una determinata 
finalità prima di un'altra: ma ci manca ogni fondamento per 
qualsiasi affermazione a questo proposito relativamente alla 
evoluzione avvenire. È ormai dimostrata la infondatezza della 
legge che si volle stabilir come universale, secondo la quale la 
evoluzione regressiva si - compirebbe in senso inverso della 
evoluzione progressiva. Sta di fatto che in sociologia questa 
sedicente legge di regressione in senso inverso è bensì confermata 
da taluni esempi: ma non è applicabile o viene anzi positivamente 
smentita in altri casi: né le osservazioni favorevoli possono 
costituirsi in legge. Una norma generale che valga a dirigerci non 
c'è, e le probabilità per il futuro prossimo si apprezzano soltanto 
in base all'analisi speciale del momento. Questo vuol dire che 
bisogna rinunciare a una spiegazione complessiva ed esauriente di 
un fatto comune e pur caratteristico come è quello delle 
sopravvivenze, del quale abbiamo già toccato e che ci rivela come 
talune parti dell'organismo sociale presentino una specialissima 
resistenza alla dissoluzione e partecipino con singolare vantaggio 
alla lotta per l'esistenza. Mutamenti totali non si danno mai: 
nemmeno la rivoluzione più profonda riesce a disperdere ogni 
traccia del passato. Il Vandervelde ha mostrato che sono 
ingombre di sopravvivenze anche le società che presentano il tipo 
primitivo dell'aggregazione, anche quelle che sembrano aliene da 
ogni sudditanza allo spirito di tradizione. Ma non è possibile 
fissare una legge: non sapremmo, giustificare perché nello stato 
attuale il passato sia rappresentato in un modo piuttosto che in un 
altro: e quindi tanto meno prevedere come il presente sarà 
rappresentato nelle fasi ulteriori. In mancanza di un unico 
principio che ci serva di norma, dobbiamo accontentarci 
d'interpretar quelle sopravvivenze che ci è dato di osservare in 
modo diretto e usare la massima cautela nel formular 
previsioni intorno alla energia che gli ordini attuali potranno 
opporre alla forza operosa che li affatica di moto in moto. </p>
	<p>Né questa è la sola difficoltà che deriva dalla legge di 
evoluzione. Il più delle volte la evoluzione appare, lenta e 
graduale: e sono quindi impercettibili i passaggi da una data 
condizione alla condizione diversa immediatamente successiva. 
Questa regolarità dello sviluppo ci garantisce in parte dai salti 
bruschi e può permetterci di fare assegnamento, entro limiti di 
tempo ristretti, sulla persistenza relativa dello stato attuale: ma 
d'altra parte la regolarità stessa ci impedisce, quando vogliamo 
estenderci oltre certi confini, di concepire nettamente la direzione 
in cui una data formazione si compie, di segnare in qual punto 
uno stato di cose incomincia e dove esso può esser considerato 
come superato e compiuto, di stabilire un <foreign lang="lat"><hi rend="italic">ubi consistam</hi></foreign> per elevarci a una previsione generale, di 
discernere insomma, nel presente che appare immoto, la 
formazione dell'avvenire sulle rovine del passato. </p>
	<p>Non solo, ma lo stesso affidamento che viene, relativamente 
alla gradualità degli sviluppi sociali, dalla evoluzione normale, ha 
ben poco valore se si pensa all'intervento continuo di forme meno 
regolari; nella vita della società come in quella delle specie, 
l'evoluzione saltuaria ha una parte considerevolissima; energie 
accumulate nei secoli si sprigionano nel giro di pochi anni; a 
decenni di sosta seguono giornate di audacissimo volo; tendenze 
divergenti finiscono col confluire ed alla loro unione risponde un 
mutamento subitaneo e totale dell'andamento delle cose: 
adattamenti ritenuti già impossibili si compiono, movimenti 
lentissimi, da lungo tempo iniziati, precipitano d'un tratto. Dove 
orientarsi per una previsione? </p>
	<p>Ma non basta ancora: è ormai definitivamente 
sorpassata la vecchia opinione che la meta ideale di un processo 
evolutivo sia rappresentata dall'ordine, dalla fissità di una forma 
finale, dalla stabilità dell'equilibrio: se così fosse, dovremmo 
logicamente giungere alla conclusione assurda che l'immobilismo 
burocratico della Cina o il tardigrado organamento autocratico 
russo rappresentano il tipo cui debbono tendere, per acquetarsi nel 
tedio di un riposo supremo, le nostre civiltà tumultuose, 
transitorie, commosse da una perenne vicenda di fatti nuovi e di 
nuove idee. Certamente, per l'avvenire della prevedibilità, sarebbe 
lecita allora ogni più audace speranza: in una società regolata 
come un apparecchio di precisione, nella quale potesse compiersi 
l'ideale, augurato ironicamente dal Giusti esclamava: </p>

<lg>
<l>D'ora innanzi mi consolo! </l>
<l>Questo bipede orïolo</l>
<l>Anderà col pendolo, </l>
</lg>

	<p>in una tale società potremmo in generale presagir gli 
avvenimenti - se pure di avvenimenti vi si potrebbe parlare - a 
distanza, con il calendario alla mano. </p>
	<p>Ma è certo che una simile condizione rappresenta non un 
termine ideale raggiunto, bensì un arresto di sviluppo a mezzo di 
un processo evolutivo: anzi un esempio recentissimo, cioè la 
guerra russo-giapponese, dimostra che fissità è sinonimo di 
caducità; e che precisamente gli assetti sociali stazionari e 
rigidamente congegnati cedono al primo urto con altre società 
agitate dal palpito di una vita molteplice e fervida, capaci di 
adattamenti rapidi, docili all'azione di ogni forza intellettuale e 
morale che venga dall'esterno, dotate insomma di variabilità e di 
plasticità. Ma poiché in tali società scompare ogni ritmo 
apparente di evoluzione graduale ed ogni giorno può 
recare una sorpresa, ogni pensiero audace può essere felicemente 
attuato, si dovrà concludere che in un ambiente veramente 
progressivo il potere di previsione è molto limitato nel tempo. </p>
	<p>Anche i caratteri che presenta la evoluzione specifica delle 
società sono dunque impedimenti oggettivi a una presunta facoltà 
sconfinata di previsione; ma essi pure non hanno che un valore 
relativo: sono limiti della prevedibilità, non determinanti assoluti 
d'imprevedibilità. </p>

</div2>
<div2>

<head>8. Complessità dei fatti sociali...</head>
<p>Complessità dei fatti sociali: sue ragioni e sue conseguenze. </p>
	<p>I fatti sociali si distinguono dagli altri evolutivamente 
inferiori per il loro carattere di complessità massima: questo è 
parso evidente a tutti i maestri della scienza sociale: al Comte che 
assegnava alla sociologia il posto estremo nella sua 
classificazione della scienze, fondata sul criterio della complessità 
crescente e della generalità decrescente: al Mill, che moveva alla 
istituzione della logica delle scienze morali dalla considerazione 
che le discipline relative all'uomo si presentano come il più 
complesso e difficile oggetto nel quale la mente possa impegnarsi: 
allo Spencer che distingueva dalla evoluzione inorganica e 
organica una evoluzione superorganica nella quale è massima la 
eterogeneità, e illustrava con evidenza perfetta nello 
<foreign lang="eng"><hi rend="italic">Study of Sociology</hi></foreign>  la complessità del fatto 
sociale. Questo è in realtà condizionato nella sua evoluzione dal 
nesso cosmico: relazioni spesso impercettibili collegano un fatto 
sociale che noi c'illudiamo di lumeggiare esaurientemente 
studiandolo nella sua causalità prossima, con ordini fenomenici 
remotissimi e in apparenza estranei affatto. La Sociologia, dice 
appunto lo Spencer, è una scienza nella quale sono compresi i 
fenomeni di tutte le altre. Presenta quella necessità di relazioni di 
cui trattano le scienze astratte: quelle connessioni di causa e di 
effetto con le quali le scienze concrete-astratte familiarizzano lo 
studioso, e quel concorso di molte cause e la produzione di 
risultati eventuali che ci mostrano le scienze concrete, ma che 
specialmente ci sono rivelati dalle scienze organiche. Uno degli 
argomenti invocati di preferenza da quanti hanno oppugnato e 
oppugnano tuttora la legittimità della costituzione scientifica della 
sociologia consiste appunto nella complessità del suo oggetto. </p>
	<p>Tuttavia se consideriamo la società non quale si è elaborata 
presentemente nel mondo civile, ma quale lo studio dei popoli 
primitivi la rivela, possiamo domandarci se davvero il fatto 
sociale debba sempre, per sua propria natura, apparire di necessità 
estremamente complesso. Invero, complesso è ogni minimo 
aggregato sociale, in confronto con gli ordini evolutivi inferiori, 
in quanto almeno suppone la definitiva costituzione di questi: ma 
assolutamente complessa non può dirsi la dinamica dei gruppi 
umani primordiali, che ci addimostrano l'ordine familiare 
indistinto ancora e impulso unico all'azione il motivo economico 
egoistico, embrionali affatto la forma politica e l'assetto giuridico, 
evanescenti le credenze religiose, assente, ogni attività estetica, 
nettamente differenziata dal tipo subumano, dominata 
rigidamente, meccanicamente la vita del gruppo dai rapporti 
territoriali e dall'azione del clima. Minima è dunque alle origini la 
complessità, ma essa va poi crescendo incessantemente, quanto 
più si rende spiccato il differenziamento individuale. 
L'avanzamento della socialità sulla via del progresso storico 
presenta quindi una difficoltà di studio sempre maggiore. Il 
vantaggio che potrebbe derivare dal diventar le forme sempre 
meglio definite e chiaramente distinte è attenuato assai o anche 
annullato dalla loro crescente molteplicità quantitativa e 
qualitativa. </p>
	<p>È vero che alla complessità va attribuito un valore 
eminentemente soggettivo: essa non è che una espressione 
impersonale delle difficoltà che incontriamo nella ricerca 
sociologica: difficoltà che non ci appaiono insuperabili e non 
possono quindi figurare come ragioni d'impossibilità. Ma non si 
deve d'altra parte pensare che i limiti soggettivi agiscano 
indipendentemente affatto dai limiti oggettivi, dei quali abbiamo 
tentato fin qui di enumerare e discutere i più notevoli. La 
distinzione è puramente convenzionale: i due ordini di fattori 
negativi cospirano in realtà, confondendosi l'uno con l'altro, a 
ostacolarci nel nostro cammino quasi a ogni passo. I coefficienti 
<hi rend="italic">oggettivi</hi> della relativa imprevedibilità dei decorsi sociali, 
in quanto possono avere, in circostanze diverse, diversa 
importanza, influiscono direttamente sulla complessità della 
materia: abbiamo poi avuto già campo di vedere che i più rilevanti 
fra essi devono estendere sempre più largamente il loro dominio, 
che in tale estensione è anzi il fondamento del progresso: 
l'autonomia del volere tende a elevarsi sempre, le attività razionali 
e affettive più alte si affermano ognora più vittoriosamente, 
gl'individui e i gruppi sociali singoli continuano a differenziarsi, 
assumendo sempre aspetti più definiti, è vero, ma anche più 
caratteristici: possiamo dunque credere che un breve periodo di 
tempo basti ad accrescere notevolmente la complessità 
dell'organamento sociale. </p>
	<p>Ogni anno accumulerà esperienze nuove, che non 
potranno essere ricondotte o subordinate alle esperienze 
vecchie: non solo, ma l'estensione progressiva della civiltà a razze 
e a popoli che le erano rimasti pertinacemente chiusi, va 
determinando già quasi un senso di smarrimento negli spiriti 
avvezzi a rinserrare il concetto di <hi rend="italic">civiltà</hi> entro i ristretti 
confini dell'Europa occidentale e centrale e della sua propaggine 
nell'America del Nord. La dottrina hegeliana della progressiva 
espansione dello spirito secondo il corso del sole, sembra 
acquistare nella storia modernissima il valore di geniale 
antiveggenza. Quale nuova costruzione, dopo il crollo 
dell'edifizio cinese, potrà elevarsi con i suoi materiali, è un 
enigma: quale avvenire attenda la Russia dopo una rivoluzione 
che disperda l'abominio del suo regime assoluto, è un altro 
enigma che ci preoccupa e c'incalza: che le razze negre non sieno 
educabili è una vecchia sentenza definitivamente sfatata nella sua 
forma assoluta e abbandonata alle apologie dei mercanti di carne 
umana. La estensione della civiltà nello spazio, ai nostri giorni in 
cui le civiltà, per così dire, s'improvvisano, sia pur sotto forma di 
manto regale che dissimuli la sottoposta barbarie: ecco un 
esempio tipico dei fattori d'imprevedibilità, determinati dalla 
complicazione crescente dei fatti sociali: fattore questo che è tanto 
più rilevante, se riflettiamo alla possibilità che i popoli 
assolutamente negati a un avanzamento prossimo e decisivo 
vengano eliminati mercé i metodi sbrigativi, che si designano con 
il termine eufemistico di politica coloniale. </p>
	<p>Se vorremo ridurre a una ragione più generale la tendenza 
spiccata delle nostre società a complicarsi, potremo dire che in 
nessun tempo come oggi si sono rivelati con evidenza gli effetti 
della legge, formulata dal Wundt, dell'accrescimento della 
energia. "Per" accrescimento della energia psichica" - così il 
Villa, il quale tuttavia mi sembra tendere, nella sua 
definizione, a esagerare la portata del principio - non si deve 
intendere di più di questo fatto, che ogni processo della coscienza 
sì nell'individuo che nella storia, devesi considerare come il 
prodotto di una "nuova" sintesi, e quindi come un fatto, o meglio 
un "avvenimento" nuovo". Questa legge, correlativa all'altra delle 
risultanti psichiche, ha, anche interpretata letteralmente, un 
grande valore che si rivela soprattutto quando si raffronti la 
somma di energia psichica della quale può disporre una tribù 
selvaggia, con quella che una nazione civile esplica di continuo 
nel compimento delle sue molteplici funzioni: nella legge 
dell'accrescimento della energia si raccolgono tutte le 
conseguenze psicologiche, dipendenti dalla concezione del 
progresso inteso come una serie possibile di integrazioni 
successive delle attività spirituali superiori. </p>
	<p>Confrontiamo gli antichi saggi di cartografia, dalla <hi rend="italic">tabula 
Peutingeriana</hi> al portolano di Andrea Benincasa, con un atlante 
moderno: e vedremo se con la conoscenza del mondo non è 
proseguita di pari passo la sua conquista: confrontiamo le dottrine 
politiche degli antichi nelle quali, osservava lo Janet, le sole cose 
importanti e degne di considerazione da parte dei capi degli stati e 
dei cittadini erano la guerra e la libertà, con il sistema delle 
scienze giuridiche, amministrative, politiche, economiche, sociali 
in genere, e avremo una idea dell'incremento <hi rend="italic">intensivo</hi>, per 
così dire, della nostra società, parallelo al suo incremento 
estensivo. Si può dire forse che, se la sociologia non ha per anche 
acquistato maturità di sviluppo e se è lecito tuttora d'invocare la 
sua giovinezza a giustificare il suo stato presente, questo dipende 
da ciò che, di fronte al continuo complicarsi della fenomenologia 
sociale gli sforzi del pensiero scientifico per accomodarsi a così 
improba materia sono stati fin qui disadatti ed 
insufficienti: se la espressione è lecita, la società ha corso più in 
fretta della sociologia: e questa non potrà toccare il termine al 
quale aspira, fin che non sia riuscita a raggiungerla. </p>
	<p>Così si spiega perché lo sforzo della scienza nuova si è finora 
troppo spesso ridotto alla indagine faticosa di mezzi astuti per 
eludere le difficoltà, per tagliare il nodo gordiano del problema, 
invece di scioglierlo. Mentre la legge di adattamento veniva 
proclamata legge fondamentale del pensiero, corroborandosi così 
con una veduta sintetica il principio della relatività della 
conoscenza, i sociologi invertivano quella legge fondamentale, 
capovolgevano la norma metodica più certa e si studiavano di 
forzare la materia sociale a adagiarsi nel letto procusteo delle loro 
categorie logiche e delle loro distinzioni formali, di creare cioè 
una società suscettibile d'esser fatta oggetto di una scienza intesa 
a modo loro, invece di creare una scienza adatta a penetrar la 
natura caratteristica dei fatti sociali. Onde con la prediletta e 
laboriosa fatica dei sociologi moderni assorti nella indagine di un 
<foreign lang="lat"><hi rend="italic">primum</hi></foreign> al quale possano tutti i fatti sociali essere 
ridotti, sembra rinnovarsi il lungo e antico errore che trasse i 
patriarchi della filosofia ellenica a ricercare in un elemento o in 
un aspetto della materia il principio supremo dell'essere; se pure, 
poiché ciascun sistema di sociologia, nonostante il suo indirizzo 
unilaterale, </p>

<lg>
<l>forse in alcun vero suo arco percuote,</l>
</lg>
	<p>il vizio della nostra disciplina non va paragonato piuttosto 
a quello che offende un'altra scienza nuova, la psichiatria, nella 
sua parte più filosofica: in quanto che anche tra gli psichiatri 
moderni tende a prevaler la pretesa di mettere in evidenza 
una sola delle cause molte e complesse che determinano le 
malattie mentali: e l'uno vorrebbe spiegarle tutte con fatti tossici, 
l'altro con la tara ereditaria che determinerebbe il malo sviluppo e 
lascerebbe l'organismo senza difesa contro l'intossicazione, altri 
ancora vorrebbero - ridurle tutte a una forma sola, e via dicendo. </p>
	<p> - Analoga è la via seguita da molti sociologi: essi tendono a 
dimostrare che la chiave di volta della realtà sociale è da cercarsi 
o nel fattore etnografico, o nelle condizioni climatiche e 
territoriali, o nell'analogia con i fatti dell'organismo, o in 
fenomeni psichici vari (la imitazione e la invenzione, la rivalità 
dei gruppi etnici, il desiderio, ecc. ), o nella struttura economica, 
o nella evoluzione del contratto, o in altri elementi 
ancora. Che se qualche forza 
diversa esplica con evidenza vittoriosa la propria virtualità, si 
finge di ignorarla o si tenta di eliminarla: l'autonomia 
degl'individui è tolta di mezzo, si dice, dalla loro subordinazione 
alla legge dei grandi numeri: gli uomini eminenti che manifestano 
in seno alla società la forza del loro gemo o della loro potenza non 
sono che marionette o automi mossi dalla volontà collettiva: i 
fattori intellettuali entrano in giuoco soltanto per l'azione delle 
condizioni economiche e non hanno tutt'al più su di queste che un 
potere di reazione: altri muovono dalla nostra ignoranza di quanto 
si riferisce all'elemento etnico per escludere ch'esso abbia 
importanza alcuna: o contestano l'azione dell'ambiente fisico 
ricorrendo all'abusato argomento hegeliano della esistenza 
successiva di assetti sociali diversissimi nella medesima 
regione. Affaccendati dunque i più a costituire una mesologia, una 
etnografia, una biologia, una psicologia sociale, una economia 
politica o una filosofia del diritto, dimenticano che dovrebbero 
trattare di sociologia e si accontentano da ultimo di coprire con 
questo nome - che è di moda ai nostri giorni, come cinquant'anni 
fa quello di fisiologia e più tardi quello di psicologia - la loro 
merce di contrabbando. Il così detto materialismo storico, sia che 
lo consideriamo con l'Engels come una veduta metodica nuova o 
con il Croce come una somma di nuove esperienze, rappresenta 
senza dubbio quanto di più organico, di più geniale, di più 
sinteticamente fecondo è scaturito nel campo degli studi sociali da 
tanta attività irregolare ed anarchica. Ma per le esagerazioni di 
quelli fra i suoi seguaci che hanno dato ad esso il valore di una 
nuova ideologia, di una teoria, anzi, per così dire, di uno specifico 
da applicare immediatamente e in modo uniforme a tutti i 
problemi più delicati, più speciali e più complessi - e per le 
pretese enciclopediche di altri che hanno creduto di trovare nel 
determinismo marxistico più o meno abilmente rimaneggiato, la 
miracolosa facella che li conducesse a esplorare il cosmo intero, si 
suole in esso ravvisare, in verità senza colpa de' suoi primi 
maestri, il risultato tipico del metodo unilaterale e del 
semplicismo dei sociologi: né certamente si vorrà contestare che 
nel nome del Mari si sia abusato da molti della pretesa di ridurre il 
complesso al semplice, e di trovar sempre in questo la spiegazione 
di quello. </p>
	<p>Ora, se non si può negare che molte volte questa pretesa sia 
legittima e che anzi in tale riduzione si compendi buona parte del 
lavoro scientifico, non bisogna tuttavia dimenticare per questo che 
non solo il complesso non è il semplice, ma che esso non è dato 
nemmeno dalla pura giustapposizione di elementi 
semplici. Pretendere con una certa dose di fattori biologici, 
psicologici, mesologici, economici, antropologici e via dicendo, 
di metter assieme senz'altro il fatto della società, è quanto di meno 
serio si possa pensare. Risalendo lungo la successione degli ordini 
fenomenici in ragione della minore complessità che presentano, ci 
fermeremo ai dati dell'astronomia, ma non penseremo per questo 
di trovare nelle leggi astronomiche il principio universale della 
socialità, come pure hanno tentato di fare il Carey, il Bourdeau e 
altri ancora. </p>
	<p>Sopprimere un problema non è lo stesso che risolverlo: creare 
con la fantasia un mondo affatto ipotetico non equivale a render 
ragione del mondo reale di cui solo dobbiamo occuparci. Vi sono 
caratteri differenziali che impediscono di ridurre la chimica alla 
fisica, la psicologia alla biologia, la sociologia a qualsiasi delle 
discipline sottostanti: la presenza nella medesima società di 
strutture di forma specifica, se non indipendenti affatto, 
c'impedisce di scorgere nella morale un aspetto della religione o 
nel diritto una funzione della economia. A mostrar come l'abuso 
di questo procedimento sia da imputare, più che alla 
impreparazione dei singoli studiosi, alla immaturità della scienza 
stessa, non ancora pienamente differenziata nel complesso dello 
scibile (si ricordino le espressioni: <hi rend="italic">fisica sociale, statica 
</hi>e<hi rend="italic"> dinamica sociale, anatomia, fisiologia, patologia 
sociale</hi> e altre analoghe), mi soccorre anche qui un profondo 
vero intuito dall'Ardigò, il quale, applicando genialmente a quella 
formazione naturale che è la scienza, il principio della distinzione, 
ha dimostrato come si riveli una legge universale della 
fenomenologia psichica in quel processo comune allo sviluppo 
storico di tutte le discipline, per il quale queste, prima di trovare 
la <hi rend="italic">spiegazione specifica</hi> - la quale è la sola vera - del 
loro oggetto, cercano di spiegarlo subordinandolo alle 
leggi generiche di altri fatti conosciuti. 
Solamente le scienze giunte a un alto grado di evoluzione 
ideologica possono pretendere di <hi rend="italic">fare da sé</hi>, pur restando 
sempre subordinate naturalmente alle leggi cosmiche universali: 
così tra le scienze della natura, talune si sono di tanto avvicinate 
alla perfezione che mentre la loro efficacia si fa sentire sulle altre, 
esse possono considerarsi come indipendenti da queste. Invece le 
scienze dello spirito (l'osservazione è del Wundt) sono ancora nel 
bel mezzo della evoluzione, e specialmente la psicologia che è il 
loro fondamento generale, non è corsa davanti alle altre, ma è 
stata sopravanzata dalla maggior parte di esse. Così la sociologia 
dev'essere soggetta all'azione delle altre scienze più o meno affini: 
ma questo non deve far incorrere nell'oblio delle 
caratteristiche specifiche del suo oggetto e delle leggi 
particolari che lo dominano: il Comte, mentre fissava la legge 
della dipendenza logica fra i vari domini del sapere, stabiliva 
d'altra parte con mirabile chiaroveggenza che il superiore non 
deve e non può essere ridotto all'inferiore: su questo punto la sua 
dottrina appare ben preferibile al sistema sintetico dello Spencer, 
nel quale la legge fondamentale di tutta la realtà inorganica, 
organica, psicologica e storica oscura troppo spesso, come ha 
dimostrato il Vanni, il principio imprescindibile che al 
differenziamento che si è operato nella evoluzione, fra i vari 
ordini fenomenici, deve corrispondere quello delle scienze di cui 
tali ordini costituiscono l'oggetto. </p>
	<p>"Generalizzare una scienza - osserva felicemente il De Greef 
- non è spiegarla; è al contrario, eliminare i suoi propri caratteri, 
precisamente quelli che si tratta di studiare, per ricondurre alla 
scienza antecedente ciò che quella ha di comune con questa: è, in 
una parola, <foreign lang="fre"><hi rend="italic">escamoter le problème".</hi></foreign> Ciò è manifesto 
massimamente nella scienza sociale. I fatti sociali non possono 
venire studiati, come abbiamo ripetutamente osservato, all'infuori 
di ogni riferimento all'attività individuale: trascurare il crescente 
dominio del pensiero riflesso sulla tradizione atavica significa 
rinunciare a occuparsi delle formazioni sociologiche più recenti e 
più elevate e dimenticare la differenza specifica dei fatti sociali 
risultante dalla loro storicità: per la storicità infatti - che è termine 
generico nel quale si comprendono e s'integrano molte vedute 
parziali dei vari sociologi - l'indagine della vita collettiva ci rivela 
un accumularsi continuo di energie e di materiali. nuovi, 
disposti in sintesi sempre mutevoli: basta pensare a questo per 
vedere con quanto poca ragione si pretenda di spiegare il 
complesso, obliterando i segni più genuini della sua originalità. 
Ma la constatazione di questo errore non equivale - sia detto per 
incidenza - ad accogliere le conclusioni arbitrarie e stravaganti, 
alle quali è giunta, soprattutto in Francia, la filosofia della 
contingenza, innalzando addirittura insuperabili barriere fra i vari 
ordini fenomenici e quindi tra le varie scienze che li studiano: 
questa reazione eccessiva contro talune troppo ristrette 
interpretazioni del monismo evoluzionistico rappresenta una delle 
più stravaganti e deplorevoli aberrazioni del pensiero moderno. </p>
	<p>A un'altra maniera di <foreign lang="fre"><hi rend="italic">escamoter le problème</hi></foreign> 
si può ridurre il metodo invalso presso certi positivisti di prendere 
in considerazione unicamente, o almeno di preferenza, le forme 
sociali più basse, cioè i popoli barbari, semi-barbari e selvaggi. Il 
metodo è sovente fecondissimo di buoni frutti: quanto sappiamo 
intorno alle origini della nostra società è anzi dovuto per la 
massima parte alle ricerche comparative compiute sui gruppi 
contemporanei meno progrediti: ma non perciò è lecito di 
applicare questo metodo soltanto. La uniformità e la semplicità 
degli aggregati sociali primitivi offrono allo studioso facile 
terreno d'indagini: ma non è possibile formarsi un adeguato 
concetto della società prendendo come unica base la 
considerazione del tipo che quelle unità primitive ce ne 
presentano. Come nelle leggi che regolano i fatti cosmici 
primordiali non si trovano le ragioni della socialità, così a 
spiegare le forme superiori di questa non basta soffermarsi ai 
primi gradini della evoluzione sociale; è, un supremo errore, dice 
benissimo il Fragapane, trasferire ciò che appare alle origini, ove 
è massimo il predominino delle attività inferiori, a legge 
dell'intero sviluppo di una qualunque delle attività sociali. La 
sociologia dei Chinucchi e degli Amazulù, dei Mapuchés e dei 
Daiacchi non è certamente difficile da ricostruire: ma l'oggetto 
della nostra scienza non si limita in campo così ristretto, tanto più 
che di molti popoli inferiori non è ben sicuro se rappresentino i 
primi gradi di una evoluzione o se non rivelino piuttosto caratteri 
propriamente involutivi: questo dubbio induceva appunto Max 
Müller a domandarsi se i Veddahs non possono forse provare, 
con il linguaggio se non con il sangue, la loro lontana parentela 
con Platone, con il Newton e con il Goethe. Senza contare che 
anche fra le aggregazioni più basse la uniformità è sempre 
relativa: i vari tentativi di stabilire in base ai dati etnografici la 
serie dei trapassi che presso tutti i popoli la evoluzione della 
società e della famiglia avrebbe segnato, se pure prendono le 
mosse da - fatti positivi e rigorosamente controllati, si rivelano 
per lo più viziati dalla tendenza a generalizzazioni fantastiche e 
precipitose. </p>
	<p>Scarsa fortuna hanno avuto sinora gli sforzi di districare la 
complessità dei fatti sociali, riducendoli a poche forme e 
classificandoli in serie progressive, secondo i loro vari rapporti: i 
saggi del De Greef, del Worms, dell'Asturaro, del Coste, per 
quanto geniali, hanno condotto al solo risultato pratico di 
dimostrare la impossibilità, allo stato attuale della scienza, di 
risolvere un tale problema: né la sociologia potrà cimentarvisi 
prima di avere fermato definitivamente le linee del suo metodo e 
tolto di mezzo i problemi epistemologici che tuttora le 
incombono. Ma certamente da questi tentativi è segnata la via più 
sicura per giunger a sistemare scientificamente il materiale 
immane della nostra disciplina. </p>
	<p>Senza pretender di ricordare tutte le forme che ha 
assunto lo sforzo di dissimulare la natura reale dell'oggetto 
della sociologia, non posso trattenermi da ricordare come 
eminentemente pericolosa la tendenza a considerar la umanità 
quale un nesso unitario e a identificare quindi la sua storia con la 
vita di un individuo: si sa quanto malo uso di questo concetto (il 
quale ha tuttavia, non si deve dimenticarlo, grandemente 
contribuito a mettere in luce la continuità cioè la storicità dei fatti 
sociali) abbia fatto la sociologia organicista: e prima di questa, 
sebbene in altro senso, la filosofia della storia che lo elaborò con 
particolari stravaganti e distinzioni discordi. Certamente, se si 
fosse potuta dimostrare la rispondenza perfetta fra quelle che oggi 
si direbbero filogenia e ontogenia, molto più lungo cammino 
sarebbe stato percorso sulla via della esattezza scientifica, e 
quindi della prevedibilità. Ma una tale illusione è stata dissipata 
dai validi argomenti di molti scienziati e in modo particolare dalla 
possente dialettica del Simmel, il quale ha ben a ragione coinvolto 
nella sua critica spietata anche il tardo travestimento della 
fortunata analogia, per cui ora essa viene applicata non alla 
umanità intesa come un tutto, ma alle singole società. </p>
	<p>Questo tardo travestimento ha tuttavia un valore sintomatico 
assai notevole, in quanto segna il trionfo del punto di vista 
strettamente sociologico sopra quello che era proprio della 
filosofia della storia: oggetto di questa era la umanità, anche 
quando non venivano trascurate del tutto le specificazioni più 
evidenti, cioè etniche e nazionali; la sociologia invece ha per 
oggetto non la società, ma i gruppi sociali, i quali se sono uniti 
dall'affinità delle disposizioni psicologiche e fisiologiche 
necessarie e fondamentali, presentano sempre all'acuto 
osservatore una fisionomia caratteristica. </p>
	<p>Il concetto di società come di un fatto unitario è per se 
stesso ambiguo e vuoto di significato, anzi forse affatto 
impensabile, qualora non si voglia con esso esprimere la 
coesistenza di molteplici aggregati sociali che son contenuti 
sovente gli uni negli altri, che esercitano talora un'azione 
reciproca, ma che appaiono anche più spesso affatto indipendenti. 
L'unità della società non è che una finzione: l'<foreign lang="lat"><hi rend="italic">homo sum</hi></foreign> di Terenzio si riferisce sempre ad una umanità ben 
definita e poco estesa oltre i limiti della civiltà nostra. </p>
	<p> - Un'occhiata anche superficiale basta a far vedere quanto 
grande molteplicità di aggregati sia dissimulata sempre sotto ogni 
apparente unità formale. Dalla società internazionale che va 
profilandosi assai vagamente, a dir vero, sull'orizzonte, fino alla 
più microscopica delle leghe di miglioramento o alla più 
minuscola delle accademie letterarie, è tutta una serie variatissima 
di sfumature del significato che si attribuisce a questa parola: 
<hi rend="italic">società</hi>. Si rivela in ciò la mirabile capacità dei sentimenti 
sociali ad assumere gli aspetti più diversi, a trovare sempre per 
ambienti nuovi, nuovi adattamenti, a corrispondere prontamente 
alle esigenze, che si specificano e si moltiplicano, della vita in 
comune. Al differenziamento degl'individui 
si contrappone sempre quello delle società: e non sono 
questi termini antitetici, ma espressioni che denotano in 
ultima analisi due aspetti diversi di un medesimo fatto. Ormai non 
possiamo pensare l'individuo in un ambiente di alta civiltà senza 
considerarlo in generale come appartenente ad associazioni 
svariate: ed è vanto della psicologia sociale, del Lazarus 
soprattutto, di avere diffuso questo concetto fondamentale, il 
quale, sia detto di passata, rappresenta pur sempre l'obiezione più 
formidabile contro la dottrina analogicoorganica. </p>
	<p>Nella società presente americana ed europea abbiamo le 
tracce più o meno evidenti delle grandi suddivisioni della famiglia 
ariana: e in queste distinguiamo popoli e stati: popoli frazionati 
per diversi stati: stati che raccolgono popoli avversi. Abbiamo 
fondamentali distinzioni di classi sociali, riducibili a un tipo unico 
e generale, ma specificate variamente dagli Stati Uniti alla 
Spagna, dall'Inghilterra alla Turchia; abbiamo la famiglia e il 
Comune, distinzioni religiose e politiche: sette e partiti, gruppi e 
fazioni; e la chiesa, e l'esercito, che possono giungere a costituire 
veri e propri stati entro lo stato. "La stessa e indivisa persona è ad 
un tempo membro di una famiglia, capo di una impresa, membro 
di un Comune, cittadino dello Stato, appartiene a un'associazione 
religiosa e magari anche a una società di mutuo soccorso e ad una 
unione politica. La volontà dell'individuo può dunque essere 
contesta in modo sommamente molteplice, e agisce allora in 
ognuno di questi complicati rapporti soltanto mediante 
l'associazione nella quale si trova. Questa condizione di cose tanto 
complessa ha per conseguenza un miscuglio di sentimenti di 
potenza e di oppressione, di sentimento sociale e di sentimento 
individuale, di coercizione esterna e di libertà, il quale miscuglio 
costituisce un elemento essenziale del sentimento di noi 
stessi". Queste parole del 
Dilthey fanno pensare all'errore immanente nella concezione 
atomistica della società, la quale se fosse accettabile alla lettera, 
apparirebbe almeno teoricamente possibile il determinare in 
antecipazione tutti i movimenti che le forze di attrazione e di 
repulsione saranno per cagionare anche in un ambiente molto 
esteso. Vediamo invece in ogni individuo vivere per così dire 
un'associazione di personalità, le quali possono trovarsi e in 
effetto si trovano spesso in conflitto, rendendo ambigua e dubbia 
la formazione dei motivi e la determinazione del volere: talora 
invece esse si rafforzano e s'integrano reciprocamente o si 
adattano l'una all'altra in armonico accordo. Negl'ipogei della 
personalità umana come della vita collettiva è continuo l'urto di 
forze imponderabili eppure imprescindibili, spesso fatali: e 
dall'essere gl'individui associati mossi da tante forze per lo più 
divergenti, deriva come conseguenza che la direzione che il 
singolo finisce col seguire è diversa da quella di ciascuna delle 
forze operanti in lui. Dai contrasti dell'interesse personale con 
l'interesse familiare, dello spirito partigiano con le esigenze 
morali, del bene del Comune con il bene dello Stato, delle finalità 
di classe con quelle della collettività, delle aspirazioni 
nazionali con il diritto internazionale, deriva una dinamica sociale 
complicatissima della quale è impossibile cogliere tutti i minimi 
elementi. Lo stato di una determinata società in tutti i momenti 
successivi della sua vita storica è dato dall'equilibrio delle 
innumerevoli forze agenti, che a quando a quando si dissolve per 
ricostituirsi poco dopo. Poiché converrà insistere su questa virtù 
conservativa della società, per la quale anche la rivoluzione più 
profonda non fa che cambiare, senza distruggere mai, il 
fondamento sul quale posa l'ordine sociale; possono sfasciarsi per 
non ricomporsi più le aggregazioni artificiali concresciute sul 
grande tronco della vita sociale: ma questo non si lascia abbattere 
per asprezza di conflitti e spesso compensa con nuova più vivace 
fioritura la perdita di frondi e di rami. La lotta fra i principi sui 
quali s'incardina il socialismo (nel senso più largo della parola) e 
quelli su cui l'individualismo s'impernia non è che la espressione 
sintetica di infiniti contrasti minimi, spiegabili soltanto con la 
investigazione minuta dell'intima compagine della vita collettiva. 
Essa rivela quella che è la vera natura degl'individui sociali, 
rappresentata, come disse il Kant, dalla loro tendenza a riunirsi in 
società, legata a una resistenza perpetua, che minaccia di 
dissolvere continuamente questa società stessa. Il medesimo fatto 
che si riscontra nelle aggregazioni maggiori e nella umanità in 
generale, si ripete nei gruppi minori e meglio definiti da caratteri 
specifici: e qui sta il principio propulsore della loro vitalità. Una 
religione non sussiste senza eresie: una dottrina filosofica finisce 
col perdere, ove nessuno la contraddica, ogni forza di 
convincimento: un gruppo, al quale sacrificassero ogni autonomia 
le individualità che lo compongono, verrebbe a negare da se 
stesso le ragioni della propria vita. </p>
	<p>In fondo noi dobbiamo essere lieti che le nostre 
ricerche, per quanto faticose ed accurate, non ci portino che a una 
conoscenza generica e sommaria, perché le difficoltà che 
incontriamo non sono che la conseguenza soggettiva della 
evoluzione reale della società. Né è necessario aggiungere che il 
meccanismo complesso il quale da essa ci è rivelato, non ha nulla 
a che fare, anzi è in antitesi diretta, col macchinario burocratico; 
questo tende a livellare gl'individui e a frenare il loro 
differenziamento: quello è del differenziamento stesso il prodotto 
e si identifica con la libera divisione del lavoro intesa nel suo più 
largo significato: l'uno tende a inceppare lo sviluppo della società: 
l'altro contiene in sé le ragioni stesse della esistenza sua. </p>
	<p>La coesistenza di associazioni molteplici specificata secondo 
criteri di divisione svariatissimi non è che uno tra i fondamenti 
della complessità dei fenomeni sociali: ben altri fondamenti si 
possono annoverare, degni di essere considerati: è noto ad 
esempio quale portata abbia il fatto della successione delle 
generazioni. Già gli statistici si sono preoccupati di 
rivelare la importanza e il significato dei rapporti 
demografici fra generazioni successive in uno stesso paese, 
valendo questi come sintomi delle condizioni del progresso 
sociale in genere: i dati numerici che esprimono in quale 
proporzione le varie età sono rappresentate presso una data 
nazione, permettono anche di assurgere a previsioni molto 
generiche, ma abbastanza sicure, così sulla probabile frequenza e 
proporzione dei delitti e su altre circostanze particolari, come 
anche sul grado di potenza della nazione stessa negli anni 
prossimi. Ma il rapporto non è sempre così chiaro e suscettibile 
d'esser determinato con esattezza rigorosa: esso è tanto 
strettamente legato ai dati biologici, che solo una conoscenza più 
profonda del fatto della ereditarietà potrebbe metterci in grado di 
apprezzarlo con precisione maggiore. </p>
	<p>Il seguito delle generazioni che passano attraverso la storia, 
tramandandosi, secondo la sublime imagine lucreziana, la fiaccola 
della vita, è il sostrato oggettivo del vincolo ideale di continuità 
che impedisce si disperdano le acquisizioni del nostro intelletto, i 
tesori di sentimento e di energia che si vanno accumulando nei 
secoli: è quindi il supporto materiale del progresso. Come le 
cellule muoiono, ma l'organismo si rinnova e non perde per 
questo la sua vitalità, così muoiono gl'individui, ma le istituzioni e 
le varie aggregazioni sociali di cui essi fanno parte sopravvivono 
e acquistano anzi molte volte vigore nuovo dalla scomparsa dei 
vecchi elementi e dalla infusione di sangue giovine. Il Comte, che 
pure professava esageratamente il culto dei morti, mettendo anzi a 
fondamento dell'ordine progressivo il regno dei morti sui vivi, 
illustrò molto lucidamente la funzione sociale della morte che 
determina il rinnovarsi delle generazioni e mise in piena luce "il 
fenomeno principale della sociologia, quello che stabilisce con la 
più alta evidenza la sua originalità scientifica, cioè l'influenza 
graduale e continua delle generazioni umane le une sulle 
altre".</p>
	<p>Si sa che Giuseppe Ferrari, il quale riteneva con 
sicurezza che un giorno "l'arte dei profeti acquisterà la precisione 
del calcolo" ha costruito una teoria di aritmetica della storia, 
analoga ad altra di Justin Dromel sulla vicenda delle generazioni, 
vantandosi di avere, andando in traccia dell'uomo libero, scoperto 
l'uomo macchina. Egli non muove dall'idea di generazione, intesa 
com'è d'ordinario quale fatto eminentemente biologico, ma dal 
concetto della generazione politica, cioè della durata media della 
partecipazione attiva dell'individuo alla vita pubblica. Ogni 
generazione nasce da un mutamento politico e con un mutamento 
politico ha termine: e poiché la sua durata è di poco meno che 
trentadue anni, il Ferrari può dire, che ad ogni trentennio le 
generazioni si rinnovano coi governi; ad ogni trentennio 
incomincia una nuova azione; ad ogni trentennio un nuovo 
dramma si presenta con nuovi personaggi; finalmente ad ogni 
trentennio si elabora un nuovo avvenimento. Ciascuna 
generazione poi non è che uno dei quattro tempi del periodo 
ciclico, il quale si ripete uniformemente appunto di quattro in 
quattro generazioni: generazione dei precursori, generazione 
rivoluzionaria, reazionaria, risolutiva, e poi si torna da capo. 
Questo periodo ha in moltissimi casi, secondo il Ferrari, la 
precisione di un cronometro. La nostra attitudine a prevedere si 
chiude entro un trentennio, o tutt'al più entro centoventicinque 
anni: la previsione o si avvera entro questi termini o non si avvera 
mai più. Nella impertinenza degli statistici, fatti baldanzosi dalle 
insperate conquiste, e, per un altro rispetto, nella dottrina 
dialettica dello Hegel, troviamo le ragioni di questo tentativo del 
Ferrari che non ebbe mai grande fortuna e ha ora appena 
un valore di curiosità , al pari di quello, svolto molto meno 
compiutamente, di determinare un ritmo semi-millennario nella 
storia della umanità. Il Ferrari moveva tuttavia nella sua dottrina 
dei periodi trentennali, da un principio incontestabile: non è 
dubbio che ogni generazione ha una sua propria fisionomia e che, 
secondo l'opera ch'essa compie, si trasmettono speciali caratteri 
alla successiva: ma questa influenza dei genitori sui figli, per 
quanto certa, appare assai vaga e non si presta ad esser definita 
nettamente, anzitutto perché innumerevoli altre azioni si uniscono 
e si confondono con essa, e ancora perché il concetto di 
generazione è sempre evanescente e nella vita sociale agiscono 
più generazioni ad un tempo, collaborando a una medesima opera: 
infine perché di regola l'eredità paterna è accolta per così dire con 
beneficio d'inventario, e una generazione gagliarda ed energica 
può trasformarla e reagire su di essa. Ogni previsione di questo 
genere non può dunque essere che molto azzardosa: e se anche un 
tale criterio permetterà qualche deduzione non fallace a chi 
conservi un retto senso della misura, i saggi che il Ferrari ci ha 
dato di aritmetica della storia appaiono fondati sovra un principio 
troppo rigido e schematico, per quanto geniale. </p>
	<p>Una idea esatta di quello che è veramente la complessità dei 
fatti sociali potrà formarsi soltanto chi ne rintracci le ragioni nella 
loro stessa natura e studi le forme specifiche della loro causalità. </p>
	<p> - Il Mill ha dimostrato come non si possa sostenere che lo 
stesso fenomeno sia prodotto sempre dalla stessa causa: al 
contrario, a uno stesso effetto possono corrispondere numerose 
cause diverse e indipendenti. Un fatto, dice il Mill, può essere il 
conseguente in parecchie serie invariabili, esso può con eguale 
uniformità seguire l'uno o l'altro antecedente, o gruppo di 
antecedenti. Molte cause possono produrre il movimento 
meccanico; molte cause possono produrre certe sorta di 
sensazioni; molte cause possono produrre la morte. Questo 
principio della pluralità delle cause è dotato di evidenza tanto 
maggiore quanto più complesso è l'ordine fenomenico di cui si 
tratta; esso spiega quindi la sua grande portata in modo particolare 
nelle scienze morali, e da ciò soprattutto deriva la 
indeterminatezza causale che i fatti, che di queste scienze sono 
oggetto, presentano. </p>
	<p>Nel dominio dell'etica vediamo compiersi atti identici - non 
già nel loro valore morale, ma nei loro caratteri formali - per 
impulso di motivi svariatissimi. Chi prende parte ad esempio con 
una somma di denaro a una sottoscrizione aperta a fine benefico, 
può essere mosso o da semplice impulso altruistico, o dalla 
speranza che ne sieno avvantaggiati i suoi intenti ambiziosi, o da 
ragioni di pura convenienza, o dallo scrupolo di adempiere a un 
voto fatto, o dal sentimento religioso di riconoscenza per una 
presunta grazia concessa, o dalla fiducia di ottenere così un 
particolare favore dalla divinità, o da un obbligo contratto nella 
transazione pacifica di una vertenza personale, o dalle 
sollecitazioni di chi ha cura di raccoglier le offerte, e via dicendo: 
l'azione è unica e identica, ne variano solamente i motivi. </p>
	<p>Negli atti di carattere strettamente sociologico, la varietà dei 
motivi e anche più evidente. </p>
	<p>Dalle tavole statistiche risultano soltanto dati esatti, ma 
puramente formali: le leggi empiriche determinate sul fondamento 
della osservazione statistica, si trovano di conseguenza a cozzare 
nella loro rigidità schematica con l'anarchica molteplicità dei 
motivi. Quando si constata che la vita febbrile delle nostre grandi 
città fa di queste, per così dire, ottimi bacini di cultura per 
quell'atto strano e terribile che è il suicidio, non si può concludere 
che, diminuita la tendenza all'agglomerazione urbana o arrestata 
almeno parzialmente la vita industriale e commerciale di un 
popolo, scemerebbe con ciò il numero dei suicidi: tale deduzione 
sarebbe infatti possibile soltanto se soltanto motivi uniformi 
avessero virtù d'indurci a negare in noi stessi la volontà di vivere. 
Ma in realtà le cause del suicidio sono molte e irreducibili a un 
solo motivo fondamentale: eliminata una, le altre continuerebbero 
a sussistere, e potrebbe anche per avventura taluna di esse 
acquistar forza maggiore o alcun altra di nuove apparirne. </p>
	<p>Le innumerevoli guerre che riempiono di sé la storia degli 
uomini e fanno sprigionare foschi bagliori sanguigni dal ricordo 
del passato, furono provocate da cagioni infinitamente varie: e 
può anzi sembrare a taluno che a sbugiardare le idilliache visioni 
dei sognatori di una pace perpetua, quando una fonte di discordie 
internazionali si inaridisce, un'altra ne scaturisca dalla inesauribile 
sorgente della primigenia ferinità. </p>
	<p>Si crederebbe quasi che la natura abbia voluto con l'intricato 
viluppo dei fatti e delle forze sociali prendersi giuoco delle sudate 
investigazioni dei filosofi e far pompa della sua mirabile fecondità 
per e condurre attraverso remoti sentieri, divergenti in apparenza, 
a un punto centrale unico; molte come le vie del Signore sono 
anche quelle della dinamica sociale, oltre ogni immaginazione dei 
semplicisti dottrinari. </p>
	<p>Una causa c'è sempre per ogni fatto: ma non è sempre la 
stessa: e per questo nello studio delle collettività umane noi ci 
troviamo in una condizione analoga a quella di chi si sforzi di 
uscire da un labirinto, e tenti tutte le direzioni, e si affanni 
a ricostruire il cammino percorso e cerchi il filo di Arianna che lo 
conduca fuori, ma si trovi poi sempre nel luogo dond'era mosso: 
anche il sociologo vorrebbe trovare il filo di Arianna, cioè un 
nesso unico di causazione tra i fatti, il quale li raccogliesse in 
unità e ne rivelasse la logica successione: ma egli non riesce a 
scoprire questo nesso semplicemente perché non c'è. Ma se manca 
un legame causale uniforme che tutta comprenda la funzionalità 
dell'organismo sociale, non mancano legami parziali cui 
procedimenti rigorosi di metodo possano permetterei di 
constatare, sebbene all'uopo non soccorrano, come ha notato il 
Mill, norme speciali. Del resto una previsione positiva, che 
muova dalla causa attuale ed efficiente a dedurre l'effetto 
prossimo, non può in misura considerevole risentir l'influenza di 
questo fatto della pluralità delle cause. Quando mercé una 
osservazione accurata, approfittando del metodo delle variazioni 
concomitanti, siamo riusciti a determinare un rapporto causale, è 
certo che potremo, data la causa, attendere l'effetto, con molta 
probabilità di non fallire, poiché saremo tutelati dal principio 
universale che ad una stessa causa corrisponde sempre lo stesso 
effetto: principio contro il quale si sono spuntate le sottili armi 
dialettiche dei novissimi oppugnatori del determinismo. Non si 
riesce quindi a capire perché il Durkheim si studi con ogni sforzo 
di negare la possibilità di una pluralità di cause. Afferma questo 
autore che una tale concezione del legame causale, togliendogli 
ogni determinazione, lo rende press'a poco inaccessibile alle 
indagini scientifiche. Se un effetto, egli dice, può derivare da 
cause differenti, per sapere che cosa lo determini in un insieme di 
circostanze date, bisognerebbe che l'esperienza si compisse in 
condizioni di isolamento praticamente irrealizzabili, soprattutto 
in sociologia. Ma è precisamente così: ed è questa, una delle ragioni per le 
quali nelle scienze sociali non si deve parlare di esattezza e di 
certezza nel significato che a questi termini si attribuisce dalle 
discipline fisico-matematiche. </p>
	<p>Il Durkheim contesta poi il carattere assolutamente empirico 
della nozione di causalità: ma il terreno su cui si mette è 
pericoloso, perché dall'affermazione di un legame tra causa ed 
effetto, diverso da quello che ha origine sperimentale e può 
soltanto dall'esperienza essere rivelato, alla resurrezione delle 
dottrine metafisiche della causalità, non c'è che un passo. </p>
	<p>Da ultimo il Durkheim, dopo aver proclamato che uno stesso 
effetto corrisponde sempre a una stessa causa, dice 
esemplificando che se il suicidio deriva da più di una causa, 
questo vuol dire che in realtà c'è più di una specie di suicidi. 
D'accordo: si può anzi dire di più; si può dire cioè che ci sono 
tante specie di suicidi, quanti sono i suicidi: è impossibile che un 
atto il quale risulta da un concorso di circostanze psicologiche e 
materiali necessariamente complesso, si presenti due volte 
perfettamente identico: e se anche fosse, come constatarlo? Ma se 
si dovesse trascorrer tant'oltre su questa via superando le vedute 
critiche positive, le scienze morali, e non queste soltanto, 
sarebbero ridotte a un compito puramente <hi rend="italic">idiografico</hi> e 
resterebbe loro interamente preclusa ogni funzione 
<hi rend="italic">nomotetica</hi>. Il principio della pluralità delle cause va 
dunque accolto con tutte le sue conseguenze come una limitazione 
molto restrittiva, ma non così da dirimere ogni possibilità di 
previsione. </p>
	<p>Esaminiamo ora la portata di un altro principio di 
indeterminatezza causale: il miscuglio degli effetti, il quale si 
confonde in sostanza con quello di composizione delle cause, al 
quale dal Mill è attribuito nei fatti sociali valore di legge 
universale. Il principio della <foreign lang="eng"><hi rend="italic">intermixture of 
effects</hi></foreign> si verifica, come è noto, ogni qualvolta più d'una 
causa collabora alla produzione di un solo effetto: e i fatti sociali 
presentano con la massima frequenza questo concorso di 
antecedenti di cui ciascuno non basta a determinare il 
conseguente, ma di fatto concorre alla sua produzione. Le 
indagini che si compiono nel dominio della scienza politica, dice 
il Mill, si riferiscono per lo più alla produzione di effetti di genere 
in sommo grado comprensivo, come sarebbe a dire la ricchezza 
pubblica, la pubblica sicurezza, la pubblica moralità e via 
dicendo: risultati che sono suscettibili di essere direttamente o 
indirettamente, in <foreign lang="lat"><hi rend="italic">plus</hi></foreign> o in <foreign lang="lat"><hi rend="italic">minus</hi></foreign> 
modificati da quasi tutti i fatti che esistono o gli avvenimenti che 
accadono nella società umana. </p>
	<p> - Qui sta veramente uno degli ostacoli maggiori alla 
previsione. Se i singoli effetti delle singole cause si componessero 
in modo che il risultato finale desse a dividere la parte che spetta a 
ciascuno dei singoli agenti determinanti, e se questi fossero tutti 
esattamente valutabili e riducibili a rigorosa esattezza di 
espressione, una mente scaltrita nella pratica del metodo potrebbe, 
ricostruendo a pieno il modo di coesistenza e di cooperazione 
delle cause, delinearne anticipatamente l'effetto. </p>
	<p>Ma molte volte le cose vanno ben diversamente: nelle scienze 
sociali si tratta non già di processi evidenti come quelli di cui la 
composizione delle forze fisiche è l'esempio tipico, bensì sempre 
di azioni oscure e recondite che si svolgono tra gli elementi 
minimi e inafferrabili, in modo perfettamente analogo alle 
sintesi chimiche. Allora l'apprezzamento del valore effettuale che 
spetta alle singole cause parziali ha di necessità un fondamento 
essenzialmente soggettivo e la previsione non può essere che 
approssimativa e grossolana. La presenza di forze che tendono a 
contrastare l'azione di alcuni fra gli agenti diretti può farci credere 
che tutte le cause verranno da quelle forze paralizzate. </p>
	<p>Un esempio: un paese è turbato dal malcontento economico; 
la rivoluzione è alle porte: il Governo, ad evitare il pericolo, 
concede le riforme richieste: ma questo non giova, perché nella 
crisi economica si sono maturate aspirazioni a un rinnovamento 
politico, le quali bastano a provocare la rivoluzione temuta. </p>
	<p>Un altro esempio: una nazione è risentita per un'offesa al 
proprio orgoglio ricevuta da uno Stato più potente: l'indignazione 
popolare vuol trascinare il Governo alla guerra; ma il timore di 
avventurare il paese in una impresa troppo arrischiata determina 
una corrente contraria ai propositi bellicosi: si presume che questa 
corrente prevalga, ma non è così, perché la indignazione 
nazionale è fomentata artificialmente da una geldra di affaristi i 
quali si ripromettono dalla guerra grandi vantaggi. </p>
	<p>Si sa che il Mill per ovviare agli effetti di questa 
indeterminatezza causale affermava insufficiente o inapplicabile 
l'osservazione, così diretta come indiretta: e sola possibile 
l'applicazione del metodo deduttivo; e deduttiva egli voleva che 
fosse in generale la scienza sociale. Ma già il Bain nella sua 
<hi rend="italic">Logica</hi> dimostrava la possibilità di applicare, nel caso di 
miscuglio degli effetti, uno dei quattro metodi di ricerche 
sperimentali, e precisamente quello delle variazioni concomitanti. </p>
	<p>Quanto poi al metodo della sociologia in genere, è 
certo che pochi ripeterebbero oggi l'affermazione 
unilaterale del Mill. Anche in questo campo il procedimento 
induttivo e il procedimento deduttivo si danno la mano, cioè si 
sussidiano e si integrano l'un l'altro. Il metodo storico al quale la 
sociologia deve la sua stessa esistenza, può considerarsi come la 
fase preliminare di un procedimento induttivo: ma i suoi dati, dal 
punto di vista sociologico, gioverebbero ben poco, se dovesse per 
sempre essere impossibile di elevarsi a generalizzazioni positive e 
applicarle deduttivamente. La deduzione poi abbandonata a se 
stessa e disgiunta dallo studio assiduo dei fatti conduce a mali 
passi: anche nella sociologia si rivela, osservava il Vailati, la sua 
grande importanza come mezzo d'invenzione; le costruzioni 
sociologiche più o meno utopistiche e le critiche più spietate degli 
assetti sociali esistenti, sono dovute ad autori che, come il 
Rousseau e il Marx, tendono a usare prevalentemente e anche ad 
abusare della deduzione. All'uso prematuro del metodo deduttivo 
nella scienza sociale dobbiamo i tentativi deplorevoli di estendere 
alla causalità sociale le leggi di altri ordini fenomenici o di ordini 
sociologici particolari meglio conosciuti. Una induzione condotta 
con ampiezza di criteri, rappresenta un procedimento non meno 
elevato della deduzione: una deduzione che si attenga a norme 
rigidamente positive, non è per nulla meno sicura di qualsiasi 
procedimento induttivo. </p>
	<p>I quattro metodi, nei quali il Mill risolve e sintetizza il 
meccanismo della induzione nelle sue varie forme, possono tutti 
più o meno perfettamente essere praticati nella scienza sociale: 
meno di tutti il metodo dei residui, del quale tuttavia il Coleridge 
ha saputo valersi con genialità e con fortuna nei suoi saggi politici 
pubblicati dal <foreign lang="eng"><hi rend="italic">Morning Post</hi></foreign>, e di cui il Lacombe 
addita un'applicazione veramente opportuna al fine di 
determinar quale parte si possa attribuire nella storia al cosiddetto 
genio delle razze. In ogni modo è certo che il metodo dei residui, 
il quale sconfina in qualche misura dal terreno della induzione, 
suppone una conoscenza così precisa dei legami causali 
subordinati onde le parti di un fenomeno sono unite, che la sua 
portata è necessariamente assai ristretta in un complesso viluppo 
di circostanze quale i fatti sociali ci presentano. </p>
	<p>Anche il metodo di differenza urta contro le stesse difficoltà: 
una collettività anche ristretta presenta, come più volte abbiamo 
osservato, i caratteri di un equilibrio, al cui mantenimento 
concorrono infiniti fattori, che non possono in generale venir 
considerati come indipendenti l'uno dall'altro: tuttavia si sa quale 
felice e genialissima applicazione abbia fatto il Loria con lo 
studio delle colonie, di questo procedimento, che anche il 
Lampertico del resto non voleva escluso dalle scienze sociali. </p>
	<p>Il metodo di concordanza per se stesso ha di regola minimo 
valore e richiede quasi sempre di essere integrato con quello di 
differenza: nulla in verità c'impedisce di pensare alla possibilità 
astratta di una società che non abbia con un'altra società nessuna 
circostanza in comune tranne una: ma il nesso che tiene stretti fra 
di loro gli elementi essenziali di un aggregato ci fa apparire la 
cosa assai inverosimile salvo il caso che si tratti d'una circostanza 
puramente accessoria: e anche allora non si potrebbe dimostrare la 
discordanza perfetta relativamente a tutte le altre: quand'anche si 
potesse, l'importanza del risultato non compenserebbe l'immenso 
lavoro necessario all'uopo. </p>
	<p>Quanto al metodo delle variazioni concomitanti, mentre il 
Mili afferma che contro la sua applicazione alla sociologia 
militano le stesse ragioni che valgono per quello di concordanza, 
il Durkheim riesce a dimostrare con un'argomentazione stringente 
ed efficacissima che esso è lo strumento per eccellenza delle 
ricerche sociologiche. In verità, quando esso sia integrato dai 
procedimenti di deduzione e di verificazione necessari, quando la 
costanza delle variazioni sia affermata sul fondamento di ricerche 
assidue e pazienti, molto vantaggio può venire alla sociologia da 
questo metodo, specialmente nella interpretazione dei dati 
statistici. </p>
	<p>Si consideri ora che ove non dominino i principi 
d'indeterminatezza causale fin qui illustrati, una volta che si sia 
riusciti ad affermare con la scorta dei quattro metodi <foreign lang="eng"><hi rend="italic">of 
experimental inquiry</hi></foreign> una relazione di causa ad effetto fra 
due fenomeni, la presenza della causa ci autorizza a predire 
l'apparir dell'effetto; e risulterà evidente che la previsione 
sociologica non rappresenta sempre come dovrebbe, qualora la 
opinione del Mill fosse da accogliersi, il prodotto di una doppia 
deduzione, ma può anche essere desunta direttamente da una 
generalizzazione induttivamente giustificata. Questa forma della 
previsione è più raramente possibile, in causa appunto 
della complessità dei fatti sociali, la quale rivela così la sua 
importanza come fattore negativo. </p>
	<p> - Le ragioni stesse che c'impongono di limitare 
rigorosamente il potere di previsione, valgono oltre che per le 
previsioni vere e proprie, a maggior ragione, per quelle che 
potrebbero chiamarsi retrospettive: è 
stato uno degli artifici più abusati della vecchia filosofia della 
storia e in generale di - tutte le concezioni prammatiche della 
storia stessa di calcolare quello che sarebbe accaduto se non fosse 
accaduto quello che invece è accaduto in realtà. L'artificio, di cui 
si ebbe una genialissima applicazione della <foreign lang="fre"><hi rend="italic">Uchronie</hi></foreign> 
del Renouvier, non è stato completamente, abbandonato dai 
sociologi: il Tarde, ad esempio, - considera quale sarebbe stata la 
storia della umanità senza la guerra. </p>
	<p>Ma la supposizione stessa è antiscientifica: perché o il 
processo considerato è stretto alla successione di cui fa parte da 
vincoli di connessione logica, e allora, essendo il conseguente 
determinato dall'antecedente in modo necessario, l'assurdo del 
tentativo è evidentissimo; o nel processo hanno avuto parte 
apprezzabile i fattori accidentali, e in questo caso volerne 
tracciare e ricostruire l'andamento razionale deviato e smarrito, 
equivale a presumere la conoscenza di tutte le forze operanti e la 
possibilità, per queste, di operare in un solo determinato modo: 
né, anche concesso questo, si fa altro che edificare sulla sabbia, 
perché i fattori casuali, esclusi da un momento determinato del 
processo, avrebbero pur sempre potuto far sentire la loro 
influenza in un altro momento. Con ciò non si viene a escludere e 
nemmeno a trascurare la importanza della ipotesi nelle scienze 
sociali: essa appare anzi più rilevante a chi le consideri dal punto 
di vista della previsione: poiché non solo le previsioni hanno in 
generale carattere ipotetico, ma esse servono molto bene, nelle 
scienze che non possono dirsi sperimentali, a verificare, come 
abbiamo accennato fin da principio, i preconcetti che guidano la 
osservazione, offrono una giustificazione alla scelta del campo sul 
quale essa si esercita e, mettendo in luce nella massa oscura dei 
fenomeni i dati più interessanti, rendono singolarmente fecondo il 
lavoro scientifico e gli imprimono una direzione razionale. In una 
materia complessa com'è la materia sociale, non è possibile molte 
volte di trovare, nella confusa tradizione del passato, sufficiente 
conferma alle generalizzazioni e alle teorie intuite dallo studioso: 
egli è quindi costretto ad attendere talvolta che il flusso degli 
avvenimenti gli porti naturalmente dinanzi agli occhi tale 
complesso di circostanze che a lui non è dato di produrre 
artificialmente, ma dall'esame del quale soltanto può venirgli il 
diritto a spogliare del loro carattere ipotetico le suggestioni 
dell'osservazione indiretta. </p>
	<p>La complessità dei fatti sociali domina in tutta la loro 
estensione e nessun ordine, di ricerche può trascurare di fare i 
conti con essa. Ma né da questo né dall'estrema modificabilità dei 
tutti sociali, acutamente rilevata dal Comte e dal Mill, della quale 
la loro complessità non è che una conseguenza, si può dedurre 
senz'altro la impossibilità di costituire scientificamente la 
sociologia o, in particolare, di far previsioni legittime e probabili; 
sarebbe quanto argomentare, per dirla con il Vanni, dalla 
difficoltà, che è un fatto estrinseco e subbiettivo, alla 
impossibilità che è tutta intrinseca e obbiettiva. Tanto più che con 
la parola modificabilità si dice poco più di niente, non avendo il 
concetto di modificabilità come tale alcun significato e potendo 
esso acquistarne uno positivo e realistico solamente da un'analisi 
profonda dei vari agenti modificatori. </p>

</div2>
<div2>

<head>9. La originalità degli avvenimenti storici.</head>
<p>La originalità degli avvenimenti storici. </p>
	<p>I molti pensatori che, nonostante la evidente disparità e il 
carattere spesso contraddittorio delle loro dottrine, amano 
raccogliersi sotto la denominazione comune di idealisti, insistono 
volentieri sulla incontestabile impossibilità pratica che due fatti 
sociali si ripetano in forma perfettamente identica. Questa è la 
premessa essenziale da cui essi muovono per negare che lo studio 
della società possa costituirsi mai come scienza e che si possano 
tanto meno determinare leggi di valore veramente universale. La 
sproporzione fra la premessa e la conclusione ha appena bisogno 
di essere rilevata: nemmeno i fatti che appartengono al dominio 
delle scienze della natura si ripetono identicamente mai: eppure 
nessuno oserebbe di contestare la legittimità di quelle discipline. 
Ad una scienza che non aspiri a un carattere di assoluta perfezione 
ed esattezza, pare poi sufficiente la constatazione di uniformità di 
sviluppo generiche e parziali. Non solo: ma la esperienza ci 
dimostra che uniformità veramente notevoli ed evidenti si 
presentano in modo speciale nelle comunità primitive: tutt'al più 
si potrà quindi affermare che dalla complessità dei fatti sociali 
discende come conseguenza prima la <hi rend="italic">tendenza</hi> della 
evoluzione storica alla <hi rend="italic">unicità</hi> dei suoi processi; più 
che di tendenza non può parlare chi voglia strettamente attenersi 
ai dati forniti dalla realtà. </p>
	<p>Vuol essere messo in rilievo a questo proposito un fenomeno 
chiaramente visibile specie in una società civile molto estesa, 
fornita di mezzi di comunicazione che ne tengano strettamente 
collegate le varie parti. Si tratta di questo, che in ogni momento 
della loro evoluzione simultanea, i grandi aggregati politici e i 
gruppi sociali in genere sentono la necessità di mantenersi a uno 
<foreign lang="eng"><hi rend="italic">standard of life</hi></foreign> quant'è possibile uniforme; come 
fra le varie parti di una stessa società, così anche fra società 
diverse, ha luogo un consenso, si stabilisce un equilibrio 
necessario: è uno scambio d'influenze continuo e spesso 
impercettibile, che assume, in circostanze varie, forme 
diversissime. Uno Stato che seguisse un indirizzo politico 
assolutamente contrario a quello di altri Stati vicini o con esso 
strettamente legati, finirebbe col trovarsi isolato ed esposto al 
pericolo della oppressione. Se ad esempio in una potenza europea 
giungesse a predominare il sentimento dei danni che derivano 
dalla conservazione della pace armata, essa non potrebbe tuttavia 
addivenire a un disarmo o soltanto diminuire considerevolmente 
la propria forza, senza esporsi a danni ben maggiori per il suo 
prestigio, per il suo avvenire ed anche forse per la sua 
indipendenza. Così vediamo, se uno Stato accresce i propri 
armamenti, tutti gli altri affrettarsi ad imitarlo, quasi per un 
istintivo sentimento di conservazione. In un momento di 
predominio delle tendenze liberali una nazione non potrebbe 
abbandonarsi ad una politica retrograda senza trovarsi ben presto 
ad essere quasi estranea a quel dato momento storico. Lo stesso 
accade anche in modo evidente nei partiti politici, i quali sono 
obbligati, ove uno di essi abbia grande e rapida fortuna, ad 
accogliere, formalmente almeno, tutte le linee generali del suo 
programma: e ne abbiamo un esempio evidente oggi che, turbati 
dal progredire del socialismo, gli altri partiti si improvvisano tutti 
quanti assertori di libertà, di democrazia e fautori dell'elevamento 
intellettuale, morale ed economico delle classi lavoratrici. </p>
	<p>Il consenso delle varie parti dell'organismo sociale in uno 
stesso tempo rende dunque necessario il ripetersi di atteggiamenti 
simili: la politica imperialistica, la politica doganale a base di 
protezionismo, l'incremento della istruzione popolare, ecc., ove 
non sieno effetti indipendenti, nei vari Stati, di circostanze 
generali analoghe, dipendono appunto da questo scambio di 
azioni reciproche. </p>
	<p>In periodi di tempo diversi, la esistenza di forme comparabili 
presenta un grado di probabilità di gran lunga minore. Abbiamo 
già veduto come nella sociologia si debba far molta parte al 
concetto di contingenza: ogni aggregato sociale non rappresenta 
che una realtà, la quale si è avverata in gran parte casualmente, fra 
molte altre possibili: e anche nei singoli fatti e processi sociali è 
difficile osservare il risultato di una determinazione rigidamente 
necessaria. </p>
	<p>Sembra che la scienza moderna si sia ben convinta di questo, 
dal momento che le vecchie esercitazioni scolastiche, alle 
quali si abbandonavano volentieri gli storici di una volta, intesi a 
stabilir paralleli fra decorsi sociali dotati di un'analogia quasi 
sempre meramente formale, sono da qualche tempo escluse dalla 
scienza: si è compreso quanto sia vana e ripugnante allo spirito 
scientifico la ricerca di punti di divergenza o di contatto, isolati 
dai relativi processi e ipostatizzati con fini spesso tendenziosi o 
prammatici, quanto sia facile illudersi sulla portata dei così detti 
<hi rend="italic">ricorsi</hi>, sieno essi affermati in rapporto ad avvenimenti 
singoli o in omaggio alla convinzione generale che un ritmo 
ciclico governi i fatti storici. È frequentissimo il caso di analogie 
affatto superficiali, che mascherano divergenze profonde e che, 
esagerate sia pure inconsciamente dal preconcetto dello studioso, 
possono esser fatte passare come identità reali; altre volte 
crediamo di veder tornare in vita istituzioni scomparse, laddove si 
tratta soltanto di istituzioni che, dopo essere state scemate 
d'importanza e di evidenza nelle loro manifestazioni, tornano a 
vigoreggiare rigogliosamente. La storia delle dottrine e delle 
istituzioni è una miniera, alla quale potrebbe attingere chi volesse 
mostrare il ritornar di una medesima idea con assidua pertinacia a 
distanze grandi di tempo, e ogni volta con significato diverso. Il 
comunismo, ad esempio, fa la sua apparizione in molti ambienti 
sociali agitati da grande fervore di vita spirituale: ma il 
comunismo di Platone ha ragioni storiche ben diverse da quello 
del Campanella; il comunismo dei primi cristiani non ha nulla a 
che fare con quello del Saint-Simon. </p>
	<p>Il celibato dei preti è istituzione comune al clero buddistico e 
a quello cattolico: ma nell'un caso esso ha significato di 
opposizione alla formazione delle caste e alla tirannide dei 
bramini: nell'altro caso è principio di disuguaglianze sociali. </p>
	<p>Dal seno della religione cattolica, la quale fu pure 
suaditrice alla mansuetudine, alla rassegnazione, alla 
mortificazione della carne e dello spirito e avversa ad ogni forma 
dell'umanesimo, uscì l'affermazione del principio di resistenza 
agli abusi del potere civile: la dottrina del tirannicidio si costituì 
primamente, dopo i grandi ricordi classici, nell'ombra discreta dei 
chiostri. </p>
	<p>Si vede quindi che analogie esteriori possono trarre 
facilmente in inganno. L'abuso del significato dei nomi, la 
<foreign lang="lat"><hi rend="italic">aequivocatio verborum</hi></foreign> ha nelle scienze sociali, 
come nelle altre, condotto ad errori funesti. Singolarmente 
fecondo di equivoci è il fatto della regressione: il termine stesso è 
ambiguo: il Vandervelde ha dimostrato che, contrariamente al suo 
significato etimologico, la regressione non costituisce per nulla un 
ritorno allo stato primitivo, se non in quanto la istituzione ridotta 
non possiede più certi elementi che essa non possedeva ancora 
all'inizio della sua evoluzione progressiva. </p>
	<p>La inverosimiglianza di veri e propri ricorsi è confermata 
dalla psicologia sociale: il Villa pone in rilievo il fatto che, se noi 
consideriamo come è costituita la coscienza individuale, possiamo 
facilmente convincerci - sono sue parole - che essa non può mai 
incontrarsi nella stessa forma precisa in due individui diversi, 
perché i fattori che la compongono sono troppo complessi e 
perché ogni individuo ha attitudini sue proprie che lo 
differenziano più o meno profondamente dagli altri individui. </p>
	<p>Questo argomento ha tuttavia un valore molto 
relativo: è ben più difficile cogliere e dimostrare l'identità 
o l'affinità di due stati di coscienza che non di due decorsi sociali, 
anche perché gli elementi fondamentali sono in questi più 
uniformi e più costanti che in quelli. Prima di affermare la 
somiglianza di due momenti della fenomenologia storica in luoghi 
o in tempi diversi, bisogna piuttosto risolvere il dubbio sempre 
legittimo, che tale somiglianza sia almeno in parte apparente; il 
più delle volte poi riesce impossibile dimostrare che sia necessaria 
e non puramente casuale; perché o essa è soltanto superficiale, e 
allora se anche molto estesa ha poco valore: o è profonda, ma 
parziale, e allora, dato il nesso interno ed esterno che stringe i 
fenomeni sociali, è molte volte lecito conchiudere che, ove non 
fosse accidentale, coinvolgerebbe nei suoi stessi caratteri anche le 
altre attività che ne appaiono immuni. </p>
	<p>Non si deve per questo dimenticare che a condizioni 
identiche, sempre identici processi debbono conseguire, e 
corrispondere; e che se di identità non si può parlare quasi mai, 
ma sempre soltanto di diversità maggiore o minore, può il grado 
della diversità essere valutato con qualche approssimazione 
quantitativamente e possono vari sistemi che ci appaiono simili 
venire disposti in base a una distribuzione scalare delle analogie: 
si vedrà allora che a maggiore analogia di processi corrisponde 
maggior analogia di fattori condizionanti: dove poi questa è 
massima, massima è pure quella, come rivelano i risultati del 
metodo coloniale, esposti dal Loria nell'<hi rend="italic">Analisi della proprietà 
capitalista </hi>con evidenza tale da rendere incontestabile la 
necessità di certi ricorsi, e i dati forniti dal metodo comparativo, i 
quali permettono di riscontrare una mirabile identità (rinuncio ad 
ogni esemplificazione, che, per quanto ristretta, mi porterebbe 
sempre troppo lontano) di aspetti anche secondari e 
apparentemente affatto accidentali nella vita delle società. </p>
	<p>Senza dubbio, all'infuori di casi, come questi, tanto 
singolarmente disposti da far credere quasi a una intenzionale 
benevolenza della natura verso il nostro zelo di sperimentatori, 
resta sempre a vedere se il ripetersi con maggiore o minor 
precisione di un fatto già accaduto o anche forse addirittura lo 
stesso prodursi di un fatto alquanto complesso, non costituisca già 
una buona ragione di ritenere probabile che esso non si ripeterà 
mai più. In particolare si può aggiungere, prescindendo sempre da 
quei casi specialissimi, che, <hi rend="italic">per quanto riguarda la 
previsione</hi>, alla presunzione di determinare anticipatamente la 
probabilità di un ricorso, la prudenza consiglia di opporre sempre, 
come si direbbe<foreign lang="fre"><hi rend="italic">, une fin de non recevoir</hi></foreign>. </p>
	<p>Non si viene con ciò naturalmente a menomare il valore 
storico e ideologico dei molti tentativi compiuti per costringere la 
vita dei diversi popoli in una forma unica di successione storica. 
La dottrina che ha affermato con la massima generalità la 
necessaria costanza di un ciclo di avvenimenti è quella dell'eterno 
ritorno, formulata dal Nietzsche; essa vorrebbe, sul fondamento di 
un determinismo assoluto, interpretato arbitrariamente, 
comprendere tutto il fenomenismo cosmico. Nel campo della 
filosofia della storia invece dobbiamo, com'è notissimo, la teorica 
dei ricorsi ispirata a maggiore genialità e nobiltà di vedute, al 
Vico, il quale volle determinare con un ritmo tricotomico il corso 
che fanno le Nazioni. Noi respingeremo questa, come tutte le altre 
dottrine animate dal medesimo intendimento, non foss'altro che 
perché, come notava il Del Vecchio, esse riducono la storia a una 
forma d'immobilismo e negano così la possibilità, che vorremmo 
avere dimostrata incontestabile del progresso: ma per 
rifiutare queste costruzioni fantastiche, non cadremo 
nell'eccesso opposto di affermare la originalità assoluta di ogni 
avvenimento della storia. </p>
	<p>Così l'esame critico di tutte le dottrine le quali concordano nel 
mettere in rilievo ciascuna un aspetto più o meno fondamentale 
della evoluzione della società, sia pure esagerandone 
l'importanza, come pure i dati della etnografia e della storia, dai 
quali risultano le analogie essenziali riscontrate nelle comunità 
primitive, ci permettono di dire che l'eccessivo nominalismo - 
così lo chiama il Durkheim - degli storiografi non è giustificato. È 
bensì vero che ogni fatto è transeunte, né si rinnova mai con 
perfetta identità; ma non è questa una buona ragione per 
richiamare oggi in vita la dottrina del Wegelin, l'applicazione cioè 
del leibniziano <foreign lang="lat"><hi rend="italic">principium indescernibilium</hi></foreign> ai 
fatti storici: casuali o necessarie, reali o formali, parziali sempre, 
molte analogie di sviluppo si osservano nella società; il che 
equivale a dire, contro le affermazioni categoriche di molti critici 
moderni, che in un certo senso, all'infuori di ogni dottrina troppo 
rigorosa ed esclusiva, la storia può ripetersi. </p>

</div2>
<div2>

<head>10.Deficienza delle nostre cognizioni...</head>
<p>Deficienza delle nostre cognizioni sulla composizione della società. </p>
	<p>La complessità dei fatti sociali che costituisce uno fra i 
maggiori ostacoli alla nostra conoscenza sociologica risolvendosi 
in parte nei caratteri di varietà, di indeterminatezza e di 
transitorietà che le aggregazioni umane presentano, il nostro 
potere di previsione sarà tanto meno deficiente quanto più largo e 
sicuro sussidio offriranno alla sociologia le discipline che hanno 
appunto per oggetto la composizione e i caratteri 
differenziali delle collettività: ma anche sopra un tale argomento 
siamo purtroppo ben lungi da aver conseguito la perfezione 
desiderabile, e la nostra relativa ignoranza in questa materia 
oscura la conoscenza positiva dei fatti sociali, aggrava i danni 
derivanti dalla loro complessità, impedisce di penetrare l'intimo 
meccanismo delle forze che li governano. L'origine prima di ogni 
processo sociale di qualche importanza dev'essere ricercata nella 
costituzione dell'ambiente sociale interno: così il Durkbeim, che 
definisce tale ambiente come l'insienie determinato, costituito 
dalla riunione degli elementi di ogni natura che entrano nella 
composizione della società. Che idea potremo noi farci delle 
condizioni attuali del nostro paese se non conosceremo come si 
sia compiuto e si compia tutto quel lavoro di assimilazione con 
cui - dice il Salvioni - e coll'esercito e colla magistratura, cogli 
altri pubblici uffizi e coi commerci, colla facilità delle 
comunicazioni e col formarsi delle parentele si vengono fondendo 
le varie stirpi italiche? </p>
	<p>Vediamo ora brevemente quale soccorso riceva o possa 
sperare la previsione dalle scienze che studiano le condizioni 
varie nelle quali la vita sociale si svolge. </p>
	<p>La etnografia ci offre la descrizione dei caratteri che i vari 
popoli rivelano, specialmente quelli primitivi: ma gli svariatissimi 
tentativi di classificazione compiuti finora sono tutti manchevoli, 
e l'accordo degli studiosi non si è potuto stabilire ancora, non che 
su questo problema gravissimo, nemmeno intorno al valore 
tassonomico della parola <hi rend="italic">razza</hi>, di cui pure si fa da taluni 
deplorevole abuso. Tuttavia gli scienziati sono oramai d'accordo 
che non esistono attualmente veri caratteri differenziali fra le 
razze, perché nessuna presenta in nessun luogo della terra 
un tipo veramente puro: esemplari etnici perfetti non si hanno 
certamente fra i popoli civili: ciascuno di essi risulta da una 
mescolanza di gruppi e noi non conosciamo, si può ripetere col 
Durkheim, nessun fenomeno sociale che sia posto sotto la 
dipendenza constatata della razza. Ma è certo pure che una 
divergenza antropologica massima rende la convivenza 
impossibile, e tale la renderebbe del pari un'assenza totale di 
differenziamento; è certo che l'elemento della razza, sebbene non 
determinato e forse non determinabile, ha o almeno ha avuto una 
influenza profonda sulla civiltà: e trascurando questo dato 
sfuggevole ed impreciso ma non per questo meno reale ed 
efficiente, si lascia aperto l'adito al dubbio che le conchiusioni 
sieno veramente concrete e positive. In ogni nazione si fonde una 
molteplicità di elementi, di ciascuno dei quali non è possibile 
apprezzare con esattezza le proprietà e la portata: ma dalla sintesi 
di questi elementi risulta appunto il suo carattere, che sarebbe 
diverso se quelli fossero diversi. La pretesa di ridurre la 
sociologia a fondarsi unicamente sopra il criterio di razza, trae 
logicamente seco la rinunzia a costituirla: forse il fattore etnico 
rappresenterà costantemente una lacuna più o meno notevole delle 
nostre cognizioni e non cesserà di limitare la conoscenza del 
passato, il dominio del presente e la intuizione dell'avvenire: basti 
pensare alla controversia non risolta ancora intorno ai risultamenti 
degl'incroci delle razze. In ogni modom, con il progresso del 
tempo l'importanza di questo fattore potrà andar digradando, 
mercé la scomparsa delle razze infine e l'attenuarsi delle 
differenze fra le superstiti, per la maggiore frequenza e facilità dei 
contatti. </p>
	<p> - Prevedere che le razze non assurte finora mai a un fastigio 
di civiltà resteranno in eterno a un livello basso e dare per 
questo una patente d'inferiorità ai tre quarti e forse ai quattro 
quinti del genere umano, è arbitrario. Ogni scoperta nuova tende a 
riportar più indietro nel tempo l'origine dell'uomo. Le razze 
dovettero quindi formarsi, osserva il Mosca, in epoca remotissima, e, 
trattandosi di periodi così lunghi, l'essere una razza arrivata, 
trenta, quaranta, anche cinquanta secoli prima ad un 
perfezionamento ragguardevole di coltura non è una prova 
infallibile di superiorità organica: si consideri infatti la parte che 
hanno i fattori accidentali nell'accelerazione della civiltà. </p>
	<p>Per questo non crediamo accettabile la opinione del Wundt il 
quale non ammette una sociologia universale all'infuori della 
etnologia, sebbene con questo nome egli designi un dominio 
scientifico molto più comprensivo di quello che si attribuisce 
comunemente alla etnografia. La conoscenza dei fatti sociali sarà 
anzi tanto più imperfetta quanto più strettamente legata sarà la sua 
sorte con la cognizione di quei fattori per i quali c'è una 
probabilità minore di valutazione e illustrazione adeguate. </p>
	<p>L'antropologia, sulla cui posizione scientifica perdura un 
incerto dibattito, offre alla sociologia il concetto di lotta per la 
esistenza: e da una <hi rend="italic">contaminazione</hi> dei dati etnografici, 
assunti come matematicamente esatti, con la dottrina darwiniana 
della selezione naturale è sorta la così detta antroposociologia. Ma 
non era necessario lo spettacolo di disinvoltura, offerto dai cultori 
di questa pseudo-scienza, per dimostrare che le teorie 
evoluzionistiche, le quali del resto non sono applicate oggi 
più con l'assoluta rigidità di un tempo nemmeno ai fatti biologici, 
non possono essere trasportate tali e quali da questi ai fatti della 
società e tanto meno venire accolte come fondamento unico di 
una costruzione dell'avvenire. La lotta per l'esistenza assume fra 
gli uomini civili valore e forme affatto specifiche: la 
sopravvivenza dei più atti ha un significato particolare e 
caratteristico, il quale si modifica e si attenua progressivamente. 
Le applicazioni del darwinismo alla sociologia vanno adunque 
fatte con molta discrezione e non consentono generalizzazione 
alcuna che sia animata da spirito di esclusivismo. </p>
	<p>La mesologia, che è lo studio dell'ambiente materiale esterno 
ne' suoi rapporti con la vita sociale, rappresenta un 
<foreign lang="lat"><hi rend="italic">desideratum</hi> </foreign> della sociologia, ma non può dirsi 
ancora scientificamente costituita. È fuor di dubbio che il clima, i 
caratteri oro e idrografici, la fauna e la flora, la quantità e la 
qualità degli alimenti e altri fattori consimili hanno qualche 
influenza non trascurabile sull'attività dei popoli: ma quali sieno i 
modi e la portata di questa influenza, è tuttavia molto oscuro; essa 
è forse più indeterminata ancora di quella del fattore etnografico, 
dal quale non si può tuttavia prescindere nel valutarla: piuttosto 
che come causa diretta essa agisce sui decorsi storici come un 
elemento positivo o negativo, secondo che agevola o contrasta lo 
svolgimento delle buone attitudini dei gruppi, secondo che ne 
aggrava o ne attenua le disposizioni cattive: talvolta l'avviamento 
progressivo della vita sociale non si spiegherebbe appieno senza 
la necessità di combattere natura matrigna, mentre l'eccezionale 
favore delle condizioni esterne determina altra volta arresti di 
sviluppo e persuade all'inerzia. Certamente dalle condizioni 
mesologiche può dipendere se il moto della civiltà è più 
celere o più lento: ma la presenza successiva di popoli civili e di 
popoli barbari sopra lo stesso suolo costituisce sempre un 
argomento di grande valore contro il <hi rend="italic">fatalismo geografico</hi> 
del Proudhon, sorpassato ormai definitivamente dalla scienza 
moderna. La natura del suolo e del clima, osserva il Simmel, 
resterebbe per il corso della storia indifferente quanto il suolo e il 
clima di Sirio se essa non influisse direttamente e indirettamente 
sopra la costituzione psicologica dei popoli. Anche l'influenza di 
questi fattori dovrà andar progressivamente diminuendo di fronte 
ai più facili mezzi di adattamento forniti dallo sviluppo della 
tecnica; e se per l'avvenire saranno possibili generalizzazioni 
mesologiche più perfette di quello che sembrino promettere per il 
presente i tentativi molti e svariati compiuti sin qui, esse non 
potranno probabilmente mai offrir utile e sicuro fondamento alla 
previsione, ma gioveranno piuttosto alla interpretazione degli 
avvenimenti passati. </p>
	<p>La psicologia sociale può vantar molte benemerenze verso le 
scienze sociali in genere, in quanto che essa di fronte alle 
intemperanze dei deterministi ad oltranza, ha costantemente 
affermato e lumeggiato, seguendo il benefico impulso della scuola 
storica assertrice del principio della individualità delle nazioni, il 
fondamento spirituale e la mirabile varietà dei fatti della 
convivenza umana. Sorta con una impronta metafisica, in quanto 
rappresentava l'anima dei popoli come un'immensa anima 
individuale e questa herbetrariamente concepiva quale teatro di un 
giuoco incessante di rappresentazioni, essa ebbe da prima 
carattere spiccatamente intellettualistico e contribuì a snaturare il 
concetto positivo della psicologia inducendo a trascurar l'aspetto 
essenzialmente soggettivo dei fatti della coscienza. Ma 
ogni qualvolta fu dato al <foreign lang="ger"><hi rend="italic">Volkgeist</hi></foreign> significato di 
pura metafora e la psicologia sociale fu retta da sano criterio 
storico, l'opera sua apparve eccezionalmente feconda: e feconda 
fu soprattutto in quanto seguì il programma segnato dal Mill alla 
scienza ch'egli ideò, della <hi rend="italic">etologia politica.</hi> Questa doveva essere la teoria delle cause che 
determinano il tipo di carattere appartenente a un popolo o ad 
un'epoca, una scienza derivativa fondata naturalmente sulla 
etologia o scienza della formazione del carattere individuale, con 
la quale sembra anzi dovesse, nel pensiero del Mill, costituire una 
stessa disciplina. Il Mill, come criticava la economia politica in 
quanto soleva sacrificare alle sue generalizzazioni le intime 
differenze che si rivelano da popolo a popolo, così pure per la 
stessa ragione impugnava la possibilità di una scienza di governo 
indipendente. Egli poi sebbene non si dissimulasse come la 
complessità delle circostanze avrebbe ostacolato la costituzione 
della etologia e fosse convinto della necessità di applicare in essa 
il metodo deduttivo traendo le sue leggi da quelle, pur tanto 
generiche e imperfette, della psicologia, credeva con tutto ciò che 
la etologia, come scienza esatta della natura umana sarebbe stata 
capace di elevarsi non pure a leggi empiriche o a generalizzazioni 
approssimative, ma a leggi reali, che dovevano essere i corollari 
o, per dirla con Bacone, gli <hi rend="italic">axiomata media</hi> della 
psicologia. </p>
	<p>Se non m'inganno, il Mill, pur riconoscendo che questa sua 
nuova scienza si trovava ancora in uno stato infantile, si era 
eccessivamente illuso sul suo valore: fino ad ora almeno le 
sue audaci previsioni sulla fortuna avvenire della etologia non 
sono state confermate appieno neanche dal rapido sviluppo della 
psicologia sociale, la quale sembra volere assolvere il compito 
che il filosofo inglese assegnava alla etologia politica. La 
psicologia sociale appunto studia la specificazione degli 
atteggiamenti spirituali in corrispondenza con la specificazione 
delle più svariate forme di aggregati nella società. La difficoltà 
maggiore consiste nel determinare il criterio di classificazione 
degli aggregati stessi: le divisioni politiche sono un fondamento 
infido: siciliani e piemontesi sono del pari italiani: e sono francesi 
i bretoni e i provenzali: tedeschi i bavaresi e i sassoni: eppure non 
si potrebbe parlare di temperamenti comuni. Inoltre, i caratteri per 
cui si differenziano i <hi rend="italic">tipi</hi> dei diversi popoli possono venire 
soverchiati da altri: anche ogni classe sociale, ad esempio, è 
pervasa per così dire da uno spirito comune: riesce più agevole 
raffrontare un capitalista milanese con un banchiere della 
<foreign lang="eng"><hi rend="italic">City</hi></foreign> che non con un contadino romagnolo o un 
<hi rend="italic">lazzarone</hi> napoletano. E c'è anche la psicologia del partito, 
della setta, della professione, della scuola, dell'associazione 
militare, dell'associazione ecclesiastica, dell'assemblea legislativa 
e via dicendo. </p>
	<p>Bisogna dunque che la psicologia sociale, se non vuol 
limitarsi a generalizzazioni troppo vaghe, porti le sue indagini 
particolareggiate sopra gli atteggiamenti propri delle varie forme 
di aggregazioni organiche e stabili. </p>
	<p>Essa dovrà ancora, disponendo di un materiale storico 
sufficientemente copioso, ricercare se alle istituzioni che sono 
state comuni a tutti i popoli (per es. la guerra) corrispondano 
atteggiamenti psicologici, analoghi e costituire così leggi 
empiriche di carattere gcperale. </p>
	<p>L'opera sua è utile poi in quanto che essa vale a mantener 
viva, nel campo della sociologia, la convinzione della 
necessità di dare a questa un fondamento positivo con lo studio 
dei dati della coscienza: e nel campo della psicologia la 
convinzione che lo spirito umano attinge in parte alla vita 
collettiva le proprie caratteristiche. Sebbene forse esagerata nella 
espressione, la opinione del Wundt, secondo il quale la psicologia 
è una sola, individuale in quanto si giova dell'esperimento, sociale 
in quanto il suo metodo è quello della pura osservazione, 
racchiude in sé il germe di una verità profonda. </p>
	<p>Per quanto ancora imperfettamente costituita la psicologia 
sociale ci offre co' suoi dati una delle sorgenti più copiose di 
previsioni legittime: e questo non tanto in grazia delle leggi 
ch'essa riesca a determinare nel proprio dominio, quanto per le 
norme ond'essa correda l'osservazione dei movimenti sociali nella 
loro attualità. Quand'anche si sappia che l'offesa di un popolo alla 
dignità nazionale di un altro determina in questo una tendenza a 
reagire violentemente, ma che tale tendenza può essere frustrata 
dalla coscienza della propria inferiorità o da ragioni superiori di 
convenienza politica, si può dire di saper ben poco: né invero si 
sente il bisogno di una scienza speciale che ce lo insegni. Che 
invece dalla conoscenza delle condizioni generali, e 
particolarmente psicologiche, di un aggregato qualunque si possa 
elevarsi a presumere con probabilità quale sarà il suo contegno di 
fronte a un fatto nuovo, ipotetico o reale, è fuor di dubbio: ed è 
fuor di dubbio ancora che da tale presunzione possiamo trar la 
norma per agire direttamente con maggior sicurezza su 
quell'aggregato: diceva il Mill a proposito delle leggi etologiche: 
"quando le circostanze di un individuo o di una nazione sieno in 
misura considerevole soggette al nostro potere, possiamo, per la 
nostra conoscenza delle tendenze essere in grado di dare a 
tali circostanze una forma ben più favorevole ai nostri fini di 
quella che esse assumerebbero da sé. Questo è il limite del nostro 
potere, ma entro questo limite il potere è importantissimo". 
Quello che il Mill parve credere e che noi vorremmo invece 
escludere, si è che un tale potere si eserciti largamente sul 
fondamento di deduzioni dalle leggi etologiche propriamente 
dette: e per giustificare lo scetticismo in tale materia, non 
resterebbe che a ripetere quanto sulla indeterminatezza delle 
manifestazioni spirituali che improntano la vita collettiva e sul 
loro carattere di attualità avemmo già a toccare. </p>
	<p>Quando tuttavia si fosse giunti a definire con esattezza che 
cosa si debba intendere con i termini di popolo, nazione e simili, 
si sarebbe accresciuto così il valore pratico delle nostre previsioni, 
anche se particolarissime ed empiriche: se pure non si tratta di 
concetti inafferrabili e non definibili. </p>
	<p>Molta luce dobbiamo in ogni modo attendere dalla psicologia 
sociale, intesa non come scienza deduttiva ma come collezione di 
dati concreti relativamente alla vita spirituale dei gruppi umani e 
come veduta di metodo che permetta di cogliere e di interpretare 
l'aspetto psicologico dei fatti sociali. </p>
	<p>La psicologia sociale va integrata con la psicologia collettiva: 
questa può - osserva il Groppali - con 
orgoglio legittimo vantare il proprio diritto all'esistenza scientifica 
fondata sull'indagine delle leggi che regolano i fenomeni psichici 
emergenti da aggregati inorganici, accidentali ed eterogenei di 
individui riuniti in uno stesso spazio, così come la 
psicologia sociale può dire di avere fatto ormai suo il campo 
riservato allo studio dei fenomeni psichici propri di gruppi stabili 
e organizzati viventi nel tempo ed evolventisi nella storia. 
Naturalmente, data la transitorietà degli aggregati di cui la 
psicologia delle folle si occupa, le previsioni che essa può 
legittimare si riferiranno a fatti assai prossimi o a condizioni 
affermate in via puramente ipotetica: ma avranno molto interesse 
per l'uomo politico, soprattutto s'egli intenda di avvisare ai mezzi 
di prevenzione dei turbamenti sociali. </p>
	<p>La statistica è, secondo l'Asturaro, uno degli occhi della 
sociologia; l'altro sarebbe la storia. Sul contributo che 
quest'ultima può dare alla prevedibilità, c'intratterremo fra poco: 
osserviamo intanto che un limite alla conoscenza storica deriva 
dalla impossibilità di comprendere in un sistema di leggi 
statistiche il ritmo secondo il quale anche un solo ordine di 
fenomeni si svolge. Le leggi empiriche della statistica, della quale 
secondo il Fouillée è nume tutelare il caso, ci dicono ben poco 
sull'avvenire. Esse o sono leggi di fatto, espressioni teoriche dei 
risultati della osservazione, e non valgono che entro i limiti della 
osservazione stessa; o sono leggi di tendenza, ma anche allora non 
possono offrirci ampie guarentigie di validità nel futuro. Come 
sfuggono loro i moti intimi, gli atteggiamenti dell'anima nostra, i 
quali sono pur tanta parte nell'attività sociale quotidiana, così esse 
non giovano a predeterminare se non molto approssimativamente 
le modificazioni alle quali andrebbero soggette, dato un 
complesso di circostanze nuove. Siamo ben lontani dalle 
affermazioni audaci del Quetelet il quale rappresentava l'umanità 
come inesorabilmente e perpetuamente oppressa dalla 
tirannia delle leggi statistiche: queste appaiono, più che leggi vere 
e proprie, rappresentazioni numeriche di certi decorsi sociali. 
Anche la conoscenza della statistica è condizione di una 
previsione scientifica, in quanto reca inestimabile contributo alla 
conoscenza dell'attualità, ma le uniformità statistiche non possono 
in generale servire da sole di principio e di fondamento alla 
previsione. </p>
	<p>Concluderemo dicendo che lo studio della dinamica interna 
dei gruppi sociali è presupposto necessario perché le loro 
condizioni statiche di equilibrio vengano spiegate: quand'anche 
esso non è fonte di previsioni, ne è sempre elemento 
fondamentale imprescindibile. Le molte lacune che tuttora si 
deplorano in questo campo rappresentano dunque un altro limite 
essenziale della previsione sociologica. </p>
	<p>Ci sia di conforto pensare che la unificazione e la irradiazione 
progressiva dei centri di civiltà, insieme con la tendenza delle 
classi sociali e dei partiti politici a costituirsi in organismi sempre 
meglio definiti e con il predominio del principio di nazionalità 
nelle divisioni territoriali, promettono più facile il compito alla 
scienza sociale dell'avvenire. È pur sempre certo tuttavia che, se 
le distinzioni dei vari popoli secondo il loro temperamento e le 
loro attitudini - per le quali si è potuto ritenere commesso a 
ciascuno un destino o una missione speciale - non sono destinate a 
scomparire (né abbiamo fondato motivo di crederlo) esse si 
presenteranno sempre come un fondo irreducibile nell'analisi dei 
fatti sociali e nella ricerca della causalità sociologica più 
profonda. I singoli fattori - così il Marchesini - che l'antropologo, 
il biologo, il psicologo e il sociologo designano conte 
determinanti gli ideali dei popoli e dei singoli, appaiono piuttosto 
gli scarsi frammenti del regno infinito delle cause, che non 
i termini in cui effettivamente i moti intimi dell'anima storica e 
individuale possano considerarsi risolvibili. </p>

</div2>
<div2>

<head>11.Valore delle generalizzazioni...</head>
<p>Valore delle generalizzazioni approssimative e delle leggi empiriche. </p>
	<p>Se esamineremo ora quale affidamento ci diano, sempre 
relativamente alla facoltà nostra di prevedere, le forme logiche 
con le quali si possono esprimere per ora le uniformità constatate 
tra i fatti sociali, dovremo riconoscere che alle generalizzazioni 
approssimative e alle leggi empiriche non si può praticamente 
assegnare senz'altro il carattere della universalità nel 
tempo. </p>
	<p>Quale esempio di legge empirica ricorderemo la seguente, 
formulata dal Rignano, in via ipotetica: un lungo imperversare 
dello stato di guerra intensifica in una società qualsiasi il 
sentimento religioso e vi sviluppa le istituzioni ecclesiastiche, 
mentre una lunga pace ha effetti precisamente opposti, cioè di 
affievolire la religiosità e di tendere alla lenta atrofizzazione 
progressiva dell'organo religioso a causa del suo uso sempre 
minore. Con tutto che la uniformità espressa da questa 
proposizione riceva dalla osservazione del passato e del presente 
conferma piena, la necessaria prudenza c'impone tuttavia 
di astenerci dall'affermare che essa si debba verificare sempre: ci 
manca la conoscenza di un legame causale immediato che 
permetta di estendere universalmente la legge stessa oltre i confini 
della osservazione. Le leggi empiriche dunque non implicano 
<hi rend="italic">di diritto</hi> la immutabilità nel tempo: e meno di tutte 
potranno implicarla quelle di cui stiamo ragionando. La 
complessità dei fenomeni sociali infatti che è l'ostacolo più 
rilevante alla loro conoscenza compiuta, come oscura la visione 
complessiva della loro coesistenza in un dato momento, così ci 
rende a maggior ragione difficile d'interpretarne la successione. In 
particolare, ricordiamo di avere osservato già che una sociologia 
per così dire astronomica supporrebbe una mente che desse fondo 
a tutta la causalità cosmica ne' suoi vari ordini trascendenti. 
Ora, il Mill c'informa appunto che le leggi empiriche contengono 
in sé un elemento irreducibile che non è già una legge di 
causazione, ma una collocazione di cause: e non c'è - egli dice - 
nessuna uniformità, o norma, o regola, o principio percettibile 
nella distribuzione degli agenti naturali primordiali per l'universo. </p>
	<p>Osserva ancora il Mill che quando la legge derivativa risulti 
non da effetti differenti di una causa, ma da effetti di cause 
diverse, non possiamo esser certi ch'essa sarà vera per qualsiasi 
variazione nel modo di coesistenza di quelle cause, o degli agenti 
naturali primordiali onde le cause in ultima analisi dipendono; ciò 
posto, chi non ignori la difficoltà che viene dalla complicazione 
causale dei fatti sociali alla determinazione delle loro uniformità, 
dovrà riconoscere che queste pure sono vere, come dice il Mill in 
via generale, soltanto entro i limiti di spazio, di tempo e di 
circostanze entro i quali le ha riscontrate vere la osservazione, e 
che, data una legge empirica, "non possiamo prevedere, 
senza una prova attuale, in qual modo o fino a qual punto essa 
possa risentirsi della introduzione di una circostanza nuova ".</p>
	<p>Le parole del Mill sembrano implicare una formale condanna 
della previsione dei fatti sociali: ma il loro valore va attenuato da 
diverse circostanze. Anzitutto, le leggi empiriche hanno un 
carattere essenziale di provvisorietà e ogni progresso nella 
cognizione dei fatti a cui si riferiscono, accresce il grado di loro 
certezza: quindi la precisione sempre maggiore che le discipline 
ausiliarie raggiungeranno, ci permetterà di affidarci vie più 
sicuramente alle leggi empiriche della sociologia. </p>
	<p>In secondo luogo, dato il valore epistemologico di questa, ben 
diverso da quello a cui le scienze esatte aspirano, ci è lecito 
d'interpretare con qualche larghezza le norme logiche e di trattare 
come universale una legge che si sia verificata molte volte in 
circostanze molto diverse. Per questo assumiamo certe uniformità 
che hanno a fondamento la osservazione dei fatti sociali più 
universali ed elementari come se appartenessero a una superiore 
gerarchia di certezza; si pensi alle leggi delle relazioni 
psicologiche interindividuali, delle forme economiche primitive, 
del progressivo differenziamento nell'ordine politico, della 
primigenia evoluzione della società domestica, e via dicendo - 
sulle quali, per la costanza rivelata finora nella uniformità, 
crediamo di poter fare assegnamento illimitato. </p>
	<p>A dire il vero, strumento incontestabile di previsione non è, 
per usar le parole del Buchez, che la legge logica: e la legge 
empirica, in quanto non comprende il perché del rapporto che 
esprime, non può essere annoverata fra le leggi logiche in senso 
strettamente proprio: ma non è detto che leggi logiche soltanto 
possano essere organi di previsioni legittime.</p>
	<p>Anche le generalizzazioni approssimative hanno 
carattere provvisorio. Di queste la osservazione ci permette di 
stabilirne un numero stragrande: e il Mill - al quale è pur 
necessario in tale materia richiamarsi di continuo - ha posto in 
rilievo come esse sieno sufficienti a risolvere i dubbi che molte 
volte assalgono le menti speculative di fronte a speculazioni 
d'incerto risultato, e sieno inoltre specialmente importanti nella 
scienza politica. Si possono, nelle generalizzazioni 
approssimative, distinguere due casi diversi, secondo che siano in 
grado di stabilire i dati di fatto che determineranno il verificarsi o 
no della generalizzazione. </p>
	<p>I motivi delle persecuzioni, ad esempio, sono svariatissimi: 
tuttavia i loro risultati manifestano in un grande numero di casi 
una singolare uniformità, non tale tuttavia da poter essere espressa 
in forma generale: dobbiamo quindi accontentarci di dire: 
moltissime persecuzioni hanno avuto come conseguenza il 
rafforzarsi della tendenza contrastata; né con la osservazione 
riusciremo a raccogliere in una proposizione sintetica i caratteri 
speciali propri di quelle persecuzioni che ebbero risultato diverso: 
non possiamo quindi fondare previsione alcuna sopra tale 
generalizzazione. </p>
	<p>Ma le cose non vanno sempre in questa maniera: si abbia, ad 
esempio, un governo minacciato per il suo indirizzo politico da 
una grande agitazione rivoluzionaria: a salvarlo sopravviene il 
pericolo di una invasione da parte di una potenza vicina che tenti 
di approfittare della interna dissensione: il Governo può prevedere 
che sventolando la bandiera della difesa nazionale stornerà 
l'attenzione generale dalle questioni interne: e la sua previsione è 
fondata sopra una generalizzazione approssimativa di questo 
genere: la maggior parte dei cittadini antepongono gl'interessi 
della difesa nazionale a quelli dei singoli partiti - 
generalizzazione alla quale si può togliere il suo carattere 
approssimativo, trasformandola ad esempio così tutti i cittadini ai 
quali stia a cuore la integrità della patria, dimenticano, ove questa 
sia in pericolo, le discordie intestine. </p>
	<p>Così, in base a previsioni fondate sopra generalizzazioni 
approssimative, di cui è spesso facile pensare una espressione più 
determinata ed operare quindi la conversione in proposizioni 
universali, un Governo si arrischia ad aprire un prestito, a imporre 
una tassa, a rivolgere un appello al suo paese, anche sapendo che 
tali atti non raccoglieranno assoluta unanimità di adesione: 
osserva sempre il Mill che per lo statista basta in generale sapere 
che <hi rend="italic">la maggior parte</hi> delle persone agiranno o subiranno 
un'azione in un modo particolare, poiché le sue azioni, le sue 
disposizioni pratiche si riferiscono quasi esclusivamente a casi in 
cui tutta la comunità o una gran parte di essa riceve un'azione 
direttamente, e in cui perciò quello che i più sentono o fanno 
determina il risultato prodotto dal o sul corpo in generale. </p>
	<p>Naturalmente, ove la conoscenza della massa non sia 
adeguata o dove questa sia eccezionalmente discorde, la mossa di 
un uomo di Stato può essere errata e non conseguire il risultato 
ch'egli si proponeva: e questo dipende dal carattere 
approssimativo sempre e strettamente condizionale delle sue 
generalizzazioni: ma ciò non toglie che l'opportunità degli atti di 
un Governo possa venire apprezzata secondo il criterio offerto da 
simili uniformità constatate. </p>
	<p>A una notevole obiezione contro il valore delle 
generalizzazioni sociologiche nei riguardi della previsione, mi 
riservo di rispondere in altro luogo. </p>

</div2>
<div2>

<head>12. Conclusione.</head>
	<p>Anche gli studiosi più temerari e i semplicisti ad 
oltranza hanno riconosciuto sempre che fattori negativi d'indole 
varia concorrono a limitare il nostro potere di previsione dei fatti 
sociali, salvo poi a mantenersi discordi nella designazione 
specifica delle ragioni, soggettive od oggettive, d'imprevedibilità: 
oggi soprattutto si riconosce da ciascuno che non possiamo 
elevarci più che a deduzioni prudenti da esprimere in forma assai 
riservata. </p>
	<p>A questa norma ci deve persuadere anche il ricordo delle 
innumerevoli previsioni fallite annoverate dalla storia. Falliscono 
le previsioni di Dante relativamente alla venuta del Veltro, al 
ristabilimento della podestà imperiale in Italia, alle geste 
commesse da Dio a Cangrande della Scala: falliscono quelle del 
Machiavelli che attendeva dal Valentino o da un principe mediceo 
la salute del nostro paese. Il Governo di Francia del 
1789 spera di ritardare o di evitare la bufera 
imminente convocando gli Stati Generali; e la rivoluzione 
comincia appunto nell'assemblea di questo corpo e trae seco 
immediatamente la sollevazione popolare. La maggior parte delle 
leggi non sarebbero state promulgate se si fosse potuto prevederne 
il risultato: è questa la tesi prediletta dello Spencer che nelle sue 
opere di politica reca infiniti esempi a corroborarla. Tutte le 
agitazioni represse per sempre, tutte le persecuzioni vane non 
avrebbero avuto ragione d'essere se il loro triste successo fosse 
stato antiveduto. Prescindendo dagli effetti necessari della 
eterogeneità dei fini, l'ignoranza del futuro, accompagnata 
spesso da troppo superbo affidamento sulla nostra capacità di 
sollevarne il velo, ha determinato molti errori e prodotto molti 
guai. La marmaglia parigina che dava l'addio ai reggimenti 
mandati a combattere contro la Prussia, con il grido: <foreign lang="fre"><hi rend="italic">à Berlin! à Berlin!</hi></foreign> è il simbolo per così dire della umanità 
che fa assegnamento eccessivo sulla conoscenza necessariamente 
angustissima dell'avvenire. Quando Serse moveva con 
formidabile esercito contro la minuscola Grecia, quando Filippo II 
scagliava la sua <hi rend="italic">Invincibile Armada</hi> contro l'Inghilterra di 
Elisabetta, credevano ambedue di tener la vittoria in pugno: e alla 
fiducia che li animava rispose con atroce inganno la realtà. Come 
avrebbe potuto prevedere Napoleone che le sue legioni vittoriose 
sarebbero state tenute in iscacco dai rozzi difensori della Spagna? 
o che dalla proclamazione del blocco continentale avrebbe datato 
la sua rovina? Nella estensione dei diritti esercitati dal popolo, la 
Spagna precorse l'Inghilterra; e nessuno seppe leggere nel futuro 
"che nell'Inghilterra queste istituzioni, in forza soprattutto della 
rivoluzione che cacciò dal trono gli Stuart, avrebbero dato origine 
alle libertà parlamentari, mentre nella Spagna sarebbero 
naufragate presto sotto i colpi che subirono sotto il regno di 
Ferdinando ed Isabella, di Carlo V e di Filippo II". Si sa come 
l'avvenire ha smentito le previsioni del Comte, il quale 
proclamava assisa su fondamenti incrollabili la repubblica 
francese del 1848 e chiusa ogni possibilità di 
conflagrazioni europee. Anche la fatale concentrazione della 
ricchezza in poche mani, dalla quale avrebbe dovuto erompere, 
secondo il Marx, l'assetto collettivistico, sembra almeno 
assai più lontana di quello ch'egli non credesse; anzi secondo 
molti la sua previsione riceve dalla storia economica la più 
solenne e definitiva confutazione. </p>
	<p>Da ogni pagina della storia esce una smentita a qualche 
troppo audace profeta: e lo scetticismo sul potere nostro di 
previsione è espresso dall'aforisma francese, al quale lo Spencer 
sottoscrive con molto compiacimento e che suona così: <foreign lang="fre"><hi rend="italic">Il n'y a que l'inattendu qui arrive</hi></foreign>. Questo motto potevano i 
politici della scuola liberale inscrivere sopra il loro vessillo, essi 
che negavano allo Stato il diritto di prevenire, riservandogli 
solamente quello di reprimere e fondavano la loro dottrina anche 
sulla convinzione che i Governi non hanno diritto di limitare la 
libertà individuale per avvisare ad eventualità che non si 
verificheranno mai, salvo poi ad essere colti all'improvviso e di 
sorpresa da un frangente, anche irreparabile, cui sarebbe stato 
facilissimo opporsi da principio e di cui pure non si era sospettata 
mai la possibilità. Per questo vediamo talvolta partiti e Governi 
preoccupati da un pericolo che non esiste, come osservava Arrigo 
Heine, paragonando argutamente coloro che si affannavano a 
combattere i danni della invadenza dei gesuiti, a gente che 
continui a girare cori l'ombrello aperto anche quando la pioggia 
sia cessata. </p>
	<p>Molte volte apparenze ingannatrici danno argomento a 
previsioni errate: all'entusiasmo del Montesquieu per la 
costituzione inglese pochi si sarebbero associati solamente 
qualche anno dopo la pubblicazione dell'<foreign lang="fre"><hi rend="italic">Esprit des lois</hi></foreign>, quando al D'Holbach e agli altri enciclopedisti, al 
Filangieri e allo stesso Ferguson sembrava che l'Inghilterra fosse 
avviata al dispotismo e alla rovina: i foschi pronostici erano 
avvalorati dalla perdita delle colonie americane:nonsi trattava 
invece che di una crisi passeggera di sviluppo, dopo la 
quale, sotto l'egida della libertà economica e politica, l'Inghilterra 
mosse alla sua splendida fortuna. Del resto è peggio che vana la 
indagine delle previsioni fallite o non formulate affatto: è detto 
volgare che del senno di poi son piene le fosse: in sentenza del 
Sumner Maine, dopo lo studio di quelli che furon detti da un 
umorista gli <hi rend="italic">ipotetici</hi> - vale a dire la scienza di ciò che 
sarebbe potuto accadere e non è accaduto - non c'è studio meno 
profittevole della ricerca delle previsioni possibili che non sono 
state enunciate. </p>
	<p>Le delusioni e gli errori spiegano tuttavia perché la tesi della 
imprevedibilità assoluta sia molto diffusa e concorra con la 
convinzione dell'indeterminismo sociologico a dare ai più un 
concetto assolutamente antiscientifico dei fatti sociali. Per la 
sociologia, più che per qualunque altra disciplina vale il detto 
dello Hume che un violento pregiudizio contro quasi ogni scienza 
esige che nessun uomo prudente, per quanto sicuro de' suoi 
principi, osi profezie relativamente a qualunque avvenimento o 
predica le conseguenze remote delle cose. Ma non è lecito, se 
anche è vero che generalmente ci si lascia per imprevidenza o per 
ignoranza cogliere di sorpresa dagli avvenimenti, inferire da 
questo principi assoluti quali son quelli affermati con molto 
compiacimento dagl'idealisti: tanto varrebbe negare che la 
successione delle eclissi fosse regolare, prima che ne venisse 
scoperto il periodo: ed è male che da scetticismo esagerato si 
lascino ispirare, oltre a coloro che negano assolutamente la 
possibilità di leggi della socialità e della storia, anche scrittori 
come il Paulsen, ligi di consueto a norme di prudenza critica e 
alieni affatto da abbracciare opinioni eccessive. </p>
	<p>Comunque sia, dobbiamo essere ben lieti che il nostro potere 
di previsione sia molto limitato e chiuso entro ferrei cancelli. 
Quale infelicità maggiore si potrebbe pensare di quella di un 
uomo che conoscesse con certezza il suo avvenire e sul quale le 
conseguenze di ogni suo atto incombessero con la inesorabilità 
del destino? "I miei pensieri, - così il Nietzsche - disse il 
viandante alla sua ombra, devono indicarmi dove io sia: ma essi 
non devono rivelarmi <hi rend="italic">dove io vada</hi>. Io amo d'ignorare 
l'Avvenire, e non voglio morire per l'impazienza o per avere 
pregustato le gioie promessemi". Una gioia preveduta è una 
mezza gioia: il nostro dominio dell'avvenire sta in gran parte nel 
fatto che noi lo ignoriamo o possiamo intravederne soltanto le 
linee più generali. Si può paragonare un uomo che viva la vita di 
un dato momento storico al lettore di un romanzo: egli tende quasi 
inconsciamente a farsi un'idea di <hi rend="italic">come andrà a finire</hi> e di 
continuo la modifica di mano in mano che le sue supposizioni si 
rivelano errate. Rileggendo un romanzo di cui abbiamo 
ben presente tutto l'intreccio, ogni interesse per il <hi rend="italic">fatto</hi> vien 
meno. Se conoscessimo il futuro, non faremmo nella nostra vita 
che rileggere un romanzo già troppo noto e non potremmo 
appassionarci allo svolgimento dei fatti: noi perderemmo allora la 
coscienza, sia essa illusoria o no, della nostra autonomia, perché 
essa richiede che l'avvenire rimanga affatto impregiudicato. La 
vita resterebbe allora priva di interesse e non varrebbe la pena di 
essere vissuta: di che cosa è essa materiata se non di illusioni? Ed 
ogni illusione cadrebbe se la prescienza del futuro ci fosse 
concessa. <foreign lang="eng"><hi rend="italic">We are such stuff as dreams are made on</hi></foreign>: e non possiamo desiderare di diventare troppo diversi 
da quello che siamo. A forza di chimere - disse il Renan - si era 
riusciti a ottenere dal buon gorilla uno sforzo morale 
sorprendente; togliete le chimere: una parte dell'energia fittizia 
ch'esse ridestavano scomparirà. </p>
	<p>Per questo la certezza che i fatti sociali non potranno mai 
esserci noti in anticipazione se non molto imperfettamente, ci 
riesce di conforto: se una conoscenza assoluta ci fosse riserbata 
nel lontano avvenire, la nostra infelicità sarebbe appena minore di 
quella a cui la perdita di ogni preveggenza ci condannerebbe. </p>
	<p>Prima di passar a considerare i fondamenti della prevedibilità 
relativa dei decorsi sociali, mi piace di condensare in poche 
proposizioni i risultati più notevoli della critica negativa 
proseguita fin qui. </p>

<list>
	<item><label>I.</label> I fatti sociali sono relativamente imprevedibili anzitutto 
perché sono contingenti, perché cioè suppongono al loro 
svolgimento la collaborazione di ordini di causalità <hi rend="italic">rispetto ad 
essi trascendenti</hi> (rappresentando ogni fatto l'attuazione 
casuale di una tra infinite possibilità) e perché sono dall'intervento 
<hi rend="italic">irrazionale</hi> di fattori trascendenti (che possono 
essere anche psicologici o sociologici) continuamente modificati;</item>
	<item><label>II.</label> inoltre, perché l'autonomia individuale ha influenza 
notevolissima, sebbene in generale poco duratura, sulla loro 
determinazione: e questa influenza tanto maggiore, quanto più la 
società è progredita, consistendo appunto in genere il progresso 
sociale possibile nel differenziamento individuale, in quanto 
questo si compie per il prevalere della ragione (interesse riflesso) 
sull'istinto.</item>
	<item><label>III.</label> Un altro ostacolo viene dalla indeterminatezza delle 
influenze affettive e intellettuali, dipendente dalla loro stessa 
natura di fatti qualitativi, e dal dominio che sopra di esse esercita 
il principio d'eterogenia dei fini.</item>
	<item><label>IV.</label> La difficoltà è accresciuta dalla indeterminatezza causale 
dei fatti psichici in genere, nei quali a cause diversissime può 
corrispondere un medesimo effetto.</item>
	<item><label>V.</label> Ai coefficienti oggettivi d'imprevedibilità si aggiunge la 
difficoltà soggettiva di districare l'aggrovigliamento dei fatti 
sociali.</item>
	<item><label>VI.</label> Le stesse forme logiche ( generalizzazioni approssimative 
e leggi empiriche) le quali non sono state finora potute superare 
nel dominio della sociologia, hanno un carattere di provvisorietà e 
non contengono per definizione le ragioni esplicative dei rapporti 
che esprimono.</item>

</list>

</div2>
</div1>
<div1>


<head>CAPITOLO III</head>
<head><hi rend="italic">I fondamenti della previsione sociologica.</hi></head>
<div2 n="Sommario">

<list>
	<item><label>1. </label>Considerazioni preliminari. -</item>
 	<item><label>2.</label> La previsione come fatto psicologico: il presentimento. -</item>
 	<item><label>3.</label> Necessità finale della previsione. </item>
 	<item><label>4.</label> Costanza e modificabilità della natura 
umana nel tempo. -</item> 
	<item><label>5.</label> L'osservazione dell'attualità e la 
previsione: il concetto di <hi rend="italic">tendenza</hi>. -</item>
 	<item><label>6.</label> La previsione 
come fondamento essenziale dell'azione individuale nella società. 
-</item>
<item><label>7.</label> Il valore della conoscenza storica e la previsione. -</item> 	
<item><label>8.</label>La previsione nella letteratura sociologica. -</item> 	<item><label>9.</label> L'avvenire della 
prevedibilità. -</item> 	
<item><label>10.</label> Valore teorico e pratico delle previsioni 
sociologiche. Conclusione.</item>

</list>

</div2>
<div2>

<head>1. Considerazioni preliminari.</head>
<p>Considerazioni preliminari. </p>
	<p>L'<foreign lang="lat"><hi rend="italic">advocatus diaboli</hi></foreign> nella causa della 
previsione sociologica ha parlato: i limiti essenziali della nostra 
conoscenza del futuro sociale sono stati esposti e discussi. Nessun 
d'essi tuttavia ci si è rivelato come fornito di valore assoluto: 
ciascuno piuttosto che porre un veto sembrava offrire una regola 
prudenziale: quanto è apparsa funesta la tendenza a 
trascurare o a misconoscere i fattori negativi della prevedibilità, 
altrettanto sì è veduto essere presuntuosa e arrogante la pretesa di 
erigerli contro un invincibile bisogno dello spirito come 
insormontabili barriere: né, se anche debbono venire frenati gli 
slanci troppo ardimentosi, questo implica una rinunzia ai fini più 
modesti e prossimi. Per avere la riconferma di questo, basta che ci 
richiamiamo a quanto siam venuti dicendo finora. </p>
	<p>A prescindere dai fattori irrazionali e trascendenti, dei quali 
dev'essere in ogni previsione giudiziosa implicitamente riservato 
l'intervento - per quanto riguarda gl'individui geniali, noi non 
faremo nostra la esagerazione del Galton che, fondandosi sopra 
un'applicazione troppo esclusiva della legge di eredità credeva 
dovesse in ogni razza nascere un numero dato di genii per ogni 
periodo uguale di tempo, ma riconosceremo tuttavia che i genii di 
cui l'azione si è fatta sentire oltre un periodo relativamente 
limitato, sono stati assai pochi, mentre non si ha l'esempio di 
nessuno che abbia potuto escludere definitivamente dallo spirito 
collettivo una idealità che vi fosse vigoreggiante o dare 
immediato valore effettuale a una idealità creata <foreign lang="lat"><hi rend="italic">ex 
nihilo</hi></foreign>. </p>
	<p>Quanto agli elementi vaghi e mal definiti che risultano dai 
movimenti dell'opinione pubblica e dai sentimenti che li 
determinano, possiamo constatarne la presenza e l'attuale intensità 
e giungere così ad apprezzare la tendenza del gruppo a prendere 
l'una, o l'altra direzione. Senza dubbio, gli interessi irriflessi dai 
quali sovente siamo determinati, contrastano allo svolgimento 
logico del processo evolutivo: ma, mentre tutto sembra 
autorizzarci ad ammettere come legittima la previsione che la 
nostra personalità razionale, creata dalle acquisizioni trasmesse 
nella vita in società, andrà per ora almeno 
sovrapponendosi sempre più sicuramente alla personalità istintiva, 
è d'altra parte evidente che la regolarità dei decorsi sociali si 
fonda sopra gli elementi più costanti e irreducibili della nostra 
natura. Il punto di vista evoluzionistico, proprio della scienza 
moderna, in quanto implica la continuità dei processi sociali senza 
escluderne la possibilità di passaggio rapidi e saltuari, può 
costituire, come abbiamo veduto, un limite della previsione: ma in 
pari tempo la previsione stessa è in qualche modo una esigenza 
dell'evoluzionismo; se tutti i principi fondamentali della 
evoluzione non dovessero, valere, in qualche misura, oltre i 
confini del tempo e per ogni forma della realtà, il loro significato 
sarebbe nullo; se non si potessero formulate ad ogni momento 
supposizioni almeno verosimili intorno al <hi rend="italic">senso</hi> della 
evoluzione, questa non sarebbe che una espressione della realtà, 
nebulosa e vana. Si può anzi dire che la dottrina della evoluzione 
ci autorizza ad affermare che tutte le cose hanno un loro futuro e 
offre quindi un fondamento razionale al nostro desiderio di 
prevedere. </p>
	<p>Carattere di difficoltà relativa e soggettiva ha poi la 
complessità dei fatti sociali, anche se essa è destinata a crescere 
con il progredire della evoluzione: anche i fatti sociali considerati 
in circostanze opportune, determinate dalle norme di un metodo 
rigoroso, si prestano ad essere conosciuti in modo esauriente. </p>
	<p>Infine, dagli avanzamenti delle scienze che si riferiscono alla 
composizione della società e dall'assurgere della sociologia e 
delle discipline subordinate a generalizzazioni sempre più 
soddisfacenti, si può sperare una successiva estensione della 
prevedibilità: mentre, d'altra parte, l'importanza dei fattori sociali 
che talune di queste scienze illustrano va progressivamente 
diminuendo: il clima ad esempio esercitò in origine un 
determinismo ferreo, ma la sua azione va digradando di 
mano in mano che gli aggregati si fanno più complessi e che gli 
uomini, rendendosi conto dei rapporti che l'ambiente naturale ha 
con l'attività loro, lottano contro di esso per modificarlo o lo 
sfruttano. Lo stesso si può ripetere delle razze; i caratteri etnici 
vanno infatti progressivamente attenuandosi. </p>
	<p>Della previsione ricercheremo ora i fondamenti e le norme; 
tenteremo cioè, in questo capitolo, di dimostrare che nonostante sì 
grande copia di restrizioni, anche assai rilevanti, la prevedibilità 
dei fatti sociali sussiste pur sempre come una necessità dello 
spirito, come una esigenza della pratica, come una promessa, 
sempre meno incerta, per la scienza. </p>
	<p>Ma è necessario, prima di proceder più oltre, rispondere a due 
obiezioni probabili, suscitate dalla trattazione proseguita fin qui. </p>
	<p>Si dirà anzitutto che è stato sinora conservato un equivoco 
permanente tra la funzione della sociologia e quelli della storia, 
che si è almeno favorita la confusione tra fatti storici e fatti 
sociali. </p>
	<p>La obiezione è speciosa, perché è speciosa, in ultima analisi, 
la distinzione che essa difende e intorno alla quale perdura un 
dibattito lungo e ingombrante. La diffidenza degli storici verso i 
sociologi e il disprezzo dei sociologi per gli storici, hanno dato 
rilievo a una divisione dalla quale non può che venir danno all'una 
e all'altra disciplina. </p>
	<p>Per la collezione, regolata da certe norme di metodo dei fatti 
che si sono compiuti e si compiono nell'ambito della vita sociale, 
si offre alla nostra conoscenza, affinché lo elabori, un materiale 
greggio e copiosissimo: questo materiale può essere elaborato in 
due maniere ben distinte: o lo sfruttiamo per mettere assieme la 
narrazione ordinata degli avvenimenti; e allora la storiografia che 
rappresenta il prodotto di un'attività più che altro estetica: 
o ci serviamo dello stesso materiale per iscoprir nella esperienza 
del passato relazioni particolari costanti fra i vari decorsi storici, 
per determinare le condizioni uniformi necessarie e sufficienti alla 
costituzione e alla sussistenza di un tipo determinato di 
aggregazione sociale, prescindiamo insomma dal fatto singolo per 
assurgere alla elaborazione di concetti generali, e abbiamo allora 
uno degli strumenti più efficaci della sociologia, della quale i 
prodotti della ricerca storica costituiscono un fondamento, se non 
unico, certamente essenziale e indispensabile. Se la 
<hi rend="italic">storicità</hi> è il carattere che permette di distinguere i fatti 
sociali dagli altri del nesso cosmico, è possibile pensare ora una 
distinzione perfettamente netta, anzi un vero e proprio dissidio fra 
storia e sociologia? Questo si poteva comprendere nei rapporti 
della storia stessa con la filosofia della storia, almeno fin tanto 
che il Fichte faceva professione di tener a vile ogni dato della 
esperienza vissuta, aspirando a trarre tutta la realtà possibile dalla 
unità di un principio, e lo Hegel nella sua monumentale 
costruzione, mancava di rispetto alla storia, sacrificandola alle 
esigenze della dottrina. </p>
	<p>Ma oggi un tale dissidio non ha ragion d'essere, nemmeno 
dissimulato sotto il contrasto che si volle pure artificialmente 
creare, fra gli elementi uniformi o, per meglio dire, più lentamente 
mutevoli, che ci si presentano come <hi rend="italic">stati di fatto</hi>, come 
scenari sui quali si svolgono, infinitamente variati, gli 
avvenimenti, e questi avvenimenti stessi, i <hi rend="italic">fatti</hi> in senso 
stretto, le apparenze fluttuanti di un fondo che sarebbe rispetto ad 
esse costante e coerente. Si può, e forse si dove, ammettere la 
opportunità di distinguer talora, per un processo di astrazione 
questi due vari aspetti della realtà sociale; ma volerli contrapporre 
l'uno all'altro come il noumeno al fenomeno è opera di 
metafisico, non di studioso positivo che altro non veda dinanzi a 
sé se non successioni o coesistenze di fatti. È sempre la stessa 
materia che può servire a costituir la verità storica o la realtà della 
storia, a sodisfar a volta a volta il bisogno filosofico, cioè 
scientifico, di generalità e di universalità o l'interesse destato dalla 
narrazione degli avvenimenti. </p>
	<p>Per questo crediamo che la scienza debba muovere da una 
concezione <hi rend="italic">integrale</hi> della fenomenologia sociale; come le 
aggregazioni vanno considerate quali organismi complessi in cui 
si confondono e si compongono fattori individuali e collettivi, 
etnici e morali, accidentali e necessari, finali e casuali, biologici e 
psichici, processi evolutivi lenti e saltuari, così la fenomenologia 
stessa deve assumersi quale l'esperienza della storia e dell'attualità 
la presenta, ne' suoi aspetti più balenanti e negli altri più saldi, 
ne' suoi caratteri più labili e in quelli più costanti, nella sua 
realtà, per dirla hegelianamente, di spirito obiettivo e di spirito 
subiettivo. Già il Comte aveva ammonito che la scienza storica 
convenientemente concepita e la scienza politica razionalmente 
trattata, coincidono in generale, di necessità. </p>
	<p>La prima delle obiezioni proposte si rivela quindi, mi pare, 
insussistente. </p>
	<p>La seconda obiezione si prospetta in questi termini: come può 
la previsione avere carattere deduttivo, e perciò valore scientifico, 
se le leggi empiriche e le generalizzazioni approssimative, 
espressioni insuperate delle uniformità dei fatti sociali, non hanno 
nella storia valore di principi? In altre parole, se è puramente 
analogico il procedimento della previsione sociologica, qual 
valore le rimane? </p>
	<p>La obiezione appare in verità assai grave, in quanto riguarda 
le ragioni prime dell'attendibilità delle nostre previsioni: ma non 
deve ritenersi insormontabile. </p>
	<p>Abbiamo testé rilevato noi stessi che la legge empirica e la 
generalizzazione approssimativa, in quanto non giustificano 
razionalmente le uniformità che enunciano, e quest'ultima anzi 
esprime una incompleta uniformità, senza che si possa render 
conto il più delle volte della incompletezza sua, hanno valore 
provvisorio: dinanzi a un caso <hi rend="italic">nuovo</hi>, l'aspettazione 
favorevole al verificarsi della presunzione data, si fonda soltanto 
sul fatto che si sa che le cose sono andate così in tutti gli altri casi 
simili o nella maggior parte di essi, e non può essere giustificata 
senz'altro per via di deduzione, ma solamente per via di un 
apprezzamento di analogia e di probabilità. </p>
	<p>Ma è vero, d'altra parte, che fra le leggi in senso proprio e le 
leggi denominate argutamente dal Simmel <foreign lang="lat"><hi rend="italic">impartibus 
infidelium</hi></foreign> di cui la scienza sociale si giova, la differenza 
non è di natura, ma di grado soltanto, sia perché quelle o non si 
avverano mai con rigida esattezza nella realtà o non presentano in 
modo esauriente il fondamento essenziale di ragione da cui devo 
scaturire la loro necessità, sia perché talora a queste simile 
fondamento non manca affatto, ma vi è soltanto adombrato in 
modo insufficiente. La scala dei valori logici non può dunque 
essere interrotta da un <foreign lang="lat"><hi rend="italic">hiatus</hi></foreign> che segni la 
distinzione delle leggi sociologiche da quelle delle altre scienze, 
appunto perché non vi ha alcuno <foreign lang="lat"><hi rend="italic">hiatus</hi></foreign> fra la 
categoria delle leggi razionali e quella delle leggi 
empiriche. Non tutte le discipline naturali si sono elevate oltre il 
termine raggiunto ora dalla sociologia, nessuna poi è stata 
effettivamente ridotta a un sistema di leggi razionali: tutte o quasi 
debbono rinunciare ad attenersi sempre in modo rigoroso alle 
norme segnate da processi logici puri e perfetti: dell'analogia in 
particolare si fa uso largo e vario, dovunque la molteplicità dei 
fattori e la complessità dei loro rapporti reali o possibili ne 
oscurino il vincolo di causazione. In questi casi un nesso di 
circostanze non che possa riprodursi identicamente, si presenterà 
sempre variato: né sapremo noi calcolare anticipatamente quale 
variazione conseguirà nel fenomeno considerato, per una 
variazione delle circostanze che lo condizionano. Tuttavia quando 
abbiamo esperimentato un grande numero di possibilità attuate 
potremo pur segnare, per quanto approssimativamente, i limiti 
entro i quali debbono oscillare ed esser contenute le variazioni, 
prescindendo sempre dalla interferenza casuale di fattori o di 
ordini di causalità trascendenti e distinti (riserva questa che 
s'impone anche se si tratti di applicare una legge razionale). Ove 
dunque la previsione, dato lo speciale valore teorematico della 
scienza sociale, abbia carattere analogico, questo non vale a 
contestarne la legittimità, ma soltanto a ridurne la certezza: e, 
d'altra parte, un tale stato di cose è comune anche ad altri domini 
della nostra conoscenza. </p>
	<p>Se una tale risposta alla obiezione che andiamo discutendo 
dovesse a taluno parere inadeguata, tutto un altro ordine di 
argomentazioni ci si offre a dissipare ogni dubbio. A deludere 
ogni scaltrezza di logico raziocinio, che valga a contestare la 
legittimità delle nostre previsioni, giova tener presente un fatto, 
che è d'importanza capitale: che cioè, in quanto siamo individui 
sociali, spettatori e attori nel dramma della storia, noi, in 
misura proporzionale alla nostra conoscenza oggettiva del valore 
dinamico dei processi sociali ai quali partecipiamo, non facciamo 
altro che prevedere e la nostra vita è soltanto possibile in virtù di 
continue previsioni. Quel che abbiamo detto a proposito della 
questione della regolarità dei fatti sociali si può ripetere, in altro 
senso, della loro prevedibilità; poiché anche il problema della 
prevedibilità, come il sofisma di Zenone, <foreign lang="lat"><hi rend="italic">solvitur deambulando</hi></foreign>. Nelle pagine del nostro bilancio di 
previsione per il prossimo esercizio finanziario, troveremo la 
risposta migliore agli avvocati della imprevedibilità. Una 
campagna militare o una battaglia parlamentare, la preparazione 
di una legge o la conclusione di un trattato implicano sempre 
un'apprezzamento delle conseguenze future, senza che si richieda 
quasi mai a giustificarlo l'enunciazione di principi generali o la 
ricostruzione di processi logici rigorosi. Certamente a una 
superiore conoscenza della materia sociale corrisponderà una 
sicurezza maggiore di previsione: e più largo assegnamento 
potremo fare su quelle previsioni alle quali avranno servito di 
guida norme di prudenza metodica: ma è altrettanto fuor di 
dubbio che nella pratica della vita pubblica e privata è consacrata 
dalle necessità continue e imprescindibili l'assunzione come 
principii assolutamente generali e veri, di uniformità molto 
approssimative, intravedute con gli occhi dell'empirismo, 
piuttosto che accertate dalla indagine scientifica. </p>
	<p>Prima di illustrare più diffusamente la necessità finale della 
previsione e di studiarne gli organi specifici, sarà forse utile 
accennare per sommi capi a un argomento troppo trascurato dagli 
studiosi, alla psicologia della previsione. </p>

</div2>
<div2>

<head>2. La previsione come fatto psicologico...</head>
<p>La previsione come fatto psicologico: il presentimento. </p>
	<p>Il presentimento può essere considerato come una forma 
inferiore della previsione e da questa non si distingue sempre 
molto nettamente. È sua caratteristica - secondo ci viene dal nome 
stesso indicato - la presenza o il predominio di un elemento 
affettivo: noi desideriamo che un dato fatto si compia o no: e ci 
sentiamo, senza potere renderne ragione, turbati dalla certezza che 
resteremo delusi o animati da una piena fiducia nel compimento 
del desiderio. Se l'esito dell'aspettazione è affatto casuale o in 
ogni modo indipendente dalla nostra volontà, la riflessione che 
soltanto qualora i fattori determinanti minimi vengano a disporsi 
propriamente a seconda del nostro desiderio, questo sarà 
soddisfatto, e la considerazione della improbabilità di un tale 
concorso di circostanze, tendono a suscitare il presentimento 
infausto: il presentimento fausto è meno frequente ed è provocato 
in generale dalla intensità straordinaria del desiderio, la quale ci 
toglie la visione degli ostacoli e degli elementi sfavorevoli. L'una 
forma e l'altra sono spesso determinate da una successione 
occasionale fortuitamente ininterrotta, di prosperi o di tristi 
eventi: esempio tipico, la così detta fortuna o disdetta dei 
giocatori. Poiché il presentimento è spesso affatto illusorio: molte 
volte, giunti all'epilogo di una fase in qualche maniera notevole 
della nostra vita, in presenza del fatto compiuto, noi ci troviamo 
convinti, in buona fede, di aver saputo fin da principio che le cose 
sarebbero andate a finir così. Il vero presentimento ha un'efficacia 
notevolissima sopra tutta la nostra vita morale: presentire che non 
sapremo raggiungere un determinato fine è in generale, 
meglio che fomite, principio d'insuccesso: reciprocamente, 
la fiducia in noi stessi, cioè il presentimento di riuscire può valere 
quanto essere fin d'ora riusciti. Anche nella vita dei popoli, 
l'avvenire è quasi sempre di quelli che si sentono sicuri di averlo 
dalla loro parte: ogni prospero evento li conferma nella loro fede, 
meglio che non li faccia dubitare un singolo smacco. La 
psicologia del presentimento è varia come la psicologia del 
carattere: quale il temperamento della collettività o dell'individuo, 
tale la natura dei loro presentimenti: questo si vede con 
particolare evidenza in quei casi speciali in cui il presentimento 
non si riferisce a un fatto che potrebbe verificarsi, ma che 
probabilmente non si verificherà: bensì è vero e proprio 
<foreign lang="lat"><hi rend="italic">prae-sentimentum</hi></foreign>, si riferisce cioè ad uno stato 
affettivo di cui possiamo rappresentarci fin d'ora il tono e la 
intensità: chi, ad esempio, si toglie la vita perché affetto da una 
malattia incurabile o travagliato da preoccupazioni economiche, 
giunge a compiere il suo triste proposito perché <hi rend="italic">presente</hi> i 
dolori che gli sarebbero riserbati, se sopravvivesse. Altro è il 
presentimento come anticipazione del sentimento, altro come 
presunta intuizione del futuro. </p>
	<p>In quest'ultimo caso rientrerebbero molti fatti caratteristici e 
bizzarri, raccolti dai così detti studiosi di scienze psichiche e 
classificati in varie maniere, i quali dovrebbero pure potersi 
ricondurre a forme anormali di quelle manifestazioni cui dà luogo 
il presentimento anche nella vita quotidiana: ma si sa quanto poco 
serio affidamento di rigore metodico, di prudenza critica e di 
oggettività possono dare in generale i cultori di quegli studi, 
anche se nelle loro file si raccolgono scienziati illustri, i quali 
sembrano tuttavia dimenticare, uscendo dal terreno consueto delle 
loro attività cogitative, le norme a cui sogliono in questo 
fedelmente attenersi. Fintantoché su tali fenomeni non sia 
recata maggior luce, dobbiamo tendere a considerar come fortuiti 
quei casi nei quali tale presentimento <hi rend="italic">dei fatti</hi> si avveri, e 
non attribuire ad essi troppo grande importanza. </p>
	<p>Notevolissima invece - come abbiamo già accennato per 
contestare la supposta imprevedibilità naturale dei fatti psichici - è 
la funzione del presentimento quando esso è propriamente 
anticipazione del sentimento: allora abbiamo un fatto 
perfettamente normale, dotato anzi di grande valore protettivo: il 
non aver preveduto un danno, che equivale poi quasi sempre, 
soggettivamente, a non aver presentito un dolore, è una delle 
cause di morte più frequenti. </p>
	<p>Dal presentimento alla previsione, come si vede, è assai breve 
il passo; e a ragione osserva il Marchesini che l'uno è ricollegato 
all'altra "dalla rozza superstizione per cui si attribuiscono a fatti 
insignificanti e affatto naturali, virtù che non hanno, e un senso 
del tutto mistico: essa favorirà il presentimento, poiché quei fatti 
quando vengono avvertiti e superstiziosamente interpretati danno 
il presentimento di ciò che essi preannunciano. Il presentimento 
che in questo modo si forma ha un fondamento, e precisamente un 
fondamento di superstizione, e confina, per quanto erroneo, colla 
previsione logica". Insieme con la superstizione, altre forme di 
pensiero sistematiche, ad esempio l'ottimismo e il pessimismo, 
possono concorrere a provocare il presentimento. Il presentimento 
si potrebbe dunque definire come una previsione di carattere 
spesso fondamentalmente organico, la quale sta alla previsione in 
senso proprio come l'istinto sta alla ragione. </p>
	<p>Esso ha carattere fatalistico, più spesso che non la previsione. 
Quando ad esempio si prevede una rivoluzione si può pensare ai 
mezzi di prevenirla: quando la si presente, non c'è che da 
attenderla passivamente per lo stesso carattere vago e indistinto 
dell'aspettazione. Pochi avvenimenti storici sono stati preveduti 
con qualche esattezza nel loro svolgimento: ma se leggiamo gli 
scritti di poco anteriori, sorprenderemo molto spesso qua e là la 
coscienza confusa di quello che sta per accadere. Gli epistolari, le 
<hi rend="italic">confessioni</hi>, i giornali sono documenti preziosi di questi 
momenti dello spirito individuale o collettivo; momenti di 
malinconia che dissuade dall'azione, di inquietudine che alimenta 
illusioni e prepara disinganni futuri. Il Kidd sostiene la grande 
superiorità del presentimento che è particolarmente vivo negli 
strati inferiori della società, rispetto alle previsioni intellettuali di 
cui sono capaci piuttosto le classi colte. La ragione mette in grado 
di prevedere i vantaggi individuali immediati che conseguirebbero 
alla caduta del regime sociale presente e offre i mezzi per 
affrettarla: ma il presentimento istintivo prevale, sostituendo alla 
sanzione razionale che non è possibile, la visione oscura delle 
necessità del progresso collettivo. </p>
	<p>Nella previsione non fa che esplicarsi e determinarsi più 
chiaramente questa forma istintiva fondamentale. Non c'è atto 
della vita psichica nel quale non entri un elemento di previsione. 
Per attenerci alla classificazione tradizionale e imperfettissima dei 
fatti psichici, possiamo ricordare che ogni sensazione 
implica un rapporto fra lo stimolo e la reazione del senziente; ogni 
sentimento, un rapporto fra la sensazione a cui si accompagna e 
l'eccitamento relativo: ogni atto volontario, un rapporto fra l'atto 
stesso e un effetto esterno più o meno remoto dal soggetto, o, per 
approfondir meglio l'analisi, fra una sensazione e la sua 
impulsività caratteristica; possiamo dunque presumere sempre 
che, venendo uno stimolo a trovarsi in certe condizioni 
determinate relativamente a noi, ne riporteremo una sensazione: e 
che data la sensazione, questa avrà un determinato colorito e una 
qualche efficienza dinamogenetica o inibitoria. </p>
	<p>La vita psichica perciò con ogni suo atto si protende, per così 
dire, nel futuro: lo stesso ricordo di un fatto della coscienza 
chiude in sé la previsione elementare che, ripresentandosi le 
circostanze necessarie, il fatto stesso si ripresenterebbe. Noi non 
possiamo formarci alcuna rappresentazione di un mondo diverso 
in qualche modo dal mondo reale senza che questo ci si presenti 
come una possibilità desiderabile o temibile: il che implica la 
previsione sottintesa del piacere o del dolore che risentiremmo 
dall'avverarsi di quella possibilità. Che più? la stessa fede nella 
esistenza del mondo esterno non si regge senza un 
<foreign lang="lat"><hi rend="italic">substartum</hi></foreign> di previsioni: è noto che il senso della 
vista non è sufficiente alla obiettivazione delle nostre sensazioni: 
quando affermiamo<hi rend="italic">: quella torre esiste</hi>, prevediamo 
implicitamente che, posti in date circostanze, procedendo in una 
certa direzione, le andremo addosso e proveremo determinate 
impressioni. Se poi enunciamo una proprietà di un corpo, non 
facciamo che asserire la sua potenzialità di suscitare particolari 
sensazioni o di dare luogo a particolari processi. Si dice: <hi rend="italic">l'oro 
è malleabile</hi> ma si vuol dire: se tratterò l'oro in un certo modo, 
lo ridurrò a foglie sottilissime. E in una regione più 
astratta, diremo: 67 è un numero primo: e vorremo dire che 
non potremo ottenere mai un quoziente intero, dividendo 67 
per qualsiasi numero intero. </p>
	<p>La nostra personalità, vale a dire la coscienza della continuità 
del Me, si fonda sul presupposto incosciente della uniformità dei 
decorsi psichici, in quanto questi pure svolgendosi nel tempo, non 
sono per questo senza una certa indipendenza dal tempo 
matematico, che anzi lo trascendono e abbracciano una certa 
estensione di esso. Per quanto l'indagine della vita psichica 
discenda a' suoi elementi ultimi e più minuti, un 
<foreign lang="lat"><hi rend="italic">quantum</hi></foreign> di previsione maggiore o minore si 
troverà sempre unito con essi: per questo <foreign lang="lat"><hi rend="italic">quantum</hi></foreign> 
appunto è giustificato il concetto positivo di anima o spirito o 
psiche di unità della coscienza (unità relativa), in quanto che ogni 
fatto che non sia assolutamente un "nuovo" per il soggetto, era per 
così dire idealmente prefigurato in qualche fatto anteriore nel 
tempo. </p>
	<p>Questo si rivela particolarmente nella genesi del giudizio, 
come ha messo in evidenza il Bonatelli con la sua analisi dei 
giudizi di dipendenza o ipotetici. Questi giungono alla forma 
logica perfetta <hi rend="italic">se</hi> A <hi rend="italic">è</hi> B <hi rend="italic">è</hi> attraverso due stadi, 
simboleggiati il primo dalla formula: A è seguito da B, il secondo 
dalla formula: A <hi rend="italic">è dato e dovrebbe essere seguito da</hi> B. Tre 
stadi adunque, al secondo e al terzo dei quali corrisponde 
quel processo meccanico - sono parole del Bonatelli - che dicesi 
<hi rend="italic">aspettativa dei casi simili</hi> e che senza fallo si avvera anche 
nei bruti. Il qual processo ha luogo quando una rappresentazione 
attuale (sensazione) che è stata più volte e senza eccezioni seguita 
da un'altra, suscita il fantasma (rappresentazione riprodotta) di 
questa, prima che si ripresenti, seppure si ripresenta, nella 
realtà. </p>
	<p>Questo è il meccanismo primitivo della previsione, ed è parte 
essenziale del meccanismo della psiche in qualunque grado della 
sua evoluzione. Certamente dalla riflessione implicita nell'atto di 
soddisfare un qualunque bisogno, che a tale soddisfazione 
succederà la scomparsa dello stimolo doloroso, all'antiveggenza 
dell'astronomo, che assiste dal suo osservatorio gli avvenimenti 
che si svolgeranno nel cielo fra migliaia di anni, la distanza 
appare infinita: eppure non si tratta che del primo e dell'ultimo 
stadio di una stessa lentissima progressione. È appena necessario 
ricordare la splendida esplicazione data dallo Hume e dal Mill 
della necessità di un fondamento di previsione istintiva per ogni 
processo della nostra conoscenza, risolvendosi in un tale 
fondamento l'accettazione del postulato essenziale della 
uniformità del corso della natura. Quando consideravamo la 
funzione e i limiti della nozion del futuro nelle scienze della 
natura e in quelle dello spirito, era facile vedere un comune 
suggello di legittimità impresso a tutte quelle forme svariate di 
previsione: tutte si fondano in realtà sul necessario ripetersi del 
fatto, dato il ripetersi delle sue condizioni: questo principio di 
causalità è il fulcro indispensabile della previsione fisica, e il 
Varisco ne ha recentemente indagato con molta fortuna la 
genesi psicologica: per esso ogni fatto singolo può essere 
considerato <foreign lang="lat"><hi rend="italic">sub specie aeternitatis</hi></foreign> e assurgere a 
valore di legge, allorché si ammetta anche teoricamente soltanto 
la possibilità di una riproduzione identica: e non solo la scienza 
acquista per esso forza di convincimento ed eterno valore, ma 
anche alle generalizzazioni imperfette fornite dalla esperienza 
empirica della vita richiediamo, incoscientemente o no, la 
sanzione del principio di causalità, ogni qual volta dobbiamo da 
quelle dedurre una previsione. L'uomo - osservava il Cousin - non 
si sostiene, non vive, non respira due minuti di seguito se non a 
patto di prevedere, a patto cioè di aver conosciuto quelle leggi e 
quei fenomeni che spezzerebbero la sua fragile esistenza, s'egli 
non imparasse a poco a poco a osservarli. a misurarne la portata e 
a calcolarne il ritorno. </p>
	<p>Di infinite previsioni è materiata la nostra esistenza di ogni 
istante. Nel camminar per una strada, ad esempio, deviamo 
continuamente dalla retta, ogni qual volta possiamo prevedere 
che, proseguendo diritto, andremmo incontro ad un impedimento 
o ad un pericolo. La ragione della nostra paura istintiva di girare 
al buio non è che la impotenza di prevedere gli ostacoli e le 
insidie che ci possono attendere nella oscurità. Quel senso di più o 
meno benevola diffidenza che proviamo di fronte ad un ignoto è 
semplicemente la conseguenza della incapacità di prevedere come 
egli si comporterà nelle sue relazioni con noi: la fiducia che 
riponiamo in un amico è là certezza ch'egli non agirà se non in 
vista del nostro bene. Il dominio della volontà in particolare è il 
prediletto e incontrastato dominio della previsione. Se le leggi 
psicologiche della natura umana sono distinte dalle altre, come 
vuole il Wundt, oltre che per la deteminazione dei valori 
che è loro inerente, per l'indicazione degli avvenimenti futuri che 
si collega con loro in seguito a tale determinazione, una 
caratteristica siffatta deve spiccare massimamente nei fatti della 
volontà: questa infatti suppone uno stato di coscienza concepito 
come possibile e il desiderio che tale stato si avveri. Tutti i fatti 
che si possono comprendere nella categoria generale della 
tendenza si fondano sovra una previsione. Questa previsione si 
distingue in varie forme, secondo che si riferisce soltanto a una 
possibilità o propriamente a una certezza: ed è o implicita, quasi 
inconsciamente, nell'atto (inconscia affatto, cioè annullata, 
nell'automatismo, difficilmente discernibile altre volte, quando 
cioè si compie un atto molto familiare, quello ad esempio di 
intinger la penna nel calamaio), o è espressa e dirige 
esplicitamente l'atto stesso. </p>
	<p>Non sarà forse inutile ricordare qui che se anche la 
prevedibilità delle umane vicende fosse fatalmente più ristretta 
ancora di quel che ci appare in realtà, se anche ai nostri fini 
corrispondessero sempre effetti contrari, e i nostri ideali non 
potessero venire raggiunti mai nemmeno parzialmente, e le nostre 
aspettazioni dovessero venir sempre tradite, nulla ci tratterrebbe 
da fissare con fede i nostri sguardi nell'avvenire. È della nostra 
stessa natura psicologica fondamentale che ogni azione non sia 
moto disordinato e cieco, sospinto come da una <foreign lang="lat"><hi rend="italic">vis a 
tergo</hi></foreign>, da impulsi istintivi o inconsci: la operazione nostra 
volontaria suppone un fine: e il concetto di fine trascende l'idea di 
tempo materiale. Per questo e perché la moralità, che attinge sua 
forma più alta di essere nella idea che risplende nell'anima 
dell'individuo superiore, non assurge a tal forma se non passando 
attraverso le penombre della realtà biologica e acquistando 
significato e contenenza dallo sviluppo integrale della vita 
collettiva, si spiega la fecondità e la grandezza del 
concetto ardighiano per il quale la impulsività della idea, e in 
particolar modo della idealità sociale, sta alla impulsività della 
sensazione come un distinto rispetto all'indistinto che lo ha 
originato, mentre le medesime riflessioni ci permettono di 
constatare, illustrare e spiegare il bisogno che ha l'uomo - in 
quanto la sua è volontà morale e i suoi fini hanno valore ideale - 
di forzar, per così dire, l'angustia del suo potere di previsione, 
affermandolo praticamente molto più alto e più ampio che non 
sia. </p>
	<p>Dice l'Ardigò: l'animale ha nella sua rappresentazione lo 
schema di un ordine di cose; e con questo crea, muovendosi, e 
quindi muovendo, un ordine di cose. Ha nella sua 
rappresentazione lo schema di un ordine di fatti; e con questo 
crea, muovendosi e muovendo, un ordine reale di fatti (Op. fil., 
III, 81). Ed essendo in generale la psiche "un mondo possibile, 
che si presenta come il piano dell'opera a chi ha da produrne uno 
reale ", la condotta in particolare, che non è altro se non la 
successione degli atti volontari, sarà un continuo adattamento 
dello schema ideale che abbiamo in mente all'ordine reale che 
andiamo creando; schema e ordine, che nell'uomo che è oggetto 
della finzione del Laplace, coinciderebbero e che tendono senza 
interruzione a coincidere in ciascuno di noi: e tanto più ci 
avvicineremo alla coincidenza quanto più sarà perfetto 
l'adattamento. Abbiamo detto già che l'ideale della coincidenza 
assoluta non è raggiungibile: tuttavia, possiamo dire, 
supponendolo tale, che esso sarebbe toccato quando il fatto 
psichico fosse indipendente affatto dal tempo matematico. </p>
	<p>Ci soccorrono a questo proposito i dati della etnografia, 
studiosamente raccolti dallo Spencer. Secondo questo filosofo, la 
evoluzione intellettuale, parallela nella umanità alla evoluzione 
sociale, di cui è causa ed effetto ad un tempo, è, sotto ogni 
suo aspetto, un progresso della potenza di rappresentazione del 
pensiero. Ora la previsione non è che una delle forme 
dell'attitudine del pensiero alla rappresentazione. Ma nel 
selvaggio, del pari che nel bambino, le conoscenze e i sentimenti 
rappresentativi sono imperfettamente sviluppati e mancano di 
regola, a maggior ragione, le conoscenze e le emozioni 
doppiamente rappresentative: questo dipende dalla scarsità e dalla 
varietà pressoché nulla delle esperienze. L'esperienza del 
selvaggio appunto non lo mette in grado di elevarsi all'idea della 
uniformità così nei rapporti spaziali come nei rapporti temporali. 
D'altra parte - sono parole dello Spencer - "una potenza di 
rappresentazione poco sviluppata, suppone un difetto di attitudine 
a riconoscere i processi che impiegano un tempo lungo a 
compiersi: le <hi rend="italic">sequenze lunghe</hi> non sono percepite. Gli 
uomini inferiori che non distinguono gl'intervalli di tempo se non 
per le migrazioni degli animali e la fioritura delle piante e 
nemmeno son capaci di contare abbastanza bene per misurare il 
tempo a lune a qualche distanza nel passato, non hanno mezzo 
alcuno di calcolare sequenze più lunghe di quelle delle stagioni. 
Si capisce quindi che possa il selvaggio - così sempre lo Spencer - 
afferrare le successioni nelle quali gli antecedenti e i conseguenti 
sono sufficientemente prossimi, ma non così le altre. È a lui 
quindi impossibile la <hi rend="italic">previsione di risultati lontani</hi>, quale 
essa è possibile in una società che abbia misure e linguaggio 
scritte. Vale a dire, che la corrispondenza nel tempo corre, entro 
limiti ristretti. 
L'immaginazione del selvaggio - è un'altra osservazione 
dello Spencer - è soltanto <foreign lang="eng"><hi rend="italic">reminiscent</hi></foreign>, non 
<foreign lang="eng"><hi rend="italic">constructive</hi></foreign>. Questo vuol dire che il <hi rend="italic">mondo 
possibile</hi> di cui la sua psiche è costituita, è messo assieme dalla 
esperienza grezza del passato, fissata per mezzo della memoria 
organica e non rielaborata dalle attività superiori: e questo, 
insieme con l'assenza della maraviglia razionale, rivela un potere 
minimo di previsione. L'attitudine a sacrificare il presente al 
futuro è la caratteristica più spiccata della civiltà: la vita 
dell'uomo civile è anzi una continua rinunzia a piaceri e a 
vantaggi immediati per timore di danni o di dolori o nella 
speranza di vantaggi o di piaceri più grandi a venire: si sa che 
l'opinione del Kidd è su questo punto affatto opposta: egli 
attribuisce anzi alla persistenza indefinita, della psiche primitiva il 
sacrifizio continuo di beni immediati possibili al vantaggio delle 
generazioni future, e sostiene che questo sacrificio non è 
giustificato dalle attività più elevate, le quali sarebbero per natura 
loro antiprogressive. Ma non è qui luogo a discutere la concezione 
visionaria del Kidd. Lo stesso concetto dell'utile che rappresenta 
l'elevamento dell'uomo al di sopra della vita animale retta da 
norme puramente edonistiche, implica la capacità di subordinare 
le azioni presenti alla considerazione dell'avvenire. La funzione 
protettiva del sentimento è massima nel selvaggio, perché soltanto 
ad essa è affidata la tutela della sua esistenza; ma l'uomo più 
evoluto sa criticare le indicazioni che la vita affettiva gli porge e 
scegliere un criterio oggettivo delle proprie azioni. </p>
	<p>Di tutto questo ci offre la conferma lo studio della 
psicologia infantile: 
si può dire che la previsione si svolge in modo perfettamente 
parallelo a tutta la vita psichica, di cui, come abbiamo veduto, 
essa è un carattere costante piuttosto che un elemento distinto: la 
maraviglia ad esempio, che non è se non la reazione psichica ad 
una impressione impreveduta, appare prima della paura, che è la 
emozione derivante dalla valutazione della probabilità di un 
danno futuro. Né vanno trascurati i risultati dell'antropologia 
criminale: il delinquente che è stato definito dal Lombroso come 
un selvaggio perduto nella nostra civiltà e di cui lo stesso 
Lombroso ha detto che si trova in uno stato di infanzia 
prolungata, il delinquente, dico, presenta una caratteristica 
imprevidenza <hi rend="italic">"determinata da una deficiente forza di associazione 
delle idee, e rivelantesi in manifestazioni diverse, le quali tutte 
concorrono a far mancare l'ultima repulsione dal delitto, che 
sarebbe appunto la previsione delle conseguenze dolorose a cui 
questo conduce"</hi>. Il Tarde ha poi notato l'imprevidenza della 
donna in confronto dell'uomo: ed è possibile mostrare come fa il 
Lacombe - e vi accenna anche il Ferri - il digradar del potere di 
previsione, di mano in mano che si discende nella scala sociale. È 
lecito quindi affermare che quanto meno compiuto è 
l'adattamento, tanto più è limitata la previdenza e che lo svolgersi 
della civiltà andrà progressivamente affinando il potere di 
previsione. </p>
	<p>Dovrà quindi avviarsi a diventar veramente razionale la 
formazione dei motivi e sempre più la deliberazione si fonderà su 
meditata riflessione, il fine sarà proporzionato al mezzo e scelto 
fra le possibilità più probabili e degne di essere desiderate. Motivi 
e fini non sono infatti che organi delle previsioni. Ora, si sa che di 
fatto il fine non è spesso alla sua volta che un mezzo: Tizio uccide 
Caio per gelosia: la gelosia è il motivo: la morte di Caio è il fine: 
ma essa è nello stesso tempo mezzo alla soddisfazione della 
passione motrice. Si ha dunque uno scambio continuo di parti fra 
gli elementi e le condizioni varie dell'atto di volontà: mezzi e fini, 
fini e motivi s'intrecciano e si confondono. Inoltre, eccettuato il 
caso di un individuo occupato da un'idea ossessionale, in ogni 
momento della vita abbiamo dinanzi alla mente più di un fine e 
più di un motivo: donde contrasti violenti, dissidi spesso penosi. 
A queste lotte potrebbe porre un termine una previsione che 
avesse carattere di certezza assoluta: essa varrebbe allora 
assolutamente anche come guida all'azione e come criterio della 
razionalità dei motivi, oltre che nella discussione dei fini e nella 
scelta dei mezzi. Qualche volta è così: un assetato, per quanto lo 
stimolo sia molesto, non berrà mai, per liberarsene, sublimato 
corrosivo od acido solforico: e nessuno penserà di resistere a 
lungo ad un'aggressione con un'arma scarica o di salvarsi da un 
pericolo saltando giù da un sesto piano. Ma sono casi assai rari: il 
più delle volte la previsione ha soltanto un carattere di probabilità 
e non vale che a destare un dubbio; in queste contingenze i 
temperamenti individuali si differenziano: taluno alla menoma 
incertezza sulla riuscita di una intrapresa o sull'assenza di 
ogni pericolo dal compimento di un'azione, si ferma esitante e 
finisce col sacrificare il piacere o il vantaggio che avrebbe potuto 
ripromettersi, alle tristi conseguenze che sono pure possibili. Altri 
invece tende ad arrischiare e giuoca audacemente con la fortuna, 
la quale poi spesso, giusta il vecchio dettato, lo aiuta: in lui la 
minima probabilità di conseguire un bene basta a impedirgli di 
vedere tutti i punti interrogativi che si affollano sul suo cammino. 
La logica del timore e dell'audacia, dello spirito di avventura e del 
senso della prudenza, della temerità e della codardia, dello 
scrupolo e della spensieratezza sono dunque tutte, in ultima 
analisi, forme varie nelle quali si risolve la logica della 
previsione. </p>
	<p>Vediamo così chi non teme di slanciarsi in automobile a 
centocinquanta chilometri all'ora pur sapendo quanto alto 
ammonti il numero dei disastri: e c'è chi non viaggerebbe di notte 
in ferrovia nemmeno per necessità, perché considera la maggior 
probabilità di un sinistro, senza pensare tuttavia che le vittime di 
accidenti ferroviari rappresentano un'infima minoranza dei 
viaggiatori. Ma l'imprevidenza è, in fondo, più frequente della 
previdenza. Quando si pensi al grave pericolo cui si espone, in 
confronto con l'utile o il godimento che si procura, chi mangi 
funghi od ostriche o tenga pappagalli in casa o salti giù da un 
veicolo in moto o scherzi con armi da fuoco e via dicendo, e si 
consideri come la grande diffusione dei giornali renda a tutti nota 
l'entità di questi pericoli, si dovrebbe credere che nessuno più vi si 
esponesse; eppure, al contrario, quasi tutti possono dire di 
compiere di continuo e tranquillamente azioni, a cui non ignorano 
quali dolorosi effetti possano conseguire. </p>
	<p>Ogni evento della vita individuale si presenta con un 
accompagnamento di condizioni così varie che noi possiamo 
sempre illuderci, ad ogni caso che per qualche circostanza anche 
di poco rilievo, appaia come nuovo, di essere in presenza di una 
eccezione, alla quale la regola costituita dalla esperienza non si 
addica. Né intendiamo noi con questo di violare la regola stessa, 
così come non pensa di offendere la giustizia divina chi la trovi in 
un caso speciale, eccezionalmente ingiusta. </p>

<lg>
<l>Parere ingiusta la nostra giustizia</l>
<l>Negli occhi de' mortali, è argomento</l>
<l>Di fede, e non d'eretica nequizia.</l>
</lg>
	<p>I fallimenti sempre più numerosi non valgono a dissuadere 
dalle speculazioni più arrischiate: la cognizione dei danni del 
<foreign lang="fre"><hi rend="italic">surmenage</hi></foreign> intellettuale non induce i genitori a 
imporre riforme intese ad alleviare i programmi scolastici o a 
tenere i figliuoli lontani ad ogni costo dagli eccessi di lavoro: la 
previsione delle difficoltà molto probabili che incontreranno o 
anzi delle impossibilità quasi assolute in cui si troveranno di 
mantenere convenientemente una famiglia, non vale a trattenere 
molti dal costituirla: per una persona che conoscendo le regole 
della igiene vi si uniforma strettamente, ce ne son mille che non 
ne hanno conoscenza meno precisa e tuttavia le trascurano o le 
trasgrediscono ad ogni momento: si sa da tutti che le carriere alle 
quali si accede con gli studi classici e universitari presentano oggi 
minori probabilità di riuscita che non quelle di carattere più 
pratico e tecnico, e tuttavia il numero dei laureati spostati cresce 
continuamente: gli scienziati vanno conducendo da anni una 
campagna contro il generale abuso del vitto carneo, il quale è più 
costoso e spesso meno gradito, espone l'organismo a dissesti e a 
malattie: ma ben pochi sono quelli che modificano per questo il 
proprio regime dietetico: appena maggiore è forse il 
numero di quelli che uniformano tale regime alle vedute della 
scienza moderna relativamente al danno che viene a chi non 
eserciti prevalentemente l'attività muscolare, dall'uso, anche non 
immoderato, delle bevande alcoliche. Gli esempi potrebbero 
continuare all'infinito; ma questi che ho addotto bastano a 
confermare che nell'uomo le attività logiche, le quali rivelano il 
rapporto fra l'antecedente e il conseguente probabile, sono in 
conflitto con le tendenze affettive, gl'impulsi istintivi, l'abitudine, 
il pregiudizio, la tradizione, la forza d'inerzia fondamentale che 
tende a farci perseverare indefinitamente nel medesimo stato. In 
un uomo perfettamente logico e razionale una previsione certa 
moverebbe senz'altro all'azione: e dove il dubbio sorgesse, egli 
pondererebbe esattamente le probabilità e commisurerebbe il 
rischio al vantaggio. </p>
	<p>Questo può sembrar l'ideale per quei filosofi, di vecchio 
stampo ormai, che nella ebbrezza generale destata dalle rapide 
conquiste della scienza, si compiacevano di deprimere la nostra 
natura affettiva e ne decretavano la fatale scomparsa, dinanzi al 
preponderar della natura razionale. Ma non può certo un tale 
uomo essere un tipo ideale per noi, che crediamo debbano la 
intelligenza, la riflessione, la previsione logica, nel loro progresso 
intensivo ed estensivo, integrare e modificare, ridurre anche, 
eliminandone certe forme inferiori più brutali, ma non sopprimere 
mai quello che è fondamento primordiale e necessario della nostra 
vita psichica. Una umanità esclusivamente razionale 
presenterebbe tutti i caratteri di una vera follia del dubbio 
collettiva: ivi il progresso sociale ristagnerebbe, perché come la 
storia dimostra, il suo incremento è dovuto agli spiriti audaci e 
avventurosi i quali non temono di arrischiare un piccolo vantaggio 
prossimo e certo a un bene grande e degno, anche se incerto e 
remoto. La prudenza è la dote dei forti, si dice: e non è dubbio che 
l'impulsività sfrenata non può condurre mai a buon fine: ma è 
certo ancora che se considerazioni di prudenza soltanto ci 
occupino, se lo scrupolo di valutare esattamente i motivi e i fini, 
di calcolare i mezzi adeguati ci trattenga da agire, finiremo con 
l'assumere un atteggiamento quietistico e daremo prova di 
debolezza estrema. Seminata di errore e di pentimento è la vita 
dell'individuo e della società: ma è provvida anche la funzione 
dell'errore quando per esso la esperienza si accresca: è certo che 
un governo od un singolo che non facessero della esperienza 
alcun tesoro e procedessero a tentoni, alla ventura, finirebbero col 
precipitare in un mare di guai: ma non sarebbe minore il danno di 
una condotta eccessivamente timida e riguardosa. Se tutto 
potessimo prevedere, la vita - abbiamo visto pur ora - perderebbe 
ogni interesse: se nulla potessimo prevedere, la vita non avrebbe 
nessun vantaggio, perché le acquisizioni che nel suo corso 
andremmo accumulando resterebbero lettera morta: il saggio 
dovrà orientarsi fra un eccesso e l'altro, sforzarsi di costruire 
quanto meno oscura è possibile la visione dell'avvenire, ma non 
disperdere in tale sforzo le proprie energie: fino a un certo punto, 
dice lo Spencer, i mezzi sono necessari per ottenere i risultati; da 
quel punto in là, i risultati diminuiscono a misura che crescono i 
mezzi. La prudenza, ove non sia esagerata, garantisce dalle 
catastrofi: ma quando se vie applichino senza moderazione i 
dettami, essa degenera in pigrizia materiale e in vigliaccheria 
morale. </p>
	<p>Per questo è giustificata ancora una volta dalla teoria e 
dalla pratica la dottrina ardighiana delle idealità che possono 
definirsi, secondo la felice espressione del Marchesini, un mondo 
sociale concepito come psicologicamente possibile, ed eticamente 
come necessario. Si avrà mai un tale mondo nella realtà? Non lo 
sappiamo, ma può darsi. E se trascendesse la capacità umana? se 
la possibilità che noi affermiamo non fosse che una illusione della 
presunzione nostra? Ebbene, se anche così fosse, proseguiamo le 
idealità e cerchiamo di applicarle e di avverarle praticamente: è 
certo che così procederemo forse più obliquamente, con pericolo 
maggiore di deviazioni, di regressioni, di soste, ma forse ancora ci 
avvicineremo definitivamente alla meta, laddove ne resteremmo 
disperatamente lontani se ci facessimo a misurar con la bilancia 
dell'orafo le probabilità favorevoli o contrarie, se pretendessimo 
di far assorgere le nostre previsioni ad esattezza matematica prima 
di agire. La riflessione inerte inaridisce e isterilisce le fonti della 
vita: l'azione è premio a sé stessa. La imprudenza sconsiderata 
che spinge ad imprese inutili e rischiose non travolge nella sua 
condanna l'ardimento magnanimo di chi, fisso l'occhio al proprio 
termine ideale, muove ad esso incontro con slancio securo. Il 
bimbo che muove i primi passi li studia ad uno ad uno e finisce 
col cadere (l'osservazione è del James): l'adulto procede 
automaticamente e sta in equilibrio senza volerlo. È delle 
intelligenze materiali e meccaniche rifuggire dal rischio: ma sul 
rischio appunto preferisce di poggiare la fortuna: forse gli antichi 
rappresentandola cieca hanno voluto alludere non soltanto alle sue 
bizzarrie di dispensiera, ma altresì alla sua predilezione per chi 
nelle battaglie della vita non risparmia i colpi e non novera i 
pericoli. </p>
	<p>Prevedere prima di agire, sia dunque norma costante 
della condotta: ma non si pretenda di subordinare ogni 
azione all'accertamento di una probabilità molto favorevole. Guai 
a chi misuri con la squadra e con le seste i propri ideali: gli si 
gualciranno fra le mani. Guai al popolo che rinunci ad agire 
perché troppo relativa è la nostra facoltà di prevedere: nel serra 
serra della nostra civiltà quello sarà il primo a perire. </p>

</div2>
<div2>

<head>3. Necessità finale della previsione</head>
<p>Necessità finale della previsione</p>
	<p>Taluni fra i sostenitori della imprevedibilità più meno 
assoluta degli atti umani si valgono di questo concetto per 
difendere il loro volontarismo indeterministico, senza astenersi 
per questo da cercare poi nel principio della libertà che 
dominerebbe sovranamente il campo della psiche, un argomento 
nuovo a favore della imprevedibilità. Chiusi nel loro circolo 
vizioso, essi dimenticano le lezioni più sicure della esperienza, la 
quale ha pure diritto di essere consultata. </p>
	<p>Dicono gl'idealisti: nessuno di noi può prevedere con 
sicurezza quale sarà la sua condotta in una supposta combinazione 
di motivi: questo vuol dire che, qualora veniamo a trovarci 
realmente nella condizione critica immaginata, saremo sempre 
liberi di agire in un modo piuttosto che in un altro. 
L'argomentazione, che io ho espresso così nella sua forma più 
grossolana ma anche più efficace e rappresentativa, appare, 
tutt'altro che stringente: la incapacità - che noi possiamo 
riconoscere solo come strettamente relativa - di prevedere in qual 
modo un intimo conflitto ipotetico verrebbe risolto, può ben 
derivare dalla complessità e dal numero stragrande de' suoi 
fattori: per queste ragioni stesse appunto non possiamo prevedere, 
a mo' d'esempio, la traiettoria che seguirà una piuma, cadendo: 
eppure nessuno si sognerebbe di scoprire una relazione di 
dipendenza fra la caduta della piuma e le determinazioni del 
volere. Si sa ancora che altro è un motivo pensato, fantasticato, 
altro un motivo presente e operante: se dei motivi fosse possibile 
una valutazione quantitativa precisa, sarebbe certamente facile, 
nella maggior parte delle questioni pratiche venire a un accordo 
comune fondato sulla uguaglianza delle deliberazioni 
corrispondente alla equivalenza dei motivi: ma essendo questi 
invece, per il prevalere dei loro elementi sentimentali sopra quelli 
razionali (donde il loro carattere, spiccatissimo di <hi rend="italic">attualità</hi>) 
fatti oggetto di apprezzamento qualitativo, è pienamente 
giustificata la imprevedibilità delle risoluzioni conseguenti: 
parrebbe anzi che nessuna anarchia nelle operazioni umane 
dovesse stupirci. Ma qui interviene la esperienza ad ammonirci 
che questa imprevedibilità, che quest'anarchia sono puramente 
relative: di fatto, gli atti individuali si presentano con una 
regolarità fondamentale addirittura sorprendente, la quale ci 
permette molte volte di presagir l'esito dei contrasti dei motivi. 
Ritiene anzi lo Spencer che gli atti umani, dai quali la condotta è 
determinata e nei quali si esplicano le essenziali attività degli 
individui, abbiano un tal grado di regolarità da autorizzare a 
previsioni molto probabili. Certamente possiamo affermare a 
priori, prescindendo dai casi che presentino un concorso di 
circostanze straordinario ed eccezionalmente complesso, che un 
uomo politico, in un estremo frangente, sacrificherà i suoi 
scrupoli morali alle superiori necessità della integrità e della 
salvezza del suo paese, che un padre anteporrà gl'interessi del suo 
figliuolo a quelli di un estraneo, che nella scelta di un'abitazione 
sarà preferita quella che unisca alle maggiori comodità il 
vantaggio della spesa minore, che un viandante sorpreso dal 
temporale farà il possibile per mettersi al riparo, che una 
famiglia agiata cercherà di procurare ai figliuoli un certo grado di 
educazione e di cultura, che un medico prescriverà a un ammalato 
quelle cure che egli riterrà più opportune per la sua guarigione, 
che un avvocato si varrà degli argomenti che gli sembreranno più 
efficaci e persuasivi, che ognuno eviterà volentieri di passare per 
una strada infestata dai briganti o per una città invasa da una 
pestilenza: e sarebbe facile esporre infiniti altri esempi atti a 
dimostrar la importanza di quel margine di prevedibilità che 
abbiamo veduto più sopra non potersi escludere dalla conoscenza 
della causalità psichica e al quale, senza quasi accorgercene, 
continuamente ci affidiamo. </p>
	<p>Anche più numerose sono le previsioni negative: ed esse pure 
infinitamente varie: ci è lecito senza dubbio di prevedere che un 
istituto di credito rifiuterà un mutuo a chi non possa in alcun 
modo garantirlo, che il commerciante A non affiderà nella sua 
azienda un posto di fiducia a tale su cui sappia di non poter fare 
assegnamento sicuro, che B non andrà ad abitare in una casa 
quando sappia che le sue condizioni statiche sono in pericolo 
imminente, che C non si lascerà scientemente pagare con monete 
false, che chi abbia accettato una candidatura politica non 
raccomanderà agli elettori di convergere i loro suffragi sopra il 
suo avversario, che un uomo gravemente offeso non cercherà la 
compagnia dell'offensore. e via all'infinito. Certamente di rado 
noi abbiamo coscienza di una siffatta attitudine a prevedere: e ciò 
perché a quell'amore della personalità, come dice lo Spencer, che 
esalta nella vita umana tutte le cose variabili e dà loro grandissima 
importanza, va unita fra gli uomini l'abitudine di considerar come 
prive d'interesse tutte le cose costanti. E in quest'abitudine risiede 
l'errore fondamentale degli idealisti, i quali scambiano 
continuamente due concetti profondamente diversi quali sono 
quelli di attualità e di libertà. </p>
	<p>Ora si può dire che se un fondo certo di prevedibilità sussiste, 
così rilevante, nella vita individuale, a maggior ragione sarà 
possibile di enunciar previsioni relativamente alla vita della 
società dove gli effetti delle cause accidentali, che non si può a 
meno di riservare anche in molti esempi assai evidenti 
relativamente ai singoli, vengono spesso annullati nella grande 
massa delle operazioni. Anche il Mill che sembra in verità 
professare a questo proposito opinione opposta in quanto 
argomenta la complessità della etologia politica dalla complessità 
secondo lui minore, che lo studio della formazione del carattere 
individuale presenta, propende d'altra parte a considerare questa 
minore difficoltà come soltanto apparente. Non si può negare 
infatti che per ogni individuo la possibilità che elementi 
imprevedibili vengano a deviare il suo particolare sviluppo 
organico e psichico è grandissima e molteplice: mentre è in 
complesso molto minore il numero se non la intensità delle cause 
che valgono a modificare una tendenza determinata di una 
collettività. </p>
	<p>La statistica si fonda appunto su questa regolarità delle azioni 
constatabile nella massa, non ostante il differenziamento 
individuale: le deviazioni nei singoli sono numerosissime e 
svariate, ma tanto meno frequenti quanto più si allontanano dalla 
media. L'uomo in generale - per ripetere le celebri parole del 
Quetelet, - procede con la massima regolarità in tutte le sue 
azioni. Si mariti, si riproduca o si uccida, si attenti alla proprietà 
od alla vita del suo simile, sembra agire ognora sotto l'influenza di 
cause determinate e collocate oltre i limiti del suo libero arbitrio. 
Sotto l'influenza delle cause sociali che più o meno ci 
dominano, gli stessi effetti si riproducono nell'ordine 
istesso. </p>
	<p>Poniamo ad esempio che con la osservazione statistica si sia 
determinato il numero medio delle persone che passano in un 
giorno per una data strada: noi potremo stabilire con certezza 
quasi assoluta che, ove non intervengano fattori speciali, in un 
giorno qualunque passerà un numero di persone che si scosterà di 
poco dalla media: ma non potremo prevedere con altrettanta 
sicurezza che un individuo, il quale per sue particolari ragioni, 
suol passare di là tutti i giorni, conserverà quest'abitudine anche 
fra un anno. Così se conosciamo a fondo una persona avremo 
modo, in base alle sue condizioni economiche e ad altre 
circostanze, di prevedere se essa farà seguire da' suoi figliuoli 
un corso di studi compiuto, ma saremo più sicuri di non fallire se 
presagiremo che nei prossimi anni le famiglie appartenenti alle 
classi medie, continueranno in maggioranza fra noi, ad avviare i 
figliuoli per le scuole secondarie. </p>
	<p>Quanto poi alle predizioni più immediate e intuitive, abbiamo 
osservato già a suo tempo che esse costituiscono il tacito 
presupposto di ogni argomentazione d'indole politica o sociale in 
genere; che cosa accadrebbe di tutti i nostri ragionamenti anche 
più semplici in tale materia se non fossimo certi che in una guerra 
eventuale l'esercito inglese non si servirà di lance o di frecce, che 
gli ottentotti non istituiranno prossimamente una università, che il 
commercio della Grecia non potrà fare una seria concorrenza a 
quello della Germania, che gli Andamani non accoglieranno per 
ora il regime parlamentare, che un partito sarà addolorato 
da una propria sconfitta elettorale o parlamentare, che una 
nazione sarà, nel suo complesso almeno, lieta di un vittoria del 
suo esercito, che la Francia non affiderà l'amministrazione della 
sua giustizia al Santo Ufficio, che la Cina non contrarrà 
un'alleanza con la Spagna, che ad un accrescimento del benessere 
generale conseguirà una diminuzione dei delitti contro la 
proprietà, che in una popolazione operaia, un aumento delle ore di 
lavoro, senza un corrispettivo aumento di salario, non determinerà 
disposizioni benevole verso i proprietari, che un grave disastro 
ferroviario in Lombardia determinerà nel nostro paese 
un'impressione penosa e un interessamento più vivo che non la 
sommersione di tutto quanto un arcipelago nell'Australia? Sta 
dunque di fatto che noi formuliamo o sottintendiamo 
continuamente, anche nell'ordine dei fatti sociali, previsioni 
dotate di un grado di probabilità oscillante da un massimo a un 
minimo, conforme, come dissi, a un'invincibile esigenza del 
nostro spirito e a un'imperiosa necessità della nostra vita pratica. </p>
	<p>Infatti ogni associazione umana, in quanto che tutte, anche 
quelle di origine spontanea ed essenzialmente biologica, sono 
state trasformate dall'azione riflessa, e sono entrate nell'ordine 
morale, procede per via di continui richiami del passato e calcoli 
sull'avvenire: vive anzi in qualche modo, se così si può dire, in 
ogni momento della sua storia, la sua vita futura: è opinione del 
Lotze che una umanità la quale volesse dimenticare totalmente 
passato e avvenire, e ordinare le forme della sua vita puramente 
per la soddisfazione del presente, non differirebbe dalla bestialità 
se non nella opportunità maggiore dei mezzi. </p>
	<p>Anche l'attitudine a determinare il grado di probabilità 
dei fatti considerati come possibili corrisponde a una necessità e 
suppone una certa facoltà di prevedere. Noi ci immunizziamo tutti 
contro il vaiolo, ma nessuno forse, nei nostri paesi, si 
immunizzerebbe, anche se potesse, contro la febbre gialla o 
contro il <hi rend="italic">beri beri</hi>: moltissimi si assicurano sulla vita o 
contro i danni della grandine e degli incendi, o ancora contro le 
disgrazie accidentali, ma nessuno farebbe un contratto con una 
società di assicurazioni contro i casi eventuali di avvelenamento 
per stricnina o di morsicatura di cani idrofobi o di contagio di 
peste bubbonica o nemmeno di danni da terremoto, almeno in un 
paese dove gli accidenti tellurici sieno rari. Invece sono 
moltissimi quelli che cercano di accumulare risparmi, dato il 
grado relativamente elevato di probabilità che l'occasione si 
presenti di doverne approfittare. Del pari non si ha esempio di una 
nazione che disarmi per il semplice fatto che nessun'altra potenza 
mostra intenzione di assalirla, perché la possibilità di una guerra 
non può essere esclusa mai dalle considerazioni degli uomini di 
stato e il disarmo non farebbe che renderla più probabile: ma 
nessuna nazione d'altra parte si tien pronta a resistere all'assalto 
simultaneo di quattro o cinque grandi potenze, perché di questo si 
riconosce l'improbabilità. Non sarebbe possibile un bilancio 
preventivo se non si potesse fare assegnamento sicuro sopra la 
maggior parte dei cespiti d'entrata; non solo, ma molte volte ci si 
può permettere di far calcolo in momenti di floridezza economica 
generale, sul perseverare, anche in seuito, di un incremento 
proporzionale dei proventi dello Stato. Si possono avere in realtà, 
e si hanno di frequente in tutte le amministrazioni, spese 
imprevist: ma è possibile anche apprezzare approssimativamente 
il grado di probabilità che la necessità se ne presenti e 
commisurare al loro ammontare probabile il fondo di 
riserva da costituire. E le spese, o le entrate, impreviste sono 
quelle che ci muovono talora a maraviglia, mentre dovrebbe 
accadere il contrario se fossimo profondamente convinti della 
fondamentale imprevedibilità dei fatti sociali, se <hi rend="italic">vivessimo</hi> 
intimamente la dottrina degli idealisti. Ci limitiamo qui per non 
diffonderci troppo su tale argomento interessantissimo, ad 
accennare al fatto che quasi ogni legge promulgata si fonda sovra 
una previsione degli effetti e molte volte sull'apprezzamento 
simultaneo e correlativo dei vantaggi e dei danni che diverse 
classi di cittadini ne dovranno risentire: né tolgono nulla al valore 
di questa considerazione i molti esempi che si potrebbero addurre 
di leggi errate o venute meno al loro fine. È noto l'ampio 
svolgimento che il Bentham ha dato a questo concetto sostenendo 
che l'oggetto di una buona legge può ridursi a una sola 
espressione: prevenire un male, considerandosi in ultima analisi il 
male, di qualunque natura, come tutto ciò che è <hi rend="italic">sofferenza</hi> 
o <hi rend="italic">perdita di piacere</hi>. Il fine principale della pena sarà per 
conseguenza quello di prevenire delitti simili: e l'assegnazione 
della pena dovrà fondarsi sopra la previsione del suo effetto 
preventivo o correttivo. La dottrina positiva del diritto penale 
poggia la convinzione della necessità d'una riforma nel nostro 
sistema giudiziario e penitenziario, sopra la doppia previsione dei 
danni che potrebbero incogliere a una collettività nella quale i 
delitti restassero impuniti e del rinnovamento che la educazione 
(in senso largo) può operare nell'animo di certi criminali ovvero, 
in generale, sopra la convenienza di determinare il grado del 
pericolo che ciascun delinquente rappresenta per l'ordine sociale. </p>
	<p>Diremo insomma che, ammesso un carattere spiccatamente 
finale - come non si può non ammettere - nelle istituzioni 
di una società civile, in quanto che ciascuna si propone di crearsi 
forme di adattamento sempre più perfette, bisogna 
necessariamente convenire che ogni atto di governo si compie in 
vista del proseguimento di un fine, che è quanto dire che esso 
suppone la previsione di un effetto o di un complesso di effetti. Di 
questo sembra essersi dimenticato troppo volentieri lo Spencer, di 
cui tutto il mirabile sistema di sociologia appare tuttavia viziato 
spesso dal preconcetto delle dottrine politiche, rigidamente 
individualistiche, da lui professate. Per questo egli ha dovuto 
trascurare il valore teleologico delle istituzioni sociali, anzi delle 
attività sociali in genere, valore che appare tuttavia incontestabile, 
quando si consideri che mentre l'individuo delle comunità 
selvagge, ignaro del nesso sociale che lo comprende, riceve in 
modo affatto passivo l'azione dell'ambiente e si piega alla 
coercizione delle forze esterne adattandosi quasi meccanicamente 
a lor posta, l'uomo civile che rappresenta il grado maggiore di 
autonomia che si riscontri nella natura, domina invece l'ambiente 
e lo trasforma. Nel primo caso la socialità è per così dire solo un 
prolungamento della vita animale, una funzione biologica: nel 
secondo caso essa poggia sopra un consenso mutuo, sopra una 
collaborazione e un concerto degli individui associati, ove è forse 
lecito ravvisare una vera e propria forma di contratto: la dottrina 
del De Greef e dei neo-contrattualisti che appunto nel carattere 
contrattuale o consensuale fanno consistere il segno differenziale 
dei fatti sociali, ha quindi un valore positivo in quanto che 
erompendo un tale carattere in realtà, con evidenza sempre 
maggiore nel corso della evoluzione, questa tende ad acquistare, 
con l'irrobustirsi della così detta coscienza sociale, un'indole 
finalistica più spiccata. L'errore dello Spencer ha consistito 
appunto, come osserva molto acutamente il Vanni, nel 
ridurre la sociologia al processo di un essere organico che compie 
passando di fase in fase il suo circolo vitale, a una vera crescenza 
(<foreign lang="eng"><hi rend="italic">growth</hi></foreign>) nel significato strettamente tecnico della 
parola, a uno sviluppo puramente naturale, spontaneo, inconscio, 
senza il concorso di elementi attivi, riflessi, volontari, a un fatale 
andare nel corso del tempo, a una evoluzione insomma a cui 
manca la sostanza di un dinamismo storico. </p>
	<p>La stessa moralità, di mano in mano che si eleva a forme più 
evolute, viene a costituirsi come un complesso di norme, non già 
assolute o dedotte da incomprensibili principi aprioristici, ma 
nemmeno esaurientemente spiegate dalle attività organiche 
fondamentali. Esse attingono la loro ragion d'essere dalla 
esperienza, in generale, e in particolare dalla esperienza delle 
conseguenze delle operazioni umane e si applicano, di volta in 
volta, in base alla previsione delle conseguenze stesse. La 
condotta in generale si rivela così come un sistema di atti 
coscienti e compiuti in vista di un fine, positivo o negativo, 
secondo che noi aspiriamo a ottenere o a evitare una determinata 
conseguenza. La esperienza, che è adattamento dell'individuo alle 
condizioni ambienti e quindi attitudine a preveder gli effetti delle 
azioni singole, è la più sicura e sovrana maestra di moralità. </p>
	<p>L'attività sociale non è dunque tutta passiva, meccanica, 
riflessa, necessaria: essa è pervasa dall'alito possente della conscia 
iniziativa umana: <foreign lang="lat"><hi rend="italic">spiritus intus alit</hi></foreign>. Ma iniziativa 
conscia è quanto dire finalismo: e finalismo non si dà ove non sia 
previsione. </p>
	<p>Non è forse qui fuori di proposito rilevare che, mentre 
rispetto al corso della evoluzione storica anche una successione di 
molti secoli rappresenta un intervallo di tempo pressoché 
trascurabile, i fini dell'azione individuale nella società sono 
sempre relativamente prossimi. Viva è la preoccupazione per la 
sorte dei nostri figli: assai meno ci curiamo di provvedere a quella 
dei figli dei figli: a distanza di poche generazioni, a parte 
l'interesse teorico per l'avvenire, anche remotissimo della società, 
si arresta ogni nostra attività finale. I monumenti ideati per 
tramandare la gloria di una dinastia, gli sforzi compiuti per 
ottenere la immortalità non valgono a dimostrare nulla in 
contrario, perché si spiegano con la presunzione di un 
prolungamento della vita nostra in eterno. La brevità della vita 
umana limita l'interesse relativo alle conseguenze delle nostre 
azioni e chiude il campo nel quale si svolge questa forma, che è 
tra le più notevoli e caratteristiche, della previsione sociologica. </p>
	<p>Vediamo pertanto quali sieno di questa i fondamenti e i fattori 
positivi: prima tuttavia mi sia concesso di osservare che è 
possibile ora specificar meglio le distinzioni già fatte 
relativamente alle figure della previsione. </p>
	<p>Anzitutto questa può essere, come dicemmo, ipotetica o reale: 
è ipotetica quando si muove da immaginar certe 
circostanze e certi dati per congetturar che cosa ne deriverebbe: 
ed è possibile così, per via di eliminazioni successive, di stabilir le 
condizioni necessarie sufficienti per il sussistere dei singoli assetti 
sociali: reale è invece la previsione quando si muove da 
antecedenti positivi e certi. In secondo luogo, ci si può riferire agli 
avvenimenti prossimi che si compiranno in un ambiente ristretto e 
da noi conosciuto appieno, oppure a un limite cui appaia diretta 
un'attività particolare, senza designazione troppo netta del luogo 
di suo svolgimento e lasciando pienamente indeterminata la 
velocità del moto e la distanza che resta da percorrere. </p>
	<p>Dopo una dichiarazione di guerra, chi conosca 
sufficientemente le condizioni dei belligeranti e unisca a tale 
cognizione una competenza larga in materia di strategia e di 
tattica, può prevedere l'esito della guerra prescindendo 
naturalmente dall'intervento di condizioni modificatrici 
imprevedibili, come sarebbe ad esempio una tempesta che 
distruggesse una delle flotte o una serie di complicazioni 
internazionali che allargassero conflitto o altri fattori analoghi. 
Così, se si è potuto accertare che in un dato paese la frequenza dei 
delitti è favorita dalla insufficiente vigilanza, si può prevedere che 
una riforma della polizia varrà a frenare in misura le attività 
criminose. </p>
	<p>Assai diverso è invece il caso quando consideriamo in sé 
indipendentemente dalle caratteristiche particolari ch'esso 
presenta in un dato momento storico, un aspetto della funzionalità 
sociale: il regime politico o giuridico, la religione, la morale, e 
generalizzando il ritmo ch'esso rivela nel passato più o meno 
remoto, ne deduciamo la forma che tenderà a prendere 
nell'avvenire. </p>
	<p>Abbiamo allora quella figura di previsione più generale più 
larga che dovrebbe essere in parte, come abbiamo veduto, 
un'appendice della monografia: mentre quando ci limitiamo a 
considerare un particolare antecedente nella sua ristretta sfera 
d'influenza, predomina nell'apprezzamento del futuro il riguardo 
statico, la prevalenza del riguardo dinamico caratterizza questa 
seconda forma. Nella prima ipotesi sì prendono la mosse 
dall'esame minuto dell'attualità, nella seconda ipotesi ci si fonda 
invece sulla conoscenza del passato qua i dati della storia, là i dati 
della statistica (intesa non come il sistema delle norme che 
regolano l'applicazione del metodo numerico allo studio dei fatti 
sociali, ma, nel suo significato etimologico, come osservazione 
dell'attualità, nelle sue forme più varie e con i più vari strumenti) 
hanno l'importanza maggiore: in un caso il carattere principale 
della previsione sarà l'ampiezza delle vedute, nell'altro caso vi si 
richiederà esattezza e precisione: delle osservazioni raccolte con il 
primo metodo farà tesoro il sociologo, con il secondo si daranno i 
fondamenti all'azione degli uomini di Stato: quello non vale che a 
constatare l'esistenza di tendenze vaghe, ma si allarga al futuro 
remoto: questo si limita ad anticipare il futuro prossimo, ma 
pretende di dare previsioni più positive e minute. </p>
	<p>La distinzione assoluta non è tuttavia possibile: ha osservato 
felicemente il Rignano che se nelle scienze biologiche è altamente 
vantaggiosa la separazione dell'anatomia dalla fisiologia, perché 
l'organismo può conservare la propria struttura anche dopo aver 
perduto l'attività funzionale, nella sociologia questo non è 
possibile, perché una parte almeno delle sue strutture non 
sussistono se non in quanto ci sono gli elementi funzionanti. Per 
la stessa ragione, anche di statica e di dinamica non si potrebbe 
parlare, se non con un significato largamente analogico e per 
opportunità di esposizione: ma è certo che la classica divisione 
del Comte ha pur sempre un'evidenza icastica non 
disprezzabile e risponde con molta chiarezza alla necessità di 
rappresentar le due grandi direzioni possibili negli studi sociali, i 
due metodi di osservazione - diretta e indiretta - che vi 
preponderano, i fondamenti immediati, gli archivi essenziali - la 
storia e la statistica della sociologia. È tuttavia naturale che ove si 
consideri la conoscenza dei fatti sociali in funzione per così dire 
delle previsioni reali ch'essa ci consente di formulare, non ci si 
può restringere a un riguardo puramente statico. </p>

</div2>
<div2>

<head>4. Costanza e modificabilità ...</head>
<p>Costanza e modificabilità della natura umana nel tempo. </p>
	<p>Ambedue le forme fondamentali della previsione, delle quali 
ci avviamo a segnare il valore e le regole, suppongono almeno in 
una certa misura la omogeneità della natura umana: in particolare 
la previsione che ha carattere attuale ed eminentemente politico 
suppone la relativa uniformità degli spiriti individuali coesistenti 
in un aggregato sociale: la previsione che ha contenuto più 
generale ed essenzialmente storico suppone la costanza dinamica 
delle nostre attitudini psicologiche. Ci giova ora appunto, a 
consolidar le premesse della trattazione ulteriore, di spender 
anzitutto qualche parola intorno alla costanza della natura umana 
nel tempo. </p>
	<p>L'accordo fra gli studiosi è lungi da essere raggiunto in tale 
materia: e ciò dipende essenzialmente dall'improprietà dei termini 
in cui la questione è posta: è necessario determinare in modo 
positivo la portata della presunta uniformità e fissare i limiti di 
un'idea vaga qual è quella di natura umana. La discussione del 
problema è stata dominata quasi sempre dalle tendenze 
pessimistiche, od ottimistiche dei vari autori. </p>
	<p>Taluni negano qualunque differenza sostanziale fra la 
psiche del selvaggio e quella dell'uomo moderno, rivestita d'una 
patina di civiltà, di sotto la quale cova eternamente la belva 
originaria: <foreign lang="lat"><hi rend="italic">naturam expellas furca, tamen usque recurret</hi></foreign>: e <foreign lang="lat"><hi rend="italic">recurrit</hi></foreign> di fatto continuamente, 
come rivelano i fasti delle milizie coloniali, gli episodi più 
terribili della concorrenza, i delitti più raffinati e clamorosi, le 
scene raccapriccianti che accompagnano la fuga dal luogo di un 
disastro, i pervertimenti più abietti del senso morale, le geste 
selvagge delle folle più civili. </p>
	<p>A questi pessimisti contrastava in certo modo la dottrina del 
Rousseau che vedeva nella civiltà una negazione della natura 
originariamente buona dell'uomo e invocava la rinuncia alla 
civiltà e alla storia. </p>
	<p>L'ottimismo prevale sotto altra forma in molte scuole 
socialiste e scaturisce così da una fiducia illimitata nella 
modificabilità della natura umana come dalla convinzione che le 
sue manifestazioni meno rassicuranti sieno conseguenza d'un 
assetto economico transitorio. </p>
	<p>A conseguenze analoghe giungono altri che muovono da 
premesse in parte antitetiche: l'uomo - essi dicono - è 
esclusivamente egoista: ma quando questo egoismo fondamentale 
funzionerà nella sua spontaneità meccanica, non artefatto dalla 
complicazione macchinosa e crudele dei nostri rapporti 
economici, identificandosi l'interesse di ciascuno con l'interesse di 
tutti, si coopererà, seguendo il proprio impulso egoistico, al bene 
comune. </p>
	<p>Vediamo se è possibile sceverare dalle opinioni 
contraddittorie sostenute intorno a un concetto così mal definito 
qualche criterio direttivo. </p>
	<p>Quanti sostengono che la civiltà non ha modificato 
profondamente la nostra natura: o designano con questo termine 
le potenzialità dell'organismo fisico-psichico individuale 
rivelate dalle nostre abitudini affettive, dalla intensità delle nostre 
energie intellettuali e volitive, e allora sarà sufficiente a farli 
mutare d'avviso la lettura della prima parte dei <foreign lang="eng"><hi rend="italic">Principles of Sociology</hi></foreign> dello Spencer (<foreign lang="lat"><hi rend="italic">The data of Sociology</hi> </foreign>): o designano come natura umana la pura 
coesistenza delle forme elementari di attività fisiopsichica, dei 
bisogni fondamentali, le leggi che regolano le nostre operazioni 
comuni, i fatti psichici più semplici, e allora hanno 
incontestabilmente ragione: fra l'uomo primitivo e l'uomo 
moderno non c'è differenza che di grado; si tratta di sviluppi 
infinitamente più completi e più complessi di virtualità originarie. </p>
	<p>Noi non possiamo nemmeno pensare, in questo senso, un 
uomo dotato di natura fondamentalmente diversa dalla nostra: 
l'ipotesi di una natura umana - così il Richard - nella quale, ad 
esempio, la coscienza personale fosse annullata o cessasse di 
agire sopra le emozioni, i bisogni, le credenze, una tale ipotesi 
sconvolgerebbe assolutamente la previsione. Per quanto 
scheletrica e quasi evanescente, esiste una personalità del genere 
umano: personalità immutabile; che se fosse mutabile, non si 
potrebbe più parlare propriamente di umanità. Quando lo Spencer 
affermava la modificabilità all'infinito della natura umana, doveva 
prescindere da questo fondo necessariamente uniforme, da questa 
vera e propria <foreign lang="lat"><hi rend="italic">differentia</hi></foreign>  specifica, patrimonio 
inalienabile della nostra schiatta. Concetto questo altamente 
espresso dal Lotze il quale, dopo aver accennato al corso della 
storia che ha dato alla fantasia dell'uomo pittoresco rilievo e 
ampliato i suoi orizzonti, afferma che rimane una cerchia di 
costume umano, la quale si ripete immutata attraverso tutti i tempi 
con fini, moti e abitudini uniformi. Tutto le generazioni passate 
hanno sognato e osservato, amato e odiato, sperato e 
dubitato, lavorato e giocato come noi, e i nostri posteri, in 
questo, ci somiglieranno: tale è il corso del mondo, il verde 
impulso sempre uguale, da cui germogliarono i variopinti fiori 
della storia, l'eterno ciclo vitale, nel quale si muovono i destini 
umani. </p>
	<p>Ma ci corre molto da affermar questo a concludere con lo 
Schopenhauer, riducendo così la storia a poco più che una 
mistificazione, che "essa non soltanto nella sua effettuazione, ma 
proprio nella sua intima essenza è menzognera, in quanto che, 
mentre discorre di semplici individui e di fatti singoli, pretende di 
raccontare ogni volta qualche cosa di diverso, pur ripetendo 
invece sempre la stessa cosa sotto nomi diversi e diversa veste. La 
vera filosofia della storia consiste dunque nell'intendere che 
attraverso tutti questi infiniti mutamenti e il loro arruffio ci sta 
ognora dinanzi la medesima, immutabile essenza, la quale dà oggi 
lo stesso prodotto come ieri e come sempre; essa deve dunque in 
tutti i processi, dell'antichità e dei tempi moderni, dell'Oriente e 
dell'Occidente, riconoscere il fondo identico e nonostante tutta la 
varietà delle speciali circostanze, delle vesti e dei costumi 
scorgere dovunque la stessa umanità. Questo elemento identico e 
persistente sotto ogni mutamento consiste nelle qualità 
fondamentali del cuore e della testa dell'uomo - molte cattive e 
poche buone. La divisa della storia dovrebbe, in generale, suonare 
così: <foreign lang="lat"><hi rend="italic">Eadem, sed aliter".</hi></foreign>  Qui la verità è 
sacrificata alla forma brillante del paradosso: pensiamo 
alle orde comunistiche e promiscuitarie, cui dobbiamo pur risalire 
per trovare le origini della nostra società e confrontiamole con la 
città greca, con la comunità cristiana primitiva, con il comune 
medioevale o con lo stato qual è oggi costituito: confrontiamo 
anche il delitto, quand'era condizione normale della vita 
quotidiana, con le forme di criminalità che si svolgono in mezzo a 
noi: mettiamo a contrasto la lotta per la vita quale doveva 
dibattersi fra gli uomini della età della pietra scheggiata con 
l'organamento presente della beneficenza e della giustizia: e 
potremo stabilire se la natura umana si è affinata, se le sue energie 
si sono accresciute o no da quegli albori antelucani della civiltà ai 
nostri giorni. </p>
	<p>Le modificazioni sono dunque possibili: è questa l'opinione 
anche del Comte - né altrimenti poteva pensare il maggior teorico 
del progresso sociale: infatti, sebbene egli sostenga l'invariabilità 
necessaria dell'organismo umano, di cui le diverse disposizioni 
caratteristiche psicologiche e fisiologiche devono apparire sempre 
identiche e identicamente coordinate, questa identità si riduce in 
ultima analisi soltanto alla energica preponderanza delle facoltà 
affettive sulle facoltà intellettuali e degli istinti egoistici sulle 
inclinazioni più nobili, direttamente relative alla socievolezza. Il 
principio della economia della nostra invariabile natura - per usare 
la fraseologia del Comte - non gl'impedisce di biasimare il suo 
prediletto Gall per aver sostenuto l'immobilità delle tendenze 
militari dell'umanità. Uniformi nel tempo e nello spazio sono 
anche i bisogni essenziali dell'organismo: ed essi forniscono in 
sostanza il criterio per giudicare la portata delle modificazioni 
possibili: ma anche i bisogni si evolvono e i loro modi di 
soddisfazione mutano. La fissità della natura umana equivale 
dunque per il Comte alla impossibilità che alcuna facoltà 
umana si crei o si distrugga. </p>
	<p>Anche il Mill che raccoglie tutte le scienze morali sotto un 
concetto unico di scienza della natura umana, si limita 
evidentemente, se non esplicitamente, a sostener la costanza di 
sole quelle attitudini fondamentali, senza le quali non potrebbe 
darsi psicologia; e lo svolgimento del suo programma di una 
etologia politica finisce di dissipare ogni dubbio che potrebbe 
sorgere dal suo concetto di una scienza sociale dedotta dalla 
psicologia. </p>
	<p>Nella costanza fondamentale, o almeno nella continuità della 
natura umana più elementare, sta in ogni modo uno dei 
fondamenti della previsione sociologica: per la comunanza delle 
attitudini organiche e psichiche, si ripetono in modo tutt'altro che 
identico, ma non perciò meno significante, le caratteristiche di 
funzione e di struttura comuni a tutte le società o a molte di esse: 
e al rinnovarsi delle cause corrisponde il rinnovarsi degli effetti. 
Vediamo quindi riprodursi successivamente in varie società, un 
dato essenzialmente identico, se pure diverso nel suo aspetto 
formale, in conformità delle condizioni accessorie diverse in cui 
si presenta: la guerra, il matrimonio, il culto degli antenati; certe 
tendenze, certi bisogni, certe emozioni e via dicendo, sono 
comuni a tutti i popoli e a tutti gl'individui e diversi soltanto 
quantitativamente dagli uni agli altri: essi determinano strutture 
sociali profondamente analoghe. Di questa analogia fondamentale 
è rivelazione notevolissima il sentimento della socievolezza che 
distingue il genere umano, quella caratteristica essenziale degli 
individui associati che è simpatia, solidarietà, imitazione. Ma, 
all'infuori di questi termini fissi, ciò sono un patrimonio comune 
di facoltà organiche e psichiche e in particolare un sentimento 
sociale che è il primo cemento dell'aggregazione e che ha 
virtualità di manifestazioni infinite, dobbiamo riconoscere che la 
natura umana è suscettibile di mutazioni, soprattutto di grado, 
senz'altro limite. Questo non vuol dire tuttavia che possa 
trasformarsi di punto in bianco: i suoi mutamenti sono lentissimi, 
o in caso contrario affatto apparenti e provvisori. Non già che 
manchino assolutamente esempi di rapide trasformazioni, ma 
queste si sono verificate soltanto quando si sono repentinamente 
cambiate le condizioni prime di esistenza della società, come 
risulta evidente dalla rivelazione storica delle colonie; sul 
fondamento di questa il Loria poté sbugiardare il detto dell'antico: 
<foreign lang="lat"><hi rend="italic">Coelum, non animum mutant, qui trans mare 
currunt</hi></foreign>. Ma non di queste rivoluzioni del carattere è luogo 
di parlare qui: bensì di quelle mutazioni lentissime che dipendono 
dal vero e proprio stratificarsi della esperienza storica. </p>
	<p>In che cosa consistono essenzialmente queste mutazioni? La 
risposta non può essere difficile per noi che abbiamo riconosciuto 
la realtà del progresso storico e assegnato ad esso come 
propulsore il contrasto fra le due nature dell'uomo: l'una uniforme 
che si profonda negli abissi del passato, l'altra estremamente 
variabile che si effonde nei liberi cieli dell'avvenire: quella 
racchiude in sé le condizioni fondamentali e necessarie del vivere 
civile, l'altra i germi della storia futura. Finché le forme 
essenziali della nostra civiltà abbiano a sussistere ancora, si avrà 
dunque in primo luogo una crescente limitazione del dominio 
dell'inconscio e una estensione correlativa dei poteri razionali e 
delle disposizioni affettive più elevate. È certo che mentre le 
attività incoscienti, in quanto sono state da una lunga eredità 
organizzate nel nostro sistema nervoso, si presentano restie ad 
ogni mutamento, le attività superiori sono dotate di ben maggiore 
plasticità e prone a più facili trasformazioni: queste infatti sono in 
gran parte il frutto di acquisizioni personali, quelle sono l'opera 
della specie, il prodotto di una lenta accumulazione storica fissata 
dalla memoria organica. <foreign lang="fre">"Ma raison et mon coeur qui 
forment ma conscience</foreign> - diceva il Maeterlinck - <foreign lang="fre">ont à 
peine trente ans, mais mon âme inconsciente qui se souvient 
encore des secrets primitifs, compte peut-être des siècles. Elle 
évolue sans hâte. Elle est lente comme un monde qui tourne dans 
le temps qui n'aura point de fin".</foreign> Si 
accresce così novamente determinatezza alla distinzione su cui 
abbiamo più volte insistito: è dunque vero che pure in ciascuno di 
noi come nel Figliuolo di Dio coesistono una natura umana e una 
natura divina: anche nella scienza dell'uomo il monofisismo è una 
eresia. </p>
	<p>Le modificazioni sono lente: e se possono astrattamente esser 
pensate quasi come indefinite, d'altra parte lo studioso che si 
voglia tener attaccato alla realtà e che si astenga dall'occupare con 
l'immaginazione le epoche più remote, deve riconoscere che non 
nelle sue manifestazioni esteriori, ma nella sua intima realtà, lo 
spirito umano sotto molti riguardi si è conservato 
dall'inizio dei tempi storici press'a poco identico. Per questo la 
satira di Aristofane e la critica di Platone alle forme di governo 
dei loro tempi conservano un forte sapore di verità anche per i 
nostri. Le scienze sociali singole, riducendo l'anima ad una sola 
delle sue facoltà possono abbandonare certi ritegni ed ammettere 
che l'evoluzione spontanea di questa facoltà sia superiore ad ogni 
limitazione: così l'<foreign lang="lat"><hi rend="italic">homo oeconomicus, l'homo juridicus, l'homo ethicus</hi></foreign> possono essere rappresentati nell'avvenire 
come affatto diversi dal tipo umano concreto che abbiamo dinanzi 
agli occhi. Ma non è così dell'<foreign lang="lat"><hi rend="italic">homo sociologicus</hi></foreign> 
o <foreign lang="lat"><hi rend="italic">historicus</hi></foreign>, nel quale, accanto alle attività 
modificatrici, altre ve ne sono che agiscono come di remora o di 
contrappeso. Questo è stato messo in troppo crudo rilievo dallo 
Hume, il quale dice che, se si vogliono conoscere i sentimenti, le 
inclinazioni e il corso della vita dei Greci e dei Romani, basta che 
si studi bene il temperamento e le azioni dei Francesi e 
degl'Inglesi: anzi la storia ci scopre i principi costanti e universali 
della natura umana, e si può dire quindi che quella stessa identità 
perfetta che si riscontra fra l'aria, l'acqua e gli altri elementi 
esaminati da Aristotele e da Ippocrate e quelli, che sono sottoposti 
ora alla nostra osservazione, si riscontra pure fra gli uomini 
descritti da Polibio e da Tacito e quelli che ora governano il 
mondo. Lo Schopenhauer sembra parafrasare l'argomentazione 
del filosofo di Edimburgo quando afferma che chi ha letto 
Erodoto ha studiato abbastanza la storia per farne la filosofia: 
perché vi trova già tutto quello che costituisce la storia ulteriore 
del mondo. Queste affermazioni esagerate si fondano sopra una 
visione troppo ristretta del "tempo storico": se invece si 
concepisce questo come indefinitamente proteso nell'avvenire e si 
ricorda la estrema giovinezza della nostra civiltà, si finisce 
con l'ammettere la possibilità di trasformazioni graduali e lente 
all'estremo, ma profonde quanto si vuole. </p>
	<p>Concludendo su questo punto diremo che la previsione dei 
fatti sociali non può fondarsi senz'altro sulla presunzione d'una 
identità assoluta della natura umana nello spazio e nel tempo: ma 
gli elementi psichici essenziali sono comuni a tutti, sebbene 
vengano raccolti in sintesi varie sempre più complesse: 
considerati poi nella totalità del loro meccanismo, si possono 
anche attraverso epoche molto considerevoli, calcolare come 
identici e la loro gradazione, secondo l'interesse maggiore o 
minore che presentano per la vita individuale e collettiva, si può 
dire invariabile e assolutamente irreversibile. Forse le 
generalizzazioni a cui la scienza si eleva oggi non varranno che 
per molti secoli: ma la sociologia positiva ha a che fare soltanto 
con la natura umana qual è attualmente e quale si è rivelata nella 
storia e ha diritto di considerarla per l'avvenire <foreign lang="lat"><hi rend="italic">sub specie aeternitatis.</hi></foreign></p>

</div2>
<div2>

<head>5. L'osservazione dell'attualità...</head>
<p>L'osservazione dell'attualità e la previsione: il concetto di tendenza. </p>
	<p>Alla osservazione delle condizioni generali della società o 
delle condizioni speciali di uno de' suoi elementi, in un dato 
tempo, possiamo procedere in vari modi, secondo che 
l'osservazione dell'attualità è regolata da norme scientifiche e 
diretta a fini conoscitivi o è puramente empirica nei mezzi e 
pratica nello scopo. In ambedue i casi essa ha grande valore come 
fondamento alla previsione: perché, una volta determinato, 
nell'uno o nell'altro modo, il risultato delle forze che agiscono in 
un dato momento e presentata così la visione panoramica 
della realtà sociale, non senza qualche riguardo anche al suo 
aspetto dinamico, s'impongono domande come le seguenti: se 
continueranno ad agire le stesse forze, quale sarà di qui a un certo 
tempo l'aspetto dell'ambiente considerato? data una modificazione 
di una circostanza o l'introduzione di un elemento nuovo, quale 
effetto immediato ne risulterà? un grave turbamento o un 
accrescimento di vivacità in una delle funzioni dell'organismo 
sociale quale contraccolpo avrà sulle altre ? </p>
	<p>Evidentemente, perché siffatte previsioni che si riferiscono 
alla condizione e al contegno delle masse, abbiano qualche 
significato, è necessario ammettere una analogia di natura fra 
gl'individui coesistenti sulla superficie della terra: né questa 
analogia potremmo fare a meno di riconoscere, dopo aver 
affermato testé la esistenza di un fondo comune di umanità dal 
quale soltanto può risultare una qualche unità della evoluzione 
storica. Naturalmente la analogia sarà maggiore fra gl'individui 
appartenenti a uno stesso aggragato, in quanto essi hanno un 
temperamento comune: sappiamo infatti che, se anche si lasci da 
parte la indagine delle caratteristiche etniche, esiste un tipo 
nazionale, rivelato dalla psicologia dei popoli e specificato poi 
variamente nelle diverse regioni, nelle classi della società, nelle 
organizzazioni artificiali. Anche respingendo la dottrina esagerata 
e in parte contraddittoria del Le Bon il quale sostiene che la 
specie mentale di ogni popolo è fissa del pari che i suoi caratteri 
anatomici, e si muta soltanto per la dissoluzione derivante 
dagl'incroci troppo continuati, si deve ammettere in ogni 
aggregato un equilibrio spirituale, risultante dal comporsi delle 
forze contrastanti sul fondo delle qualità comuni. Il sentimento 
sociale si specifica e si esplica più gagliardamente fra i membri di 
uno stesso gruppo e come esso ha fondamentale 
importanza fra le attitudini psichiche costanti, così alla sua volta 
contribuisce con le sue manifestazioni a coordinare l'attività degli 
individui e dei gruppi e ad estenderne l'identità di natura: basti 
pensare all'imitazione, cosciente o no, che si propaga in cerchi 
sempre più estesi, come una corrente ondulatoria, e soprattutto a 
quella <foreign lang="eng"><hi rend="italic">suggestion-imitation</hi> </foreign>, come la chiama il 
Tarde, per la quale un individuo o si fa autore primo di un 
determinato atto e questo viene ripetuto, anche indipendentemente 
dalla sua volontà, in una sfera progressivamente più larga, o 
diventa centro di un movimento ideale che da lui s'irradia 
trasformandosi e integrandosi. In quanto si può calcolare la 
influenza che avrà in questo senso sulla massa una operazione 
qualunque, è facile vedere la grande importanza spettante, nel 
dominio della pratica, al fatto della imitazione, come fondamento 
di previsione: quando infatti di un gruppo si conoscano le 
condizioni spirituali, si può antivedere con sufficiente esattezza 
come esso reagirà - salve sempre le eccezioni individuali - di 
fronte a un fatto nuovo: e certamente il propagarsi delle correnti 
imitative, è fattore rilevantissimo della identità complessiva di 
reazione e deve esser tenuto presente sempre dall'osservatore 
dell'attualità: sarà necessario talora che di fronte a una di queste 
correnti, per intenderne il significato e valutarne la portata, egli 
risalga a un individuo solo, allargando poi progressivamente il 
proprio campo visivo di mano in mano che si allontana da quello. 
Né si veda alcuna contraddizione implicita in questo concetto di 
una previsione sociologica, che prende le mosse da un individuo: 
è necessario infatti correggere un errore comunissimo che della 
previsione sociologica vizia appunto irreparabilmente 
l'apprezzamento. Si suole cioè contrapporre a questa la previsione 
relativa ai fatti della vita individuale come alcunché di 
assolutamente distinto: molti, pur non intendendo menomamente 
di negare che noi abbiamo, in qualche misura, l'attitudine ad 
antivedere certi avvenimenti della vita nostra e spesso anche di 
quella di chi ci avvicina, negano invece essi stessi quest'attitudine 
quando si tratti di avvenimenti che interessino in un modo o 
nell'altro tutta una collettività. Ma una distinzione così recisa non 
ha una giustificazione, una ragion d'essere nei fatti: sotto questo 
argomento capzioso si cela uno dei vizi fondamentali 
dell'idealismo. </p>
	<p>Gli stessi idealisti che negano ogni prevedibilità dei fatti 
sociali, affermano d'altra parte con evidente contraddizione, 
l'efficacia dell'opera individuale sul loro svolgimento: ma se non 
si voglia ammettere che quest'opera sia cieco impulso, 
comunicato alle forze vive della società, ma inetto a muoverle 
coscientemente in una direzione determinata, se non si voglia 
ammettere che la eterogeneità dei fini abbia un valore mistico di 
fatalità oscura e privi necessariamente d'ogni giustificazione 
qualunque atteggiamento che non sia quietistico e apatico, la 
logica impone di riconoscere, che la iniziativa umana si svolge 
sulla via segnata da fini consciamente proseguiti, i quali possono 
essere superati o no dagli effetti remoti delle azioni individuali, 
ma possono anche venire approssimativamente raggiunti. Le 
conseguenze di un atto qualunque, ove questo venga deliberato 
sul fondamento di una cognizione abbastanza estesa e profonda 
della materia sociale, possono venire in qualche modo prevedute 
anche se esse implichino una modificazione generale della vita 
collettiva: quanto maggiore sarà la portata dell'atto, cioè quanto 
maggiore sarà l'influenza di cui l'individuo è capace sulla 
collettività, tanto più larga sarà la previsione: quanto più mature le 
riflessioni sul valore dell'atto, cioè quanto più completa 
sarà la conoscenza dell'ambiente, tanto più la previsione sarà 
sicura. Ciascuno di noi può - né v'ha chi lo contesti - proporre un 
fine alla propria attività e calcolare con sicurezza i mezzi più 
opportuni per conseguirlo: o può prevedere, entro certi limiti, 
quale sarebbe il proprio contegno in una determinata circostanza 
posta ipoteticamente. Noi siamo inoltre in grado, quando siamo 
penetrati molto addentro nella conoscenza di una persona, di 
tracciare in antecipazione la linea della sua condotta di fronte a un 
avvenimento supposto o reale, o di scegliere i motivi più idonei a 
indurla in un dato ordine di idee o di operazioni: per questo 
possiamo dire non solo di legger chiaramente, almeno fino a un 
certo punto, nell'avvenire delle persone di nostra famiglia e degli 
altri nostri più intrinseci, ma anche di influire sul loro avvenire 
noi stessi. E non basta: ma chi potrebbe mettere in dubbio che, 
quando noi partecipiamo attivamente alla vita di una collettività 
organata in modo più o meno stabile (classe, partito, casta) 
possiamo spesso dichiarar senza tema di errore la reazione con la 
quale essa risponderà o risponderebbe alla influenza di un agente 
modificatore interno od esterno, o provocare noi stessi, in misura 
proporzionale al grado della nostra partecipazione, una reazione 
determinata? </p>
	<p>Allargando ancora la cerchia della nostra capacità, ove siamo 
giunti a conoscere le condizioni, gli umori, le aspirazioni più 
diffuse di una cittadinanza o di un corpo elettorale, sarà a noi 
possibile colpire nel segno, quando vogliamo dedurre da questa 
conoscenza generale corollari particolari, determinando quali 
condizioni sarebbero necessarie per ottenere un effetto qualunque: 
trovandoci in condizioni favorevoli, potremo poi avvisare a 
provocar noi stessi una certa reazione e disporremo con sicurezza 
i mezzi a quest'uopo. </p>
	<p>La zona d'influenza dei vari individui può dunque 
venire segnata da un sistema di cerchi concentrici, dall'uno 
all'altro dei quali può irradiarsi la nostra previsione con maggiore 
o minore certezza e, con maggiore o minore intensità, la nostra 
azione. Dal padre che induce il figliuolo a recedere da una 
deliberazione prevedendone gli effetti funesti, a uno statista che 
frena una passione popolare, perché ne scorge nel futuro le 
conseguenze perniciose, c'è una serie lentissima di trapassi: dalle 
argomentazioni dettate dalla ragione o dal cuore a chi voglia far 
entrare alcuna persona in un dato ordine di idee, agli artifici 
dell'oratore o del pubblicista per segnare ad una comunità la via 
da seguire, c'è una gradazione perfettamente continua: ogni 
dimostrazione è il risultato di un calcola relativo alle disposizioni 
psicologiche di un pubblico, e solo da un siffatto calcolo risulta la 
previsione degli effetti che si potranno conseguire secondo la 
natura dei mezzi impiegati: il pubblico può essere poi costituito 
da un solo individuo o comprendere un'intera nazione. </p>
	<p>Secondo il posto che il soggetto occupa nella società, il suo 
stato d'animo potrà essere o quello dell'osservatore che assiste allo 
svolgersi degli avvenimenti, scorgendovi un corso più che 
naturale, quasi fatale o quello dell'esperimentatore che interviene 
nello svolgimento con una sua propria finalità. Per questo l'azione 
di ogni uomo politico, il quale non sia un bigotto della formula 
<foreign lang="fre"><hi rend="italic">laissez faire, laissez passer</hi></foreign>, è un sistema di 
esperimenti cioè per parafrasare una celebre definizione, di 
osservazioni e di azioni guidate da una previsione preconcetta. 
L'importanza di questo punto di vista dal quale pure si deve 
considerare la previsione sociologica, è evidente: ma poiché essa, 
così considerata, si fonda essenzialmente sulla osservazione 
dell'attualità, è bene che, innanzi di proseguire, 
esaminiamo i materiali di questa e la portata delle sue 
rivelazioni. </p>
	<p>Non ci sono due istanti nella vita delle collettività che si 
presentino come identici: ogni frammento della storia umana 
rivela aspetti in qualche modo caratteristici: un aggregato sociale 
sussiste in quanto le energie in esso racchiuse esplicano la loro 
attività: a ogni tratto si compiono avvenimenti che potranno 
esercitare un'azione più o meno diffusa, avere un'area di 
efficienza più o meno estesa. Ne segue che senza una nozione 
larga dell'<hi rend="italic">ambiente interno</hi> di una società non è possibile 
prevedere nulla del suo futuro prossimo. </p>
	<p>Vengono convocati i comizi per la rinnovazione del 
parlamento: è fuor di dubbio che in ogni collegio un osservatore, 
che astragga da qualsiasi considerazione partigiana può prevedere 
quasi sempre con una certa sicurezza il loro esito, valutando le 
forze rispettive delle varie organizzazioni politiche in lotta: chi 
potesse acquistare la conoscenza delle condizioni attuali 
d'equilibrio tra le varie tendenze in tutti i collegi di una nazione 
potrebbe quindi prevedere l'aspetto dell'assemblea che risulterà 
dai comizi elettorali. Scoppia uno sciopero: se si riesce a 
conoscere con precisione i rapporti che correvano fra gli operai 
scioperanti e i capitalisti, le condizioni economiche rispettive, il 
grado di floridezza dell'industria e il suo valore come servizio 
pubblico, la capacità di resistenza e il grado di solidarietà dei 
lavoratori, le loro risorse per tener fronte alle necessità dello 
sciopero e via dicendo, si può calcolarne a priori il successo 
probabile. In tutti questi apprezzamenti ha grande parte la 
statistica considerata come scienza dell'attualità, come metodo 
d'indagine delle condizioni attuali di un'aggregazione sociale. Si 
sa che il punto di vista dello Schlo5zer il quale concepiva la 
statistica come una storia in riposo, è stato sorpassato dalla 
scienza moderna: ma a noi giova qui di por mente in modo 
particolare a' suoi dati in quanto essi valgono a farci conoscere 
le caratteristiche di un momento storico determinato nella vita di 
una società qualunque. Se il censimento non servisse ad altro che 
a soddisfare una curiosità naturale ed a stabilire con intenti 
puramente speculativi un raffronto fra gli stati successivi di una 
stessa nazione, la sua importanza resterebbe straordinariamente 
ridotta: il suo vantaggio massimo deriva dal fatto che la 
conoscenza da esso derivata delle forze sociali considerate per 
artificio in un momento di equilibrio e la possibilità conseguente 
di stabilir la comparazione fra la loro intensità in momenti diversi 
ed ugualmente distanti, ci mettono in grado di trarre previsioni e 
norme per il futuro: previsioni se si tenga presente nello 
svolgimento delle forze sociali il suo carattere di naturalità e forse 
talora di necessità, norme se si creda possibile regolarlo o 
modificarlo. In ogni modo, come il dato statistico in generale, 
anche il censimento non è che una finzione e va interpretato e 
illuminato con l'ausilio di altri metodi e integrato con altri 
risultamenti: quelli soprattutto della ricerca analitica delle cause. </p>
	<p>Gli elementi che ci offre la osservazione di massa non dicono 
per se medesimi nulla affatto: ciascuno dei fattori che vengono da 
quei dati simbolicamente espressi non rivela, a un semplice esame 
delle sue condizioni presenti, le ragioni del proprio essere, poiché 
in verità, considerati ciascuno per sé, tutti i momenti hanno uno 
stesso valore e l'apprezzamento delle differenze richiede un 
analisi genetica approfondita; se dei singoli fattori non si risale la 
causalità, se non si ricerca quali tra le molte influenze 
determinatrici possibili hanno realmente agito nel caso 
particolare, i volumi del censimento ci saranno, come il 
libro dell'Apocalisse, chiusi con sette suggelli. </p>
	<p>L'esperienza delle sensazioni visive, insegna la psicologia 
sperimentale, non basta a darci la percezione netta degli oggetti: 
le forme, le dimensioni, le distanze si apprendono solo per la 
collaborazione di sensazioni muscolari, tattili e via dicendo; al 
neonato gli aspetti delle cose appaiono confusi, per così dire, in 
una parete policroma. Analogamente chi spinge la sua devozione 
al numero sino a voler imprigionare la vita di una società nelle 
grafiche e nei diagrammi, non può riportarne che un'idea confusa 
e troppo diversa dalla realtà: il Seignobos ha giustamente combattuto le esagerazioni del 
procedimento aritmetico introdotto dal Bourdeau (e caldeggiato 
dal Folkmar) nello studio dei fatti storici, per il quale 
confondendosi il concetto di enumerazione con quello di misura, 
si pretende di dedurre l'intensità dei fatti simultanei dai loro 
rapporti numerici, ad esempio l'influenza di un libro dal numero 
di copie che ne sono state tirate. </p>
	<p>Il passato deve illuminare il presente: l'indagine di quelli che 
sono i moti intimi, le vibrazioni impercettibili dell'anima 
collettiva, lo studio delle forme che prende il sentimento morale, 
non solo in quanto esso ci si rivela attraverso le statistiche 
giudiziarie o affini, ma in quanto è realmente vissuto da una 
popolazione, l'apprezzamento delle correnti della opinione 
pubblica nelle sue manifestazioni infinitamente varie, l'analisi del 
temperamento di un popolo e degli stati di equilibrio o di crisi che 
possono risultar nel suo seno dal contrasto fra lo spirito di 
tradizione e l'impulso progressivo, il sentimento religioso 
e l'indifferentismo, gli slanci umanitari e le tenerezze patriottiche 
- tutto questo non può sfuggire a una visione complessiva della 
realtà sociale. In verità noi abbiamo veduto come gli elementi 
soggettivi, che di questa realtà sono fattori essenziali, non 
soffrano di venire chiusi entro linee ben definite e oscurino spesso 
la nostra comprensione: ma una previsione che si riferisca a 
termini prossimi e a un ambiente circoscritto con esattezza non 
può risentir che relativamente poco di una condizione siffatta. Il 
pericolo poi che nella rappresentazione complessiva del momento 
storico abbia a venir meno la obbiettività e che vi si rispecchino 
piuttosto le tendenze dell'osservatore, è almeno in parte diminuito 
da ciò che i dati numerici nei quali possono altri elementi della 
realtà essere tradotti, funzionano nella loro incoercibile 
eloquenza, nella loro evidenza immutabile, come un severo 
controllo alle fantasticherie degli osservatori appassionati, come 
un freno efficace alla furia precipitosa degli osservatori empirici. </p>
	<p>Un convincimento errato prevale spesso nell'uso che si fa dei 
dati statistici; si ritiene cioè che essi rappresentino un'assoluta 
necessità, mentre, al contrario, se v'è cosa al mondo che abbia 
carattere relativo e precario, questa è appunto il dato statistico: 
ove ci abbandonassimo esclusivamente ad esso per formarci una 
idea esatta dell'attualità e trarre i pronostici per l'avvenire, 
saremmo indotti in un concetto falso, cioè fatalistico e unilaterale 
della vita collettiva. Nella idea vecchia della statistica, alla quale 
erano state assegnate come contenuto le cose notevoli di Stato - 
termine indefinito e arbitrario - era compresa in modo 
irragionevole e imperfetto la sua funzione: e provvido è stato il 
movimento rinnovatore, per il quale si è passati al concetto 
moderno di questa scienza, determinandosi così 
lucidamente quali circostanze possano utilmente venir trattate con 
il metodo numerico, e come in generale si debbano ravvisare in 
esse non già <hi rend="italic">cose</hi>, ma <hi rend="italic">forze</hi>, ma <hi rend="italic">fatti</hi> 
appartenenti a un ordine continuativo di causalità. Ma con questo 
la statistica ha esaurito probabilmente la sua virtualità: essa 
rimarrà forse, per sua propria natura, incapace di raggiungere mai, 
da sola, il fine della previsione e a questa potrà solamente fornire, 
in moltissimi casi, un primo e assai notevole fondamento. </p>
	<p>Nessuno vorrebbe oggi associarsi alle parole disdegnose e 
sprezzanti del Comte contro la <foreign lang="fre"><hi rend="italic">prétendue théorie des probabilités</hi></foreign>, a lui dettate, più che da altri motivi, 
dall'avversione al gretto isolamento scientifico dei geometri suoi 
contemporanei, disposti sempre a deprimere lo spirito d'assieme 
sotto la preponderanza dello spirito di dettaglio: ma certamente 
nessuno ripeterebbe nemmeno le espressioni baldanzose del 
Quetelet relativamente ai vantaggi che dall'applicazione del 
calcolo delle probabilità possono derivare alla conoscenza dei 
fatti sociali. </p>
	<p>Il numero è un simbolo morto: la società è una realtà vivente; 
e la sociologia può e deve accettare il dato statistico come 
espressione opportuna e provvisoria, per valersene, applicando il 
metodo comparativo ai risultati successivamente ottenuti, a 
sorprendere le condizioni reali della collettività e a dedurne 
approssimativamente le condizioni probabili prossime: ma nulla 
più. Pretendere di più equivarrebbe a snaturare la realtà stessa del 
fatto sociale. Ma non la si snaturerebbe meno se si trascurasse di 
conoscere l'accrescimento della popolazione, che costituisce uno 
dei fattori essenziali della dinamica sociale, l'incremento della sua 
densità, i rapporti della sua diffusione nelle singole regioni, le 
proporzioni nella distribuzione delle varie età entro un 
medesimo aggregato, la quota che ciascuna di esse dà alla 
mortalità annua, i dati relativi alle condizioni del lavoro e dei 
mercati, al differenziamento delle professioni, alla delinquenza, al 
suicidio, al grado di istruzione, a tutte le altre numerose 
caratteristiche significative della materia sociale che danno la 
misura del progresso complessivo e le ragioni dei vari e mutevoli 
atteggiamenti della massa. </p>
	<p>Per valutare le forze dei singoli partiti il primo fondamento 
positivo può venire appunto dalle statistiche elettorali: da esse 
tuttavia non risultano le ragioni speciali e locali del prevalere 
delle varie tendenze: possiamo desumerne tutt'al più le aspirazioni 
politiche generali di un paese, e calcolare sulle probabilità per 
l'avvenire prossimo. Si sa che molti collegi sembrano acquisiti a 
un determinato partito, soltanto per il fascino che vi esercita un 
uomo solo o per la corruzione che una ristretta cricca camorristica 
vi sparge a piene mani o per le imposizioni di una classe 
dominante o per la docilità del gregge elettorale o per interessi 
agricoli, industriali e commerciali che oscurano la visione dei 
problemi politici o per l'apatia momentanea degli altri partiti o per 
altre ragioni ancora, fra le quali ultima forse la fede nella bontà 
delle idee che il partito prevalente professa. </p>
	<p>Tutto questo non può esser rivelato che dalla osservazione dei 
fatti, nella loro realtà, non in quanto si facciano artificiosamente 
passare per il crivello delle operazioni statistiche. Se non si vuole 
esporsi dunque al rischio di vedere le proprie previsioni fallire, è 
necessario fondarle anche su altri dati: ma prima ancora bisogna 
applicare il metodo statistico non alla sola attività sociale che è in 
questione, sibbene a tutte le altre più notevoli, perché ne venga 
nettamente prospettato il quadro delle condizioni generali della 
collettività. Si vedrà allora, confrontando i dati raccolti in 
momenti successivi, se esista qualche rapporto costante tra le 
varie funzioni sociali: se si possa per esempio dimostrar la 
coincidenza del predominio dei partiti retrivi con un regime 
economico oppressivo e l'espandersi poi delle tendenze liberali in 
relazione con le scosse che la organizzazione economica riceve. 
Da questa <hi rend="italic">contaminazione</hi> del metodo statistico con il 
metodo storico, o piuttosto da questa applicazione del metodo 
delle variazioni concomitanti ai dati della statistica, risulteranno 
conseguenze feconde per la previsione. </p>
	<p>Si può anzitutto stabilire così un sistema di armonie sociali, 
determinare cioè rapporti costanti di elementi variabili. Osserva il 
Comte, a proposito della sociologia statica, che le previsioni 
alle quali essa potrà giungere, saranno propriamente destinate a 
concludere le une dalle altre le varie indicazioni raccolte con la 
osservazione relativamente a tutte le forme di esistenza sociale: e 
ci si avvicinerebbe così, come a un termine che non è tuttavia 
praticamente raggiungibile, a quello che era per il Comte l'ideale 
della previsione, a conoscere cioè gli avvenimenti futuri, o anche 
passati, indipendentemente dalla loro osservazione diretta, e 
soltanto in virtù delle loro mutue relazioni. Se la statistica ci 
dimostra che le scuole elementari sono tanto più frequentate e con 
tanto maggior profitto quanto più è elevata la condizione 
economica delle masse, o che il numero dei suicidi cresce col 
crescer della cultura generale o dell'attività industriale, o ancora 
che la mortalità infantile è tanto maggiore quanto maggiore è il 
numero delle unioni illegittime e che questo diminuisce col 
diminuir delle restrizioni alla libertà matrimoniale, avremo 
tanti indizi probabili di previsioni fondate. </p>
	<p>È certo che il <hi rend="italic">presente</hi> non può venire contrapposto in 
modo assoluto al <hi rend="italic">passato</hi> e al <hi rend="italic">futuro</hi>; l'attualità 
considerata come punto matematico è, al pari di questo, una pura 
astrazione: ma se si concepisce invece il presente con una certa 
larghezza di apprezzamento, come cioè tutto un periodo di tempo 
nel quale l'equilibrio delle forte sociali non è sottoposto ad 
alterazioni molto evidenti, in esso allora si comprendono la sintesi 
della storia, il dominio della statistica e le potenze del misterioso 
futuro, conforme al notissimo detto leibniziano che il presente è 
figlio del passato e padre dell'avvenire. Il passato non è più realtà, 
l'avvenire non è realtà ancora; il tempo non è - dice il Maeterlinck 
nel suo inflessibile determinismo - <foreign lang="fre"> "qu'un immense Présent, 
éternel, immobile, où tout ce qui a eu lieu et tout ce qui aura lieu a 
immuablement lieu, saus que demain, excepté dans l'esprit 
éphémère des hommes, se distingue d'hier ou d'aujourd'hui".</foreign> </p>
	<p>Dallo studio dell'attualità molto può ripromettersi la 
sociologia: il numero grande di elementi che si va raccogliendo di 
continuo in quei veri e propri osservatori sociali e laboratori 
sociologici che sono gl'Istituti di statistica, nonché nei molti 
istituti affini che vanno sorgendo intorno ad essi, conforme a un 
sano principio di divisione del lavoro, con propositi particolari 
diversi e un intento supremo comune, dà alla statica sociale quel 
fondamento oggettivo che le mancava al tempo del Comte: per 
questo egli non poteva che designare ai futuri le due grandi vie 
maestre della speculazione sociologica, e oggi soltanto si 
comincia a batterle con crescente fortuna: senza trascurare il lato 
dinamico, secondo sembrano consigliare il Fragapane, in nome 
del suo pirronismo storico, e il Durkheim, per timore che 
elementi spuri continuino a ribollire nel crogiolo della scienza 
nuova, il momento è venuto di dare alla statica l'importanza che le 
spetta. </p>
	<p>I suoi uffici sono stati nettamente determinati dal Vanni, il 
quale sostiene che la statica deve studiare come l'equilibrio si 
stabilisca nei rapporti degl'individui associati fra di loro, senza di 
che la vita individuale e la vita collettiva non sarebbero possibili - 
e nel rapporti fra l'individuo e la collettività, scaturendo 
dall'accordo dei rispettivi fini - e infine nei rapporti fra gli 
elementi costitutivi del sistema sociale, il quale altrimenti 
precipiterebbe nella dissoluzione. Il Rignano ha poi avuto il 
merito di dimostrare praticamente come generalizzazioni 
sociologiche possano dedursi dallo studio statico dei vari 
momenti storici, specialmente per quanto riguarda i rapporti fra la 
società militare, lo svolgimento delle istituzioni ecclesiastiche e 
l'equilibrio fra i <hi rend="italic">pesi</hi> rispettivi, come il Rignano li chiama, 
delle diverse classi sociali. </p>
	<p>Abbiamo tutta una serie di le empiriche, alle quali possiamo 
affidarci per la previsione: uscendo dai confini delle tabelle 
statistiche e mutuando cautamente e senza preconcetti altri dati 
alla storia e ai molti sussidi diversi, di cui, come vedremo, 
l'osservazione dell'attualità può disporre, si giunge ad allargare il 
concetto delle armonie sociali, che acquista così un'importanza 
rilevantissima. Nel suo libro sulle <foreign lang="fre"><hi rend="italic">Idées 
égalitaires</hi></foreign>, ad esempio, il Bouglé ha dimostrato che c'è 
una coincidenza costante fra la diffusione dell'egualitarismo e la 
espansione degli Stati, e ha illustrato questa legge con i dati 
dell'esperienza storica in modo esauriente, mostrando come le 
applicazioni che essa ha nel presente permettano di intravederne 
la grande portata per l'avvenire. E già il Comte sosteneva che le 
diverse scienze, anzi quasi tutte le arti, sono fra loro in tale 
connessione sociale che, ove sia ben nota la condizione di 
una sola parte qualunque, caratterizzata quanto basta, è possibile 
prevedere sino a un certo punto lo stato generale delle altre. Vero 
è che il sogno del Comte di spiegare tutta la realtà sociale di un 
determinato momento in funzione delle sue condizioni 
intellettuali, non si è avverato, né potrà avverarsi con gli 
avanzamenti del sapere: ma questo non toglie per nulla valore alla 
intuizione che egli ebbe della unità dei fatti sociali, anche se 
questa non può essere più dedotta <hi rend="italic">a priori</hi> da una unità 
chimerica della società. Altre leggi empiriche notevoli sono quelle 
che determina il Richard intorno ai rapporti dell'attività guerresca 
con il differenziamento sociale e dello stato domestico con il 
numero e la importanza delle sopravvivenze... Ma io non debbo 
qui passare in rassegna le notevoli conquiste che la sociologia 
vanta in questo campo, grazie all'opera de' suoi cultori più seri; 
mi sia tuttavia concesso di accennare alla importanza grandissima 
della legge della lotta di classe, la quale - osserva acutamente il 
Rignano - "per il genere di azioni e reazioni che stabilisce e per la 
<hi rend="italic">previsione</hi> che permette in molti casi, può paragonarsi alla 
legge chimica della doppia scomposizione dei sali. Questa, infatti, 
permette la previsione delle reazioni che avverranno nella miscela 
di due date soluzioni saline; e la legge sociologica della lotta di 
classe permette ugualmente in molte contingenze sociali una 
previsione non meno sicura e di natura affine".</p>
	<p>Naturalmente i grandi benefici dell'applicazione di questa 
legge verrebbero meno ove la si accogliesse come formula unica e 
indefettibile di tutto il dinamismo sociale, e gli sforzi che 
hanno fatto in questo senso i bigotti del materialismo storico 
trascurando tutti i fattori politici, giuridici, morali e intellettuali da 
cui pure una sociologia positiva non deve prescindere, possono 
essere equiparati alle più gravi aberrazioni metafisiche. Ma è 
certo che se si conosce la condizione presente di una data società 
in relazione ai rapporti fra le varie classi, sì può prevedere l'effetto 
di una riforma, la portata della resistenza ch'essa incontrerà, e 
valutare il grado di probabilità dell'uno o dell'altro esito finale. </p>
	<p>L'esistenza di quelle leggi induttive è la risposta migliore a 
chi si ostina a negar valore di scienza alla sociologia. Il 
Durkheim, come abbiamo veduto, preceduto in questo dal Bain, 
ha avuto il merito di far vedere quante applicazioni del metodo 
delle variazioni concomitanti sieno possibili nelle scienze sociali. 
La stessa legge del progresso deve trasformarsi in un sistema di 
leggi empiriche le quali dimostrino partitamente le singole 
condizioni del progresso nelle sue forme varie o le singole ragioni 
di decadimento, sempre in relazione con il principio del 
<foreign lang="lat"><hi rend="italic">consensus</hi></foreign>sociale. </p>
	<p>Naturalmente per elevarci a tali generalizzazioni sono ben 
lungi dal bastare i sussidi della statistica e della storia, 
strettamente intese; sulla incompletezza, sulla incertezza e sul 
valore provvisorio dei dati statistici abbiamo già insistito: 
sull'attendibilità dei dati storici e sul loro valore relativamente alla 
previsione, c'intratterremo fra poco. </p>
	<p>Accenniamo intanto agli altri argomenti di cui dispone lo 
studio dell'attualità. Anche se non si considera la funzione della 
sociologia e politica come equivalente a quella di una terapeutica 
sociale, si può parlare in realtà a questo proposito, senza dare alla 
parola <hi rend="italic">sintomo</hi> altro significato che di 
<foreign lang="lat"><hi rend="italic">signum</hi></foreign>, di indizio, di una vera e propria 
sintomatologia sociale (già Melchiorre Gioia dedicava la prima 
parte della statistica allo studio dei sintomi dello stato delle 
nazioni), la quale rivela le condizioni di fatto di una collettività: e 
se un tale compito è difficilissimo in paesi estranei a ogni largo 
movimento d'idee o dominati da un regime oppressivo, la 
difficoltà è assai minore là dove l'opinione pubblica ha i suoi 
organi di estrinsecazione e di propaganda diretta e indiretta. </p>
	<p>Utilità massima al nostro assunto deriva dal giornalismo, di 
cui il Comte ebbe a deplorare la grande espansione attribuendola 
alla degenerazione del sistema politico. Ma aveva torto, anche dal 
suo punto di vista, perché il giornalismo, e soprattutto il 
giornalismo indipendente, che, nonostante la maligna convinzione 
di molti, è tutt'altro che un mito, rappresenta proprio un potere 
spirituale che regola e controlla il potere temporale: e che ha, 
secondo il Comte voleva, funzione direttiva per quanto riguarda 
l'educazione e funzione consultiva per quanto riguarda l'azione. </p>
	<p>Ma non di questo importa a noi: il giornalismo con tutti i suoi 
difetti, e si potrebbe dire anzi in ragione de' suoi difetti, ci dà lo 
specchio delle condizioni dello spirito pubblico e la misura delle 
correnti sociali. Né giova il dire che, dato il carattere partigiano di 
quasi tutti i giornali, ciascuno suol conformarsi a criteri 
puramente soggettivi, perché il confronto fra i giornali dei diversi 
partiti può dare all'osservatore acuto l'idea esatta della realtà. </p>
	<p>Nel grande giornale si rispecchiano tutte le gradazioni della 
opinione pubblica. Se le discussioni intorno all'esercito sono 
molto vivaci, questo denota un impedimento che viene dal 
militarismo alla libertà e alla prosperità e l'esistenza di una 
corrente avversa: seguendo i giornali possiamo assistere 
ad esempio al preponderare crescente di questa e prevedere la 
limitazione della ingerenza militare nella pubblica cosa. </p>
	<p>Chi osservi il contegno di molti e diversi giornali da molti 
anni a questa parte, relativamente alla grossa questione del 
socialismo di Stato, osservando come gli ostacoli alla legislazione 
sociale sieno andati progressivamente diminuendo, e gli 
oppositori più sdegnosi si sieno lasciati ridurre a più miti consigli, 
può prevedere che se anche alla parte più civile d'Europa fosse 
riservata l'onta di un prossimo ritorno di un governo grettamente 
reazionario e oppressivo, il moto iniziato non tarderebbe a 
proseguire, tanto è generale la tendenza che esso rispecchia. </p>
	<p>Quando vediamo diffondersi le proteste per il funzionamento 
dell'amministrazione della giustizia e la campagna estendersi con 
crescente diffusione e intensità, presentiamo la riforma prossima. 
Se un governo per istornare altre preoccupazioni pensa di largire 
una riforma non chiesta, o si accontenta di rispondere alle 
esigenze più gravi con palliativi, accolti senza entusiasmo anche 
dalla stampa che lo sostiene, è facile prevedere la mala riuscita 
del tentativo. </p>
	<p>Il giornalismo è il polso della vita pubblica: esso ci offre i 
sintomi delle sue condizioni, i <foreign lang="lat"><hi rend="italic">pronostica</hi></foreign> secondo 
li chiamava Bacone, e ce li rappresenta con quella vivacità di cui 
la statistica non è capace e che è data dalla integrazione del dato 
di fatto arido e scolorito con i suoi motivi psicologici e le loro 
intime reazioni. </p>
	<p>Anche il giornalismo non è sufficiente: quanto più la 
previsione deve aver carattere particolare, tanto più è necessario 
addentrarsi nei meandri più riposti dell'organamento sociale e 
specialmente politico. Se dobbiamo riconoscere molto valore 
all'azione degl'individui eminenti, questa è, quando la loro 
personalità ci sia nota, un argomento notevolissimo di previsione. 
La conoscenza psicologica degli uomini di governo e dei 
maggiorenti dei vari partiti è arra non trascurabile della 
verosimiglianza delle nostre previsioni. Dato uno stato di fatto 
particolare, possiamo prevedere come agirà la minoranza nelle cui 
mani sta il monopolio dell'attività politica di un paese. Né altri 
elementi ci mancano: bisogna studiare da presso tutte le 
manifestazioni pubbliche, considerare con l'osservazione diretta la 
partecipazione rispettiva delle varie classi alle lotte politiche, la 
intensità e la spontaneità del movimento economico, le tendenze 
dominanti nel campo della scienza e della letteratura: un paese in 
cui destino molto interesse le conquiste della scienza, considerate 
non soltanto come oggetti di curiosità, ma nel loro valore 
intellettuale e nella loro portata pratica, è un paese che sarà mal 
disposto a una reazione religiosa: un popolo che accorre volentieri 
ai comizi pubblici, che si compiace di manifestare in modo 
solenne aspirazioni politiche o desideri di riforme, promette di 
continuare sulla via della libertà. </p>
	<p>In complesso, dall'osservazione dell'attualità, dalla 
considerazione statica intesa con larghezza, noi argomentiamo la 
presenza di determinate <hi rend="italic">tendenze</hi> sociali. </p>
	<p>Intorno a questo concetto di tendenza regna ancor viva la 
discussione. Quasi tutti i difensori della prevedibilità dei fatti 
sociali convengono che la sociologia scientifica non può elevarsi 
a previsioni positive sicure, ma solo a determinar le tendenze e a 
valutarne la intensità. È inutile ripetere qui - perché su questo 
punto abbiamo insistito altrove - che la distinzione comune a 
molti fra le previsioni delle scienze naturali e quelle della 
sociologia, in quanto queste avrebbero soltanto un valore 
strettamente condizionale, è fondata sovra un 
apprezzamento molto diffuso, ma inesatto, di quello che è il 
valore teorematico delle scienze naturali: quando dico che un dato 
corpo cadrà, suppongo tacitamente: cadrà <hi rend="italic">se</hi> verrà lasciato 
a sé in un mezzo di densità minore: ma non posso affermare che 
nessuna forza verrà a contrastare o ad annullare gli effetti della 
gravità. Tutte le proposizioni generali che possono esser concepite 
dalla scienza sociale, secondo il Mill, sono ipotetiche nel senso 
più stretto della parola: ma non accade diversamente nelle scienze 
naturali, le quali pure suppongono il non intervento di forze 
contrarie. Noi possiamo prevedere che il presente dissidio tra lo 
Stato italiano e la Chiesa finirà col comporsi: come e quando non 
sappiamo: c'è la tendenza rivelata dal movimento fatto 
notevolmente più intenso in favore della conciliazione e 
dall'adesione sempre più larga a un accordo, che la borghesia e il 
governo da un lato, il papato dall'altro, vanno manifestando; può 
darsi che qualche fatto nuovo neutralizzi questa tendenza, magari 
per sempre, ma non per questo diremo illegittima la nostra 
previsione. La sola differenza sta in ciò, che, mentre nell'esempio 
della caduta di un grave non si fa che applicare una legge fisica, la 
previsione di un riavvicinamento dello Stato alla Chiesa è dedotta 
dall'esame minuzioso del momento attuale piuttosto che da una 
generalizzazione sociologica quale sarebbe questa: che ovunque il 
potere è nelle mani delle classi privilegiate, quando gl'interessi di 
queste sono minacciati da movimenti che tendono ad elevare la 
potenza delle classi sottostanti ed escluse, di fatto se non di nome, 
dalla somma delle cose, il governo e la classe di cui esso è il 
naturale rappresentante, tendono per reazione a stringersi con 
vincolo sempre più forte all'autorità ecclesiastica e a valersi del 
suo ascendente per frenare il movimento temuto. </p>
	<p>Che se la conciliazione non avvenisse, se i rapporti fra 
Italia e Chiesa rimanessero allo <foreign lang="lat"><hi rend="italic">statu quo</hi></foreign> o il 
conflitto anzi si aggravasse, un'altra legge empirica si 
verificherebbe, che cioè, quando le classi operaie vanno elevando 
il loro livello intellettuale e rinvigorendo la propria autonomia e la 
capacità di resistenza, esse si sciolgono dalle pastoie del 
sentimento religioso e specialmente del formalismo rituale, 
affrancandosi così dall'autorità del sacerdozio. </p>
	<p>Naturalmente l'enunciato non può essere semplice e assoluto 
come nel campo delle leggi fisiche, per le quali è, in generale, 
inutile accennare partitamente alle circostanze determinanti e alle 
condizioni presupposte; mentre appunto l'accertamento di tali 
condizioni e la disamina di tali circostanze costituisce l'essenza 
del procedimento logico nel caso nostro. </p>
	<p>Di tutto questo non è persuaso il Fragapane, il quale crede che 
la possibilità di previsioni sociologiche abbia il suo fondamento 
nelle illusioni che si nutrono sul valore delle tendenze 
storico-sociali constatabili dall'indagine positiva. E nemmeno, 
sembra nutrir grande fiducia il Rignano, il quale argomenta contro 
questa sorta di previsione fondandosi specialmente sugli esempi 
numerosi che si hanno di inversioni vere e proprie nel senso della 
evoluzione. Più assoluto di tutti, lo Spencer crede addirittura che i 
cambiamenti sociali, ben lungi dal seguir la via più verosimile, 
seguano sempre quelle che agli occhi del senso comune erano le 
meno probabili. Si tratta in generale, a mio parere, di esagerazioni 
derivate da un concetto inesatto della legge naturale e da 
supposizioni presuntuose sul grado di certezza e di esattezza a cui 
possono o potranno elevarsi le leggi sociali, o anche da 
preconcetti di indole politica i quali viziano l'apprezzamento. </p>
	<p>Il valore di questo concetto di tendenza è stato invece 
rilevato in particolare dal Mill e dal Gumplowicz: quest'ultimo 
parla volentieri di prognosi sociologiche nelle quali ci si riferisce 
più alla direzione della evoluzione che non al momento della 
produzione di un avvenimento. Ma egli mostra di non avere 
compreso tutta la portata di simili osservazioni, quando nota con 
insistenza che nelle previsioni sociologiche i decenni non hanno 
nessuna parte, forse nemmeno i secoli: la sociologia fa i conti con 
i giorni di Dio, come li intendeva il salmista. Questo non è esatto: se fosse vero, 
bisognerebbe ammettere che, quanto più ci si avvicina al 
compiersi di un avvenimento, tanto più incerta dovrebbe 
diventare, relativamente ad esso, la nostra prescienza del futuro: 
la nostra sorte sarebbe né più né meno che quella fantasticata dal 
poeta per le anime dannate: </p>


<lg>
<l>Noi veggiam, come quei c'ha mala luce</l>
<l>Le cose. che ne son lontano; </l>
<l>Cotanto ancor ne splende il sommo Duce. </l>
<l>Quando s'appressano, o son, tutto è vano</l>
<l>Nostro intelletto.... </l>
</lg>

	<p>Al contrario, quando l'osservazione sia quanto è possibile 
destituita di carattere storico e versi invece sopra l'attualità 
considerata minutamente in un ambiente ristretto, la prognosi 
sociologica, come la prognosi medica, può anzi indicare 
spesso anche il corso probabile degli avvenimenti prossimi. Le 
cose vanno diversamente quando si tratti della forma generale 
della previsione a cui abbiamo accennato: si tratta infatti allora 
d'indicare il senso generale della evoluzione sociale: qui si tratta 
invece di designare la direzione presente di una corrente sociale 
particolare e fors'anche passeggera. </p>
	<p>Non sono in verità i fatti, dice lo Xénopol, che possono essere 
preveduti e predetti dalle scienze storiche, ma soltanto la 
direzione nella quale si moveranno questi fatti. Ma c'è molta 
differenza secondo che si vuol prevedere, come nel caso delle 
previsioni generali il carattere di una fase <hi rend="italic">nuova</hi> della 
evoluzione complessiva, o che, come nel caso di cui stiamo 
discorrendo, ci si limita ad applicare al futuro più o meno 
immediato una legge, indipendentemente dalle altre applicazioni 
storiche che se ne sono avute e da cui quella è stata indotta, 
oppure anche si afferma come vigoreggiante nel futuro, quello 
che è già prefigurato e vivo nel presente. </p>
	<p>Diremo dunque che sui dati fondamentali della ricerca 
statistica, integrati dalla conoscenza del passato prossimo e dalla 
osservazione semeiotica attuale delle condizioni della società in 
un ambiente nettamente circoscritto, è possibile elevarsi a 
previsioni, le quali si avvereranno ove le tendenze constatate che 
ci hanno permesso di formularle non vengano neutralizzate da 
altre imprevedibili. Si può ancora osservare che, quando si dice 
tendenza senz'altro, si dice in verità assai poco: perché, 
specialmente nelle età critiche, come quella che attraversiamo, 
non c'è tendenza nella società alla quale non se ne contrapponga 
consciamente un'altra opposta. Quando si constata che si tende 
presentemente alla estensione della libertà di connubio, 
non si viene in sostanza a dire altro che questo, che vi sono cioè 
degli ostacoli a tale estensione e che agiscono 
contemporaneamente altre forze intese a togliere di mezzo gli 
ostacoli stessi. Così la osservazione delle condizioni 
demografiche generali dei paesi civili ci mostra ad un tempo 
l'incremento dell'agglomerazione urbana, dall'altro la tendenza a 
fuggire i grandi centri come domicilio abituale e a fare delle città 
maggiori solamente il teatro delle attività intellettuali e 
commerciali: mentre la popolazione di Londra, di Parigi, di 
Milano cresce annualmente, si rileva, determinato da necessità 
economiche ed anche igieniche, un esodo generale d'impiegati e 
di operai, i quali vanno ad abitare con le famiglie nei sobborghi, e 
anche nei paesi o nelle città vicine, e si recano poi tutte le mattine 
alla capitale per ritornarne la sera. Quale delle due tendenze finirà 
col prevalere? Probabilmente la seconda, grazie alla 
moltiplicazione e alla facilitazione dei mezzi di trasporto. </p>
	<p>Sapere che una tendenza c'è, è dunque troppo poco: quello 
che più importa è saperne valutare l'intensità, e a questo fine è 
prezioso il sussidio del metodo statistico. Naturalmente qui c'è il 
pericolo evidentissimo che s'insinui l'elemento soggettivo, ma 
questa è, come sappiamo, una condizione quasi necessaria degli 
studi sociali di indole più strettamente concreta: del resto - lo 
abbiamo già detto - l'abito scientifico e il controllo esercitato dai 
risultati numerici possono valere a limitare o anche a rimuovere 
una tale difficoltà. Le previsioni, almeno per chi si appaghi della 
condizione di puro osservatore, saranno evidentemente più sicure 
quando si riferiscano a quello che il Comte chiamava movimento 
spontaneo contrapponendolo al movimento sistematico, cioè alle 
correnti sociali meno soggette all'influenza dell'attività 
degl'individui. </p>
	<p>Concluderemo su questo punto riassumendo in poche 
parole le idee esposte sul valore della osservazione dell'attualità: 
su di essa cioè possono fondarsi previsioni ipotetiche 
relativamente a quelle forme di attività collettiva che si prestano a 
venir considerate in funzione d'altre forme, e previsioni reali, 
giustificate dalla constatazione delle tendenze attuali particolari di 
un organismo sociale. </p>

</div2>
<div2>

<head>6. La previsione come fondamento essenziale dell'azione...</head>
<p>La previsione come fondamento essenziale dell'azione
individuale nella società. </p>
	<p>Quando l'osservatore dell'attualità si trovi in tale condizione
da poter egli stesso proporsi di modificare più o meno largamente 
l'ambiente sociale in cui vive ed opera, si rivela un aspetto 
particolare e nuovo della previsione, in quanto che questa, mentre 
si prospetta più nettamente nel suo carattere di necessità finale, 
serve non più come strumento speculativo o come mezzo di 
verificazione delle uniformità sociologiche, bensì come 
argomento essenziale di scelta nella condotta e segna a questa i 
termini da raggiungere, le propone i mezzi, la dirige nella 
formazione razionale dei motivi. </p>
	<p>Qui appunto risulta il carattere differenziale che resiste anche 
a una discussione critica fondata sopra vedute epistemologiche 
positive e che vale a distinguere dalla previsione sociologica la 
maggior parte delle previsioni, che poteremmo dir fisiche. La 
differenza risulta dalla diversa forma assunta, nei due casi, 
dall'<hi rend="italic">interesse</hi> che noi abbiamo a che le nostre aspettazioni 
sieno confermate. Scelgo, per chiarire il mio concetto, un esempio 
volgarissimo. Uno sperimentatore versa in un recipiente una certa 
quantità di un determinato liquido: sotto vi accende il 
fuoco: prevede che, portato a una temperatura nota, quel liquido 
bollirà: allo studioso non interessa niente affatto che la storia di 
quella certa quantità di liquido sia segnata, a un dato punto, da 
questo avvenimento, che cioè, in circostanze particolari di tempo 
e di luogo, essa sia stata riscaldata fino alla ebollizione: quello 
che importa è di riconfermare con questo caso speciale la nozione 
universale che il punto di ebollizione di quel liquido corrisponde a 
una data temperatura. </p>
	<p>Parimenti, anche se abbandoniamo il campo sperimentale, 
quando un astronomo prevede, una eclissi, importa a lui assai 
relativamente il fatto storico per se stesso, del venire il sole, la 
luna e la terra a trovarsi in un dato momento in tale posizione 
reciproca: quello che lo interessa è la verificazione dei principi 
generali che stanno a fondamento de' suoi calcoli. </p>
	<p>Le cose stanno molto diversamente nei riguardi della 
previsione sociologica. Quando uno scienziato prevede la 
decadenza di una nazione o di una razza, il trionfo di una 
rivoluzione o l'esito di una guerra, quello che più lo interessa è 
sempre l'avvenimento storico in sé e la sua ripercussione sulla vita 
generale della civiltà. Se noi attendiamo con ansia febbrile di 
vedere quale conferma riserbi il futuro alle nostre aspettazioni, 
non è tanto perché ad esse è talora intimamente legato il nostro 
apprezzamento in merito al valore delle generalizzazioni 
scientifiche, quanto perché il fatto stesso, che è oggetto delle 
previsioni ha per noi un significato, e come criterio per giudicare 
positivamente la portata delle singole forze operanti nella società 
e come fondamento per determinare probabilità nuove e come 
fattore di nuove condizioni della vita collettiva. All'eccezionale 
valore della legge della lotta di classe abbiamo già accennato: se 
la applichiamo a un determinato episodio del movimento 
proletario fondandoci su di essa per prevederne lo scioglimento, il 
nostro spirito, nell'attesa di questo, non è occupato soltanto dal 
desiderio che la legge esca avvalorata da questa prova novella, ma 
anche dall'interesse che portiamo alla lotta che si svolge, così per 
il suo carattere umano come per il suo valore di sintomo e per le 
sue conseguenze largamente considerate. </p>
	<p>Tutto questo è già molto chiaro, se anche ci restringiamo al 
dominio della osservazione sociologica, sebbene qui abbia pur la 
sua parte la curiosità prettamente ideologica e speculativa di 
constatare come rispondano i nostri istrumenti dottrinali al 
paragone della realtà. Ma l'importanza di questo punto di vista 
nuovo, da cui la previsione può essere considerata, emerge con 
più vittoriosa evidenza dall'analisi dell'azione individuale sul 
corso degli avvenimenti sociali e particolarmente dell'azione 
politica, intesa questa, secondo abbiamo accennato, come un 
sistema di osservazioni e di azioni guidate da una previsione 
preconcetta. Il momento psicologico dell'uomo di stato (e quello 
che si dice dell'uomo di stato si può ripetere press'a poco di 
chiunque abbia una parte notevole nella direzione del movimento 
sociale) è affatto caratteristico. Lo scienziato puro si giova della 
osservazione particolare, diretta o indiretta, dei fatti sociali per 
sorprenderne le somiglianze e per inferire così principi generali, 
adempiendo al compito teorematico della sociologia: o se si 
appaghi di descrivere le forme della socialità, si sforza di segnar 
la tendenza delle forze attuali e di scorgere nel presente, vivo già 
di vita ideale, se pur celato ancora e latente, l'ambiguo futuro. 
L'uomo di stato invece vuol apprendere dal particolare, dalla 
osservazione degl'impulsi che danno aspetto caratteristico a un 
determinato momento storico, quali conseguenze avrebbe 
una sua deliberazione qualunque oppure, inversamente, quale 
deliberazione dovrebb'egli prendere o quali azioni compiere per 
ottenere un effetto desiderato. Egli muove, per ogni singolo caso, 
dalla conoscenza della modificabilità relativa, ma assai estesa e 
varia, della realtà sociale e dal calcolo della propria capacità di 
modificarla, per giungere, su questi fondamenti, a proporsi una 
certa modificazione quale fine e a determinare i mezzi adeguati e 
opportuni per raggiungerlo. Le uniformità sociologiche e la 
esperienza scientifica in generale possono guidarlo 
autorevolmente nella discussione e nella risoluzione, segnargli i 
limiti entro i quali egli deve contenersi, prepararlo alla possibilità 
di sorprese varie e insospettabili da parte dei fattori irrazionali che 
premono dattorno, fornirgli i mezzi per allargare e approfondire le 
osservazioni: ma questo non basta a creare il grande uomo di 
stato, a infondere l'intuito politico, il senso sottile della 
opportunità che suol comunicare un'impronta geniale all'azione 
governativa. Nessuna scienza detta i principi, nessun'arte 
suggerisce le norme, per le quali si riesce a sorprendere 
nell'episodio più insignificante un sintomo, a valersi del mezzo 
più semplice come di una leva possente, a sviscerare una 
situazione sfruttandone tutta la virtualità, a vedere per ogni fatto 
che si compie maturarsi le condizioni e le cause di fatti nuovi non 
ancora reali. Gli artifizi logici più raffinati, gli strumenti della 
osservazione scientifica più sensibili sono ancora grossolani e 
imperfetti in confronto delle <hi rend="italic">risorse</hi> di cui dispone lo 
statista di genio per enucleare dal presente il futuro, per formulare 
la previsione e attuarla, per circoscrivere il fine e disporne i 
mezzi, per elaborare le idealità e fissarle nella pratica. </p>
	<p>Si può osservare: anche l'ingegnere che applica i suoi 
calcoli a un progetto di perforazione d'un monte o all'impiego 
industriale di una energia naturale, si preoccupa, piuttosto che di 
vedere illustrata la perfezione della sua disciplina, di riuscire 
nell'intento particolare che si propone. Sta bene: ma il caso è 
tutt'altro che identico. La massa bruta del monte o dell'acqua resta 
quella che è, cioè non soggiace a mutamenti apprezzabili: agli 
occhi nostri, in confronto con la nostra vita fugace, essa rimane 
eterna e non conosce futuro. Se la perforazione o la 
trasformazione è possibile oggi, sarà possibile anche fra dieci, fra 
cento secoli. La materia sociale invece è materia umana, materia 
viva, animata da energie spirituali che si accrescono, si 
modificano, si trasformano senza tregua. Se un'ardita riforma è 
sufficiente oggi a salvare un popolo dalla rovina economica, non 
sarà più sufficiente domani: una tendenza pericolosa che in questo 
momento è agevole contrastare, avrà acquistato fra un anno tanto 
potere da deludere ogni nostro, sforzo. All'applicazione di un 
principio scientifico, la quale appare ora possibile e opportuna, 
sarà assurdo pensare domani, quando le condizioni 
dell'applicazione saranno venute meno: e sarà allora il caso di 
applicare un altro principio, di ottemperare a un'altra norma: chi 
non agisca risolutamente - per quanto con riflessione - in vista di 
una modificazione degli ordini sociali, fallirà nell'intento: e la 
capacità, che è quindi evidentemente necessaria, di adattare i 
mezzi del nostro potere alle circostanze varie, non può esser 
desunta da nessun sistema di filosofia politica, da nessun trattato 
di sociologia. </p>
	<p>Il giornalismo non è soltanto lo specchio dell'attualità: è 
anche uno strumento che adoperato abilmente vale a creare, a 
indebolire, ad alimentare, a distruggere tendenze e movimenti 
della società. Chi ha un grande giornale a propria 
disposizione e se ne giova per raggiungere un fine concepito 
come politicamente necessario e materialmente possibile, può 
dire, ove sappia valersene, d'aver in pugno un sicuro argomento di 
successo. Il potere persuasivo e in generale suggestivo della 
stampa è inapprezzabile, quando chi ne dispone abbia una 
conoscenza così piena dell'ambiente sociale da poter prevedere 
quale effetto avrà un articolo o come verrà risposto dalla massa a 
un appello. La funzione che ebbe fin qui l'eloquenza nelle 
assemblee, funzione appunto di persuasione o di suggestione, è 
usurpata oggi sempre più securamente dal giornalismo, il quale 
sembra talora volersi anche sostituire alla eloquenza forense. </p>
	<p>Ma la dialettica degli oratori e dei pubblicisti non è che un 
mezzo fatalmente vano quando non sia lucida la visione del fine: 
nessun uomo politico potrà dire di tener ambe le chiavi del cuore 
popolare e di volgerle a sua posta, girando e rigirando, quando 
non abbia conoscenza piena di dove vuol andare e non voglia 
fermamente andarvi. Allora solo egli potrà ottenere quella 
necessaria deformazione delle sue attività intellettuali, senza di 
che non si giunge a creder vero quello soltanto di cui le 
conseguenze appaiono gradite e desiderabili: deformazione 
necessaria, dico, perché in generale non si riesce a far credere se 
non si crede, ed è quasi sempre assurda la pretesa d'infondere in 
altri una fede che non si ha. Bisogna credere alla certezza delle 
nostre previsioni, concepire come necessaria e fatale l'idea che noi 
abbiamo del futuro. </p>
	<p>Vero è che l'esperienza più comune ci ammaestra e la 
conoscenza scientifica ci conferma, essere il territorio delle 
operazioni umane pervaso e signoreggiato dalla eterogeneità dei 
fini e da vari fattori spirituali dissolventi che inducono allo 
scetticismo e scemano fulgore a ogni fede. Guai se l'uomo 
politico vivesse una tale dottrina e vi si conservasse coerente! 
Essa non potrebbe che isterilire tutte le sorgenti dell'attività e 
persuaderlo al nihilismo governativo; tanto varrebbe abbandonare 
le cose al loro corso spontaneo e lasciarsi trascinare alla deriva 
dagli eventi. Come conciliare le esigenze della operazione con i 
risultati della speculazione? C'è una via sola, se non m'inganno: 
ed è questa: poiché la teoria ci ammonisce che le conseguenze 
prossime delle nostre azioni non corrispondono mai perfettamente 
alle nostre previsioni e spesso anzi se ne allontanano d'assai e che 
le conseguenze remote si sottraggono quasi ad ogni 
apprezzamento positivo, e poiché d'altra parte è necessario che 
l'azione politica sia diretta da fini che noi sappiamo con sicurezza 
raggiungibili mercé i mezzi di cui disponiamo, ne segue che 
nell'agire dovremo essere sorretti dalla convinzione che le nostre 
previsioni sono assolutamente certe, e operare quindi come se 
l'avvenire dovesse infallibilmente corrispondere alle nostre 
aspettazioni. La scienza sociale dimostra la imprevedibilità 
relativa del suo oggetto: l'arte di governo ne postula la assoluta 
prevedibilità: le conclusioni dell'una e i presupposti dell'altra si 
trascendono dunque, in certo modo, reciprocamente. </p>
	<p>Questa conclusione prammatistica ha in sé, non me lo 
dissimulo, qualche cosa di repugnante alle nostre abitudini 
mentali più generali e costanti: e veramente chi pretendesse di 
attribuire a questa finzione, di cui si alimenta necessariamente 
ogni azione di governo, un carattere d'intenzionalità o accettasse il 
principio wundtiano come alcunché di assoluto e fatale, 
offenderebbe non dico i dati della logica o della scienza, ma quelli 
del senso comune stesso. </p>
	<p>Non dobbiamo dimenticare che per quanto riguarda le 
conseguenze prossime delle nostre azioni è possibile apprezzare il 
grado di probabilità ch'esse corrispondano agli intenti nostri; è 
possibile calcolare approssimativamente le deviazioni alle quali 
sarà costretta la nostra linea direttiva, sotto l'impero di altre 
volontà, di altre forze contrastanti: noi volgeremo dunque il 
pensiero come a termine assolutamente certo, piuttosto che 
all'attuazione del nostro fine, alle conclusioni del nostro calcolo 
relativo alla valutazione delle eventualità possibili. </p>
	<p>Si aggiunga che il convincimento pieno della fondatezza 
d'una previsione particolare non è per nulla una stessa cosa con la 
fede complessa nelle nostre idee, se anche questa appunto ci fa 
parer desiderabili le conseguenze che di quella previsione singola 
sono l'oggetto. Si può ad esempio credere che la guerra sia una 
forma di delinquenza collettiva e che la pace universale sia uno 
stato sommamente desiderabile, senza per questo considerare la 
fine dei conflitti internazionali come l'effetto necessario della 
nostra propaganda contro il militarismo; quello che importa è che 
esercitiamo questa propaganda con la convinzione ch'essa gioverà 
alla nostra causa e concorrerà alla diffusione della nostra 
credenza. Gli effetti psicologici saranno gli stessi. La previsione 
che noi dobbiamo trattare come assolutamente certa riguarda gli 
effetti immediati della nostra propaganda piuttosto che il fine 
supremo al quale questa è subordinata. Taluno può essere 
socialista e considerare nello stesso tempo il collettivismo come 
un ideale che potrà non essere nella pratica pienamente attuato: 
l'opera sua sarà pienamente giustificata quand'egli creda con tutta 
sicurezza che la probabilità dell'avvento del socialismo crescerà 
per la formazione di credenze simili alla sua e che a tal 
formazione giova la condotta cui egli si uniforma nel seno del suo 
gruppo. </p>
	<p>Un'altra osservazione ancora, a dissipar i dubbi che la 
soluzione proposta avesse suscitati: quando poniamo quale segno 
dello stato d'animo d'un uomo politico il convincimento della 
prevedibilità delle conseguenze di un atto, non lasciamo già il 
campo della esperienza storica ed attuale per quello della 
deontologia: non intendiamo di sostenere che sia 
<hi rend="italic">conveniente</hi> la presenza di un certo carattere nella figura di 
uno statista, ma ci limitiamo anzi, riassumendo appunto i risultati 
della esperienza, a mettere in rilievo un aspetto psicologico 
costante che è comune a quanti hanno compiuto un'azione politica 
efficace e durevole: più che formulare una norma enunciamo un 
fatto, confermato concordemente dalla conoscenza del passato e 
dalla osservazione del momento storico nel quale viviamo. </p>
	<p>L'esperienza dimostra poi che, quanto meglio noto 
all'individuo è l'ambiente interno dell'aggregato sul quale si 
esercita la sua azione, tanto più positiva è la concezione dei fini e 
tanto più probabile il loro raggiungimento. Non è dunque la 
condotta politica moto impulsivo e cieco, verso termini posti 
arbitrariamente senz'altra guida che le disposizioni affettive e 
razionali dell'agente, ma corollario, logicamente dedotto, della 
conoscenza ch'egli possiede intorno alla materia sociale soggetta 
all'opera sua e modellata dal suo sforzo: i rapporti causali che la 
scienza fissa nelle sue uniformità e che la stessa pratica va 
manifestando sono a fondamento della tattica d'ogni dominatore 
d'uomini o agitatore di coscienze: ciascuno di essi, giusta il 
celebrato aforismo di Bacone, è fondamento e giustificazione 
dell'operare: chi ignori la relazione che lega il mezzo con il fine, 
viene di necessità a perdere ogni principio di orientamento: 
<foreign lang="lat"><hi rend="italic">scientia et potentia humana in idem coincidunt quod 
ignoratio causae destituit effectum</hi></foreign>. Nella possibilità 
adunque di prevedere che, data la causa, l'effetto le 
conseguirà, conserva il suo più vasto e sicuro dominio la 
conoscenza del futuro sociale: e questa possibilità, meglio che 
dalle poche generalizzazioni stabilite dalla scienza, è a noi 
consentita per ora dalla cognizione specifica, variamente ottenuta, 
delle condizioni in cui vive la vita del momento attuale la 
collettività esposta all'azione della nostra iniziativa cosciente. </p>
	<p>I modi del nostro operare si affinano progressivamente per la 
esperienza, in quanto da essa esce la smentita o la conferma alle 
nostre aspettazioni: si rettificano così le uniformità di successione 
constatate, si affina il magistero del metodo di osservazione, si fa 
più temperata e più intensa l'energia che anima la condotta. Per 
una via seminata di errori l'arte di governo che segna le norme a 
chi voglia trasformare o creare coscienze, creare o trasformare 
ordinamenti sociali, muove così corredata di molteplici strumenti 
dottrinali e pratici alla sua costituzione positiva. </p>

</div2>
<div2>

<head>7. Il valore della conoscenza storica...</head>
<p>Il valore della conoscenza storica e la previsione. </p>
	<p>Un tale modo di considerar la previsione essenzialmente 
quale funzione della conoscenza dell'attualità, sia che in questa 
possa cogliersi l'avvenire all'istante del suo primo nascimento, sia 
che le forze del presente possano venire sfruttate dalla iniziativa 
individuale per il compimento di fini prestabiliti, apparirà in pieno 
contrasto con le convinzioni più diffuse relativamente al futuro 
sociale: è stato infatti sempre, in generale, quasi un assioma che la 
nozione di ciò che sarà debba scaturir dallo studio di ciò che fu: 
come nella vita individuale, se ci vogliamo proporre una norma da 
seguire per l'avvenire, la desumiamo dalla esperienza, così 
sembra che governi e popoli debbano commisurare alla propria 
storia la propria azione e i propri destini e che la scienza sociale 
possa giungere alla cognizione dell'avvenire solamente pescando 
nel fondo inesauribile della tradizione. </p>
	<lg lang="eng">
<l>There is a history in all men's lives, </l>
<l>Figuring the nature of the times deceas'd: </l>
<l>The which observed, a man may prophsy, </l>
<l>With a near aim, of the main chance of things</l>
<l>As yet not come to life, which in their seeds</l>
<l>And weak beginnings, lie intreasured.A </l>
</lg>
	<p>(SHAKESPEARE, <hi rend="italic">King Henry</hi> IV, II Part, Act III, 
Scene 1). </p>

	<p>E come Tucidide aveva detto: conoscere la verità sul 
passato per preveder l'avvenire, altri affermò che l'esperienza 
assume talvolta i caratteri della profezia o ancora che l'avvenire è 
semplicemente il passato in cui si entra per un'altra porta. Tale era 
appunto in sostanza anche il pensiero del Comte, il quale, pur 
deplorando il carattere essenzialmente letterario o descrittivo della 
conoscenza storica, le preconizzava una fase esplicativa, nella 
quale, ristabilita la naturale figliazione degli avvenimenti passati, 
sarà possibile una previsione della loro successione ulteriore. </p>
	<p>Lo stesso Comte fu tra i più fervidi oppugnatori 
dell'empirismo sistematico del secolo XVIII, nella sua forma di 
pirronismo storico, e volle confutare la critica spietata mossa dal 
Voltaire e da altri al valore delle testimonianze umane, 
fondamento sostanziale di ogni nostra conoscenza del passato. 
Non sembra necessario discutere ora sull'apprezzamento che 
intorno a questa forma del sapere si può recare oggi: il valore del 
metodo storico nello studio dei fatti sociali non potrebbe venir 
seriamente contestato: le benemerenze della scuola storica 
e in generale dello storicismo a cui tanta parte della nostra cultura 
fu ed è improntata, non sono revocate in dubbio da alcuno, se 
anche da taluno si tende ad attenuarle: d'altro canto, nessuno 
ignora la parte che ha avuta l'ispirazione soggettiva nella critica 
dei dati di fatto, la insufficienza, la fallacia, spesso la unilateralità 
dei documenti, la necessità troppe volte trascurata di procedere 
con somma cautela, seguendo le regole fissate dalla metodica, le 
quali tuttavia tornerebbero vane, qualora mancasse allo studioso 
l'acume e il senso naturale della imparzialità. </p>
	<p>Ripetere oggi, a proposito dei molti elementi spuri che 
inquinano la conoscenza del passato, le abusate espressioni di 
diffidenza, sarebbe di cattivo gusto: tanto più che se dovessimo 
rigettare come inutile zavorra tutta la tradizione della esperienza 
storica accumulata nelle forme più varie, la sociologia potrebbe 
rinunciare senz'altro, per ora almeno, al suo mandato, dal 
momento che i materiali di queste discipline sono press'a poco gli 
stessi, diverso essendo solamente il punto di vista dal quale 
vengono elaborati. </p>
	<p>È certo che, fatta l'ipotesi di uno strano concorso di 
circostanze per il quale, di tutta la letteratura intorno alla 
rivoluzione francese rimanesse soltanto quella di intonazione 
giacobina o quella d'ispirazione reazionaria, nessun concetto 
esatto si avrebbe di quella grande convulsione sociale. Ma di fatto 
noi possiamo, confrontando le varie posizioni assunte dagli 
storici, controllare i loro scritti con i documenti e fare la critica 
degli elementi soggettivi. Alle difficoltà derivate dalla parzialità 
degli scrittori, si aggiunge il fatto che gli avvenimenti storici sono 
di natura psicologica e quindi, come sappiamo, eminentemente 
attuale: l'elemento affettivo anzi, che ha sopra tutti parte 
essenziale nei decorsi storici, sfugge facilmente 
all'apprezzamento critico. L'inquietudine, il malcontento e 
altri stati siffatti fra i più caratteristici che le società presentano 
nei loro momenti storici più notevoli, non sono appunto che 
sentimenti, non sono che tendenze vaghe a un mutamento: come 
apprezzare queste tendenze eminentemente soggettive, dopo che 
il mutamento sia avvenuto? Quali traccie lasciano esse nella 
storia, dopo aver perduto la loro realtà psicologica? </p>
	<p>Tali riflessioni sono pericolose: perché è facile estenderle, 
sebbene meno assolutamente, dai dati affettivi ai dati percettivi: le 
infinite percezioni che in uno stesso istante qualunque potrebbero 
concorrere a costituir la rappresentazione de' suoi caratteri 
storici, non si accumulano nella storia come i fossili, nei quali 
possiamo per così dire infondere con la immaginazione vita nuova 
o ristabilire con sicurezza le forme della vita svanita; sono 
piuttosto simili ai culmini di una catena di montagne che 
emergano con la cima dalla superficie del mare e ne attingano con 
i piedi le profondità tenebrose: per interpretar questi dati appieno, 
dovremmo essere in grado di scandagliare con l'occhio l'oceano 
cupo e indistinto che li avvolge: ma pur troppo si può dir di loro 
quello che Dante disse del fondo del mare, che cioè "cela lui 
l'esser profondo".</p>
	<p>Affermeremo per questo che la scienza sociale deve ripudiare 
i dati della storia per chiudersi nel breve cerchio dell'attualità, 
profittando del metodo etnografico, del metodo statistico e degli 
altri sussidi di cui possiamo disporre a tal uopo? Certamente no: 
la difficoltà di una impresa non è ragione sufficiente perché 
rinunziamo a compierla: dati meno perfetti di quelli che possiamo 
desiderare, non sono per questo inutili e spregevoli. Anche la 
conoscenza storica è relativa, è anzi fatalmente ben più relativa 
che non la conoscenza naturale: donde la necessità di moderare le 
nostre esigenze, per evitare di chiedere alla storia quello 
ch'essa o non ci può dare. </p>
	<p>Storia non è poi soltanto - come troppo spesso si tende a 
credere ancora - la descrizione dei fatti politici e delle geste 
militari nella loro successione cronologica: storia è pure la storia 
della cultura, la storia del diritto, la storia della famiglia, la storia 
della tecnica, dell'arte, della scienza, della filosofia. È vero che 
anche i dati relativi a queste funzioni sociali vogliono essere 
interpretati: è vero che tali ordini di studi possono essere viziati in 
sommo grado da preconcetti ideologici. Ma è anche vero che in 
quanto le più essenziali tra queste funzioni sembrano sottrarsi 
quasi del tutto all'azione individuale e costituirsi anzi come forme 
coattive che premono sugl'individui, il colorito soggettivo dovrà 
deformarne meno apparentemente il ricordo. Del resto, come 
nelle altre scienze, a maggior ragione nella scienza della società, 
va tenuto conto della equazione personale. </p>
	<p>Ma si insiste: che cosa, se non la interpretazione, dà 
significato alla storia (diceva appunto a proposito della storia il 
Simmel che <foreign lang="ger">"erst die <hi rend="italic">Deutung</hi> giebt ihr Bedeutung"</foreign>)? e che cosa è la interpretazione se non la 
indagine dei momenti psicologici che hanno influito sul fatto 
storico? Il Wundt ha messo in rilievo che la interpretazione 
storica, a differenza della conoscenza naturale, non s'impone allo 
studioso quasi per virtù di una costrizione soggettiva: per questo, 
mentre di un fatto naturale è possibile una sola spiegazione 
scientifica, una serie di dati storici è suscettibile di tante 
spiegazioni, tutte ugualmente vere, quanti sono i punti di vista 
possibili. </p>
	<p>Doppia dunque la insidia del soggettivismo, in quanto esso 
impronta di sé la natura essenziale dei fatti storici, del pari che 
l'opera di elaborazione scientifica: sono quindi soggettivi, 
cioè psicologici, i fatti storici per se stessi: e soggettivo, cioè 
informato a discordi criteri, diversi da individuo a individuo, è il 
lavoro che gli scienziati compiono sopra il materiale de' loro 
studi. Ma, se pure notevolmente limitato, il valore della 
conoscenza storica non vien meno per questo: e bisogna in 
particolare guardarsi dal vedere, anche dove non c'è, una 
intrusione illegittima di elementi soggettivi e così pare 
dall'esagerar gli effetti del soggettivismo. È ad esempio 
perfettamente lecito allo storico, osserva il Vailati, di qualificar 
come causa, solo quelle condizioni di un dato fatto, alla 
modificazione delle quali egli crede sarebbe necessario e utile 
provvedere, se si volesse provocare o impedire il fatto in 
questione o altri d'indole analoga, o modificarli nel modo da lui 
desiderato: eppure simili apprezzamenti varieranno naturalmente 
da autore ad autore, secondo i sentimenti o le prevenzioni 
politiche e morali. Ha poi dimostrato il Salvemini, che allo storico 
altra oggettività non si deve richiedere se non quella che consiste 
nel subordinare le proprie idee alla realtà, nell'esser pronti sempre 
a modificare e magari abbandonare qualsiasi più cara teoria di 
fronte alla contraddizione dei fatti: la funzione che nelle discipline 
più rigorosamente scientifiche è compiuta dalle ipotesi meramente 
arbitrarie, dalle quali muove l'osservatore per indagare poi se 
l'esperienza le confermi, va assegnata nella scienza storica ai 
preconcetti religiosi, politici, filosofici. Il vizio non è dunque 
nella natura stessa di queste discipline, ma piuttosto nel vezzo di 
quegli scienziati che restano ligi ai loro pregiudizi, anche se a 
questi viene la smentita dei fatti. </p>
	<p>La sociologia si preoccupa in modo speciale di 
sorprendere la regolarità dei fatti storici, che noi abbiamo 
ammessa fin da principio e che non si rivela nella storia biografica 
e aneddotica: questa rappresenta soltanto la superficie dell'oceano 
della storia: e come chi osservi il mare dalla spiaggia non 
potrebbe nemmeno sospettare la grande massa quasi immobile 
che sta insensibile alle onde più impetuose che agitano la 
superficie, così chi cerca la regolarità nella storia deve 
prescindere da quanto essa presenta di accidentale e più 
transeunte e volger di preferenza l'occhio agli aspetti più costanti 
e più saldi, nella interpretazione dei quali il soggettivismo può in 
minor grado far sentire la propria efficacia. Il Croce ha dimostrato 
la impossibilità di determinare un criterio distintivo dei fatti in 
storici e non storici: non vi ha altro motivo - egli dice - di ciò che 
viene assunto a tema di narrazione storica se non l'interesse che il 
narratore prova per questa o quella parte della storia: e 
l'interessamento è irriducibile a criterio: è un fatto. A questa prima cernita che spetta allo storico di compiere 
nel suo materiale infinito, deve succedere una seconda 
elaborazione da parte del sociologo: non c'è nulla in verità che 
non abbia il suo valore: ma la prudenza critica dello studioso 
saprà guidare la selezione opportuna. Accettando nella sua 
pienezza il postulato critico della relatività, potremo acquistare 
una conoscenza del passato sufficiente ai fini della sociologia. </p>
	<p>Il carattere soggettivo delle opere storiche è stato messo in 
campo recentemente dal Villa, il quale sembra confondere i due 
significati in cui, come abbiamo accennato, si può parlare di 
soggettivismo a questo proposito, secondo che si allude al valore 
che hanno nella storia i dati psicologici, o all'intrudersi di 
elementi soggettivi nella narrazione e nell'interpretazione, in 
modo vario, conforme alla intelligenza, alla cultura, al 
temperamento passionale e alle intenzioni degli autori. Sebbene 
questa intrusione sia più facile appunto in quelle indagini che 
hanno più immediata attinenza con il lato psicologico dei fatti 
sociali, la confusione è pur sempre dannosa: e il Villa se ne 
sarebbe accorto se nella sua censura contro gli abusi dello 
storicismo egli non fosse andato troppo oltre, fino a credere che il 
suo compito sia ormai esaurito. Ma non è così: forse anzi 
l'apprezzamento oggettivo dei fatti storici fa risentire appena 
adesso i suoi grandi benefici ed ora soltanto comincia a compiere 
la sua funzione essenziale: chi può dire che la storia dell'avvenire 
non sarà, sotto questo rispetto, tanto superiore alla storia presente 
di quanto questa è superiore alle concezioni prammatiche e 
ideologiche? Come il fisico, applicando successivamente allo 
stesso fatto uno stesso procedimento sperimentale riesce ad 
eliminare progressivamente le cause di errore, così lo storico, 
valendosi con magistero sempre più perfetto del metodo critico 
per elaborare le stesse fonti e ricostruire in base ad esse lo stesso 
avvenimento o corso di avvenimenti, riuscirà ad una oggettività 
sempre maggiore. Muovere dalla critica della produzione attuale a 
conclusioni quasi assolutamente narrative è artificio illegittimo, 
dal momento che gli studi storici non sono pervenuti ancora 
all'esterno grado di perfezione desiderabile e raggiungibile. È 
forse vero oggi quello che il Renan diceva nel 
1848, che cioè di qui a non molti anni l'umanità 
saprà press'a poco tutto quello che può sapere sul suo 
passato: ma in verità, allora appunto il valore dei procedimenti 
storici potrà spiegarsi in tutta la sua pienezza, quando sarà oggetto 
di studi tutto il materiale disponibile e saranno conosciuti i limiti 
oggettivi della conoscenza storica, le ragioni naturali della sua 
relatività. Il Villa rivela troppa fretta quando canta le esequie allo 
storicismo, perché da esso dobbiamo attendere ancora molto più 
di quello che abbiamo ottenuto fin qui. </p>
	<p>Ai dati della storia va dunque assegnato un valore conoscitivo 
notevole: ma fino a qual punto possono essi venire sfruttati ai fini 
della previsione? È quanto passiamo ora ad esaminare. Qualche 
cosa in proposito si è detto già nel paragrafo precedente, in quanto 
dall'osservazione dell'attualità non potrebbe se non per inutile 
artificio, venire avulsa ogni considerazione degli antecedenti, 
almeno dei più immediati: si può anzi osservare che la tendenza a 
restringer la considerazione dell'attualità nei confini di un periodo 
di tempo troppo ristretto, è stata vizio fondamentale di molte 
previsioni smentite dalla storia successiva: si ricordi quella del 
Buckle il quale credeva, data la formazione di classi intellettuali 
sorte in antitesi alla classe militare, di poter gridare a gran voce 
che nella Gran Bretagna l'amor della guerra, come gusto 
nazionale, era spento per sempre. Che cosa avrebbe detto lo 
storico della civiltà inglese, vedendo pochi anni fa la sua patria, 
invasa da ardore bellicoso, riflettere con entusiasmo l'anima sua 
nei canti di Rudyard Kipling? </p>
	<p>Nell'ordine pratico poi, è innegabile che l'esperimento delle 
conseguenze di avvenimenti non troppo remoti ha un grande 
valore. Presso un popolo che abbia dato recenti prove di 
avversione contro un regime oppressivo, un governo non 
inaugurerà certamente, nemmeno in condizioni assai gravi, una 
politica reazionaria. </p>
	<p>Questo parziale riconoscimento della utilità 
dell'esperienza del passato non basta tuttavia a giustificare il 
procedimento analogico, onde per essere un fatto attuale simile ad 
altro di cui la storia ci ha serbato il ricordo, si afferma che le 
conseguenze di quello dovranno corrispondere alle conseguenze 
di questo. Dopo quanto abbiamo detto sulla complessità dei fatti 
sociali e sulla conseguente improbabilità che si compiano 
avvenimenti ricorrenti, è appena necessario di accennare alla 
illegittimità di siffatte analogie. È facile trovare nella storia 
l'esempio di campagne Guerresche fallite in causa del dualismo di 
comando: ma non per questo diremo che dovrà fallire qualunque 
altra spedizione nella quale manchi unità di direzione; è 
altrettanto agevole infatti annoverare molti altri casi, nei quali il 
cattivo successo è stato l'effetto dei limiti troppo rigorosi segnati 
alla libertà d'azione dei singoli duci, i quali hanno impacciato le 
loro iniziative. Perché l'istituto del divorzio ha fatto qua e là 
cattiva prova, non è questa una ragione sufficiente per dissuadere 
dall'introdurlo in altri paesi. La storia è un emporio grandioso di 
casi svariatissimi, i quali tuttavia non rappresentano se non pochi 
esempi delle moltissime possibilità che si sarebbero potute 
avverare; se fosse lecito di applicare il motto <foreign lang="lat"><hi rend="italic">historia magistra vitae</hi></foreign> alla previsione dei fatti sociali, gli amici 
della sociologia non avrebbero che a rallegrarsene, perché questo 
vorrebbe dire che essa può approfittare dei metodi di differenza e 
di concordanza con piena sicurezza. Invece, data la complicazione 
causale dei fatti sociali, non è possibile fondarsi sopra l'analogia 
spesso apparente di circostanze che sono il più delle volte 
accessorie, per inferire da quello che è avvenuto in un dato caso, 
quello che accadrà in un altro caso qualunque. S'incorrerebbe 
allora nell'errore di quelli che applicavano senz'altro alla 
politica i metodi baconiani e si prestavano così alla critica arguta 
del Mill. Un paese ha fiorito sotto una determinata istituzione: 
introduciamola nella vita di un'altra nazione, e la vedremo fiorire: 
cosi quei semplicisti; e il Mill aveva ragione di rimandarli, nel 
caso che fosse stata provata la loro buona fede, ad apprender gli 
elementi di qualcuna delle scienze fisiche più facili. Si consideri 
ancora che la storia ha tramandato il ricordo di azioni 
assolutamente opposte, compiute in circostanze analoghe: il fatto 
stesso che tali azioni sieno state compiute basta a giustificarle 
obbiettivamente: ma ci manca ogni giustificazione soggettiva, 
perché la psicologia è raramente in grado di segnare i caratteri 
differenziali fra i singoli casi. </p>
	<p>Dire semplicemente che il futuro non può venire costruito 
nella nostra mente se non con i materiali forniti dal passato, è 
quanto enunciare la più triviale e la più certa delle verità 
epistemologiche, qualora almeno non si voglia ammettere che ci 
sia stata infusa per grazia divina una mistica prescienza di quello 
che sarà, arcanamente disgiunta da ogni forma di esperienza, 
intesa in senso largo. Ma d'altra parte, dire che le nostre previsioni 
non possono fondarsi che sovra un presunto ritornar di 
avvenimenti già accaduti, equivale a negare la possibilità di 
qualunque previsione. Tutt'al più la conoscenza della storia come 
tale può servire nello studio delle popolazioni primitive, dal quale 
risulta qualche volta in ragione della loro complessità minore, la 
possibilità, non mai la fatalità, di ripetizioni e di ricorsi; può 
ancora essere profittevole in taluni casi di analogia reale che si 
riscontri fra singoli processi particolari spiccatamente 
caratteristici o anche fra complessi avvenimenti, considerati 
tuttavia soltanto nelle loro linee maggiori: infine essa vale 
molto spesso a porre il veto alle proposizioni 
problematiche negative universali, a quelle cioè che esprimono 
l'impossibilità assoluta di uno stato di fatto qualunque, in quanto 
si possa dimostrare invece che esso ebbe effettivamente a 
sussistere in altri tempi; a chi dicesse, per esempio, che il libero 
scambio non potrà danneggiare mai la economia collettiva o che 
mai potrà riuscir manifesta la necessità e la opportunità di una 
guerra, o che la società non si reggerà mai sulla base del 
collettivismo, perché questo ripugna ai caratteri più fondamentali 
della natura umana, e via dicendo, giova contrastare fondando 
appunto sa esempi, tratti dalla storia la nostra smentita. Ma nulla 
di più. L'esperienza storica propriamente detta non si presta ad 
ulteriori applicazioni, se non in un significato tutto particolare, in 
quanto che si trovano nella storia le ragioni di quello che noi 
siamo attualmente la storia è, come abbiamo già notato, 
organizzata per cosi dire negl'individui, tanto nelle loro 
idiosincrasie più singolari che nei loro caratteri generali di 
nazione e di razza. Dalle primissime origini della nostra specie 
alle migrazioni dei "nobili Aria padri", dagli albori delle civiltà 
sorte in sedi stabili alle più recenti commozioni sociali 
economiche e politiche, tutti gli avvenimenti storici hanno 
lasciato una traccia nella nostra materia umana. Ma risalire dai 
segni evidenti tuttora nella nostra personalità ai fatti originari che 
li hanno determinati è tale impresa da non potessi evidentemente 
nemmeno volgere ad essa il pensiero. </p>
	<p>Se dai dati della storia si vuole trarre altro partito, d'uopo 
considerarli non come isolati nel momento del loro accadere, ma 
come termini di un processo evolutivo tuttora in corso, Non ha 
alcuni significato una circostanza avulsa dal complesso a cui 
appartiene: ma essa può acquistare un grande valore in quanto 
concorra a rivelarci, nel sud addentellato con altre, la 
direzione di tutto il processo evolutivo. La figura più generale 
della previsione, la quale consiste non già nella deduzione 
dell'effetto prossimo dalla causa attuale, ma nella determinazione 
complessiva della via che seguirà una formazione naturale 
dell'ordine sociologico, si fonda dunque essenzialmente sui dati 
della storia: ma la nostra condizione di fronte, al futuro non 
varia di molto: sia l'attualità o la storia il fondamento delle nostre 
previsioni, ci troviamo in ogni modo a convenire, che queste, 
sieno prossime o remote, non possono in generale attingere più 
che il senso in cui si svolgono gli avvenimenti presenti. Il fatto, 
come fatto, è imprevedibile: noi possiamo soltanto affermare che 
c'è una tendenza al suo manifestarsi, studiare la formazione di 
questa tendenza nella storia e apprezzano la portata attuale. </p>
	<p>Apro una parentesi. Ho detto che il fatto come fatto è 
imprevedibile. Anche questo va inteso con discrezione. Se oggi 
una guerra è in corso, posso prevedere che la pace avverrà. Se il 
re scioglie la camera dei deputati, posso prevedere che verranno 
indette le elezioni generali. Quando dunque fra due fatti 
successivi corra un rapporto di subordinazione così stretto da 
poter essi venir considerati come correlativi, si può partir da uno 
di essi per prevedere l'altro. Ma queste previsioni si confondono 
con quelle cui abbiamo ripetutamente accennato e che stanno 
quasi sottintese al fondo di ogni ragionamento in materia di 
scienza sociale, esprimendo la relativa stazionarietà di certe forme 
della vita collettiva: d'altra parte esse sono così indeterminate che 
non se ne può far molto conto. </p>
	<p>Ritorniamo a noi. Le previsioni generali, che si riferiscono 
allo svolgimento di una istituzione o alla evoluzione di un grande 
aggregato sociale e via dicendo, si riducono dunque 
all'affermazione di <hi rend="italic">tendenze</hi>, come le previsioni particolari 
constatano la tendenza, osservata in un ambiente ristretto, al 
costituirsi, entro un tempo prossimo, delle condizioni necessarie e 
sufficienti perché un dato fatto si compia. </p>
	<p>Delle previsioni generali ha fissato le regole il Comte. Sta 
prima di lui il Buchez, il quale rappresentava l'evoluzione storica 
come un passaggio dallo stato antireligioso o analisi a uno stato 
religioso e altruistico o sintesi, aveva pensato un sistema assai 
complesso e senza dubbio ingegnoso, di costituire con i dati 
storici serie di relazioni fra gli elementi costanti e gli elementi 
variabili, per poter determinare così le tendenze attuali e poi la 
storia avvenire: basterebbe sapere a quale posizione della sintesi o 
dell'analisi una società si trova per conoscere a quale stato essa 
muove. Non solo: ma "se si esamina in tutte le sue parti la 
posizione che si considera in modo da apprezzarla 
convenientemente, si potrà dire con certezza qual grado essa 
aspira a raggiungere nello svolgimento delle sue costanti: come 
pure determinare tutte le rivoluzioni anteriori per le quali è 
passata". Né più né meno che una conoscenza astronomica dei 
fatti storici! </p>
	<p>Ho ricordato il Buchez più che altro per mettere in rilievo la 
magnifica sicurezza e la mirabile discrezione del Comte nel 
fissare le regole della previsione. Si sa che il Comte non si diparte 
mai da due principi essenziali e supremi: il principio dell'unità 
fondamentale della natura umana dominata da leggi immutabili le 
quali servono per così dire di pietra del paragone alle leggi 
storico-sociali: e il principio conseguente della unità della società, 
inteso non soltanto come <foreign lang="lat"><hi rend="italic">consensus</hi></foreign> fra i suoi 
organi e le sue funzioni, bensì ancora come sviluppo uniforme 
della umanità intera. Nonostante sieno queste le premesse 
cardinali della sociologia comtiana (insieme con il 
concetto metodico fondamentale della necessità che lo spirito 
d'assieme preponderi su quello di dettaglio), non sembra affatto 
necessario invocarle nella forma troppo assoluta in cui le espose il 
Comte, per giustificar le regole della previsione enunciate nel 
<foreign lang="fre"><hi rend="italic">Cours de philosophie positive.</hi></foreign> La prima regola 
infatti si riferisce alla importanza che venga dimostrato, sul 
fondamento di una classificazione seriale delle varie forme di 
attività umana, l'accrescimento continuo di ogni disposizione 
fisica, intellettuale, morale o politica, combinato col declinare 
indefinito della disposizione opposta: potremo allora prevedere il 
trionfo dell'una e la scomparsa dell'altra. Ma le previsioni di 
questo genere vanno sempre verificate e controllate con le leggi 
generali della natura umana: altrimenti dal fatto che gli uomini 
tendono progressivamente a mangiar sempre meno, si potrebbe 
giungere a concludere che finiranno col non mangiare niente 
affatto. Trattandosi poi di un procedimento singolarmente arduo, 
massime rispetto ai mezzi che abbiamo a nostra disposizione, si 
può accettare qui la solita norma di passar progressivamente dal 
complesso al semplice, cioè, come intende il Comte, dai fenomeni 
più generali e quindi più uniformi a quelli meno regolari, in base 
alla solidarietà fondamentale che domina i fatti della società. </p>
	<p>Questa è la geniale applicazione proposta dal Comte, del suo 
metodo alla previsione: e di questa egli completa le norme con un 
pratico insegnamento assai fecondo: consiglia cioè di trattar da 
prima con lo stesso procedimento il passato cercando di 
ricostruire il complesso delle cause e delle condizioni che hanno 
preceduto una determinata situazione storica, usando tuttavia 
sempre molta cautela per prevenire l'azione della prospettiva 
empirica di un risultato preesistente. </p>
	<p>"In una scienza qualunque, non si apprende a predire 
razionalmente l'avvenire, che dopo aver in qualche modo predetto 
il passato".</p>
	<p>Dalla dottrina del Comte risulta dunque che, dopo aver 
risalito il corso della storia a rintracciar la formazione di quegli 
assetti sociali più stabili e meglio sottratti all'azione individuale 
che si potrebbero chiamare idealità sociali in senso larghissimo, 
possiamo poi prevedere il senso generale della evoluzione di ogni 
singola forma. Ma ciò non basta: applicando a queste varie forme 
le leggi empiriche della sociologia, della psicologia sociale, della 
statistica e della economia, relativamente ai rapporti costanti fra le 
varie funzioni della società, avremo il quadro complessivo e 
probabilmente approssimativo dei vari aspetti che la società stessa 
andrà assumendo nel suo moto secondo la direzione data. A tal 
uopo è necessario tuttavia che dal passato, cioè dalla elaborazione 
dei dati storici, non si passi all'avvenire senz'aver considerato, 
nella evidenza dell'attualità, un momento di equilibrio tra le forze 
varie. Allora potremo dire: la vita sociale è una lotta di tendenze: 
alcune più, altre meno forti: alcune in via d'incremento, altre 
prossime a venir meno: la storia ci rivela una continua 
trasformazione e accrescimento delle energie sociali: ci mostra 
tuttavia alcune tendenze costanti, se pure anch'esse costantemente 
conrariate: l'osservazione dell'attualità ci rivela quali forze 
sono attualmente in giuoco e la loro portata: dall'avvenire altre 
forze si sprigioneranno che noi non possiamo nemmeno 
presentire, mentre sappiamo fino a un certo punto prevedere in 
qual modo le forze attuali potranno modificarsi: possiamo dunque 
stabilire il quadro che la società presenterebbe nell'avvenire, 
qualora tutte e sole le forze attuali continuassero ad agire, 
conservando ciascuna la propria tendenza ad acquistare o a 
perdere progressivamente di intensità, nella stessa misura. E 
quando ci si accontenti di tracciare le linee generali di questo 
quadro, si può fare qualche assegnamento sulla sua 
rassomiglianza con la realtà futura. </p>
	<p>È dunque necessario cogliere la storia nel suo complesso: 
solamente, poiché da nazione a nazione le condizioni statiche e 
dinamiche sono in generale diverse, e diversissime poi fra le varie 
civiltà coesistenti nelle quali varie nazioni si raggruppano, si 
dovrà secondo i casi, allargare o limitare l'orizzonte delle nostre 
previsioni. </p>
	<p>A questa conclusione fondata sul concetto della figliazione 
delle epoche storiche l'una dall'altra, in quanto esso ci permette 
d'inferire dalla conoscenza del presente e dalla esperienza storica 
gli sviluppi futuri e di spiegare lo svolgersi graduale degli 
avvenimenti nel passato, si potrebbe contrapporre 
l'argomentazione del Durkheim contro un simile concetto, e in 
particolare contro la pretesa dei filosofi della storia e dei sociologi 
di indicare la successione costante delle fasi attraverso le quali 
passa la evoluzione di tutta la società o di qualche sua attività 
particolare. Questa pretesa può essere, e credo sia in realtà, 
assurda: ma l'assurdo può essere dimostrato solamente con ragioni 
tratte dalla storia, non già con la sola scorta della prudenza 
logica, come fa il Durkheim: la sua argomentazione mi sembra 
ridursi dunque a un puro e semplice sofisma. </p>
	<p>Dice il Durkheim. "È impossibile concepire come lo stato in 
cui la civiltà si trova giunta in un dato momento, potrebb'essere la 
causa determinante dello stato che segue. Le tappe che l'umanità 
percorre successivamente non si generano l'una dall'altra. Si 
capisce bene che i progressi avveratisi in una certa epoca 
nell'ordine giuridico, economico, politico, ecc., rendano possibili 
progressi nuovi, ma come possono predeterminarli? Sono un 
punto di partenza che permette di andare più in là: ma che cos'è 
che ci permette di andare più in là?". </p>
	<p>O io m'inganno, o il Durkheim si compiace di equivocare qui 
intorno al concetto di figliazione storica. Non si vuol dire infatti 
che di due fasi successive la prima sia causa della seconda: si vuol 
dire invece, che le condizioni dell'una venendo a mancare, o 
essendo la loro portata neutralizzata da altre cause, o infine esse 
medesime essendosi straordinariamente sviluppate, l'altra fase è 
subentrata. Quando diciamo che tutti i grandi imperi hanno a un 
certo momento del loro sviluppo cessato di estendersi e sono poi 
progressivamente declinati, non s'intende di affermare che il loro 
fiorire sia stato causa del loro decadere, ma soltanto in generale 
che la compagine militare che era condizione della loro potenza è 
venuta meno; in questo indebolimento, non già nella precedente 
loro grandezza, va rintracciata la causa della decadenza. </p>
	<p>Anche il Simmel diceva: "La giovinezza di un popolo non è 
niente affetto la causa sufficiente per la quale esso giunge a 
maturità virile. Piuttosto, concesso anche che la così espressa 
successione degli stati possa venire generalmente osservata, non 
sarebbe pur sempre con ciò scoperta la loro connessione 
interna e causale, cioè la loro legge, ma sarebbe soltanto scoperta 
una - fin qui - regolare successione di fenomeni. </p>
	<p>Ma il Simmel, con più acuto senso della realtà e delle 
necessità scientifiche e pratiche, mentre confermava la sua 
condanna contro coloro che danno troppo valore a queste 
espressioni simboliche del fenomenismo storico o, tutt'al più, 
leggi in <foreign lang="lat"><hi rend="italic">partibus infidelium</hi></foreign>, riconosceva poi che 
esse rispondono a un bisogno dello spirito e rimangono a uguale 
distanza dai dati della esperienza materiale e dalle leggi razionali 
nel senso più alto della parola. Esse non ci fanno per nulla 
conoscere - casi il Simmel - il reticolato delle più svariate 
causalità, onde le serie individuali di avvenimenti vengono 
determinate: ma di siffatte causalità fanno le veci, ricostituendo 
con i concetti nei quali si sono depositate le serie fenomeniche di 
quegli avvenimenti singoli, un tessuto del quale soltanto in tale 
stadio del processo di astrazione può giustificarsi la 
composizione. </p>
	<p>Uscendo dai concetti generali per considerare un 
avvenimento speciale, si può ricordare il periodo di difficoltà 
economiche attraversato dal nostro paese fino a pochi anni fa: il 
risveglio presente non è già l'effetto di quel periodo ormai 
superato, bensì anzi della rimozione di alcune fra le sue cause più 
notevoli (la politica espansionista, il dissidio con la Francia, 
ecc.). Adesso possiamo constatare il formarsi di una tendenza ad 
un arresto nello sviluppo economico dell'Italia: ma, ove questa 
tendenza non possa venir contrastata, l'arresto di sviluppo non 
sarà conseguenza dell'attuale rifiorimento. Al contrario, la 
causa principale sarà un fatto diverso e complesso, cioè la 
crescente e manifesta inferiorità dell'azione governativa, 
goffamente burocratica e stoltamente accentratrice, di fronte allo 
espandersi vittorioso dell'iniziativa degli individui inceppata ad 
ogni istante dalla gravezza del potere centrale. Alla decadenza 
potranno poi contribuire talune delle cause stesse del presente 
sviluppo, le quali a lungo andare dovranno agire in senso 
contrario alla loro efficienza originaria: basti pensare che il 
civanzo annuo del bilancio svanirebbe se venissero soppresse 
tasse inique come quelle sul grano e sul sale, se si rinunciasse a 
un cespite impuro qual è quello del regio lotto: si ricordi ancora 
che la fortuna di certe speculazioni industriali disoneste o poco 
serie non può essere che effimera. </p>
	<p>Coloro che hanno presagito la rivoluzione francese o la 
unificazione e la indipendenza dell'Italia non credevano 
certamente che lo stato di soggezione della Francia all'autorità 
della monarchia, della nobiltà, del clero, o dell'Italia a signori 
indigeni e stranieri, sia stata la causa del successivo prevalere, di 
ordinamenti liberali; bensì le stesse cause che determinarono 
l'avviamento dell'antico regime alla propria dissoluzione, 
l'infiacchimento delle tirannie nazionali ed esterne, furono le 
condizioni necessarie di quei due grandi, avvenimenti storici. </p>
	<p>Il concetto di figliazione storica, utile del pari 
nell'interpretazione del passato e nell'anticipazione dell'avvenire, 
resiste dunque alle critiche del Durkheim. </p>
	<p>Ciò che si riferisce a questa possibilità di sfruttare i dati 
storici a tal fine, va detto naturalmente senza alcun pregiudizio del 
grande contributo che viene dalla storia alla sociologia, in quanto 
che nello stesso tempo, con la collaborazione della osservazione 
diretta, essa da un lato fornisce i materiali sui quali si 
fondano le nostre leggi e le nostre generalizzazioni, e dall'altro 
lato ci offre il modo di verificarle. </p>
	<p>Lo studio della storia non deve impartire alle nostre 
previsioni un colorito fatalistico; lo spettacolo di lotte secolari che 
si protraggono indefinitamente senza che la parte migliore 
prevalga, non infonderà nell'animo nostro un senso di sconforto e 
di rassegnazione: bensì noi preferiremo di attingere nuove energie 
dal ricordo di altre battaglie terminate dopo lunghi contrasti, con 
il trionfo del bene sul male. </p>
	<p>Se potessimo pensare alle idealità sociali come a forme 
scheletriche da cui ogni palpito di vita fosso assente, e che non 
avessero alcun dominio sopra gli individui, ma potessero 
indifferentemente e arbitrariamente esser da questi come singoli 
accettate o ripudiate, la storia perderebbe ogni valore ed ogni 
carattere di continuità. Gli assertori di una miglior giustizia 
sociale, i quali combattono perché questa si avveri, ci 
apparirebbero visionari e stolti, se non fosse in loro assoluta la 
certezza che alla loro morte non mancheranno altri che 
prenderanno il loro posto. La vita in società ci fa avvertiti di una 
continua pressione esercitata ad ogni momento sopra di noi dalla 
vita collettiva, dal meccanismo delle varie tendenze che si 
combattono nella società. Queste tendenze vanno concepite non 
come espressioni metaforiche, né come entità trascendentali, 
bensì realisticamente; sappiamo noi che cosa è nella sua dinamica 
intima l'atto di volontà? Non è forse ancora affatto misterioso il 
concetto delle forze fisiche? Certamente anzi, rispetto a queste, le 
forze motrici della società sembrano spiegate in modo 
soddisfacente, ma in realtà non possiamo penetrarne l'ultimo 
valore; assumiamole come tali nel loro significato oggettivo e 
restringiamo alla designazione della direzione loro la 
facoltà nostra di prevedere. </p>
	<p>Non è arbitraria una previsione che si fondi sulle idealità, 
quando all'affermazione di queste e alla fiducia nel loro trionfo 
avvenire si muova dallo studio oggettivo della realtà passata e 
attuale. Se le idealità fossero tipi astratti e scoloriti di una 
perfezione utopistica, non avremmo diritto di ipotecare nel loro 
nome il futuro: ma esse sono in realtà già vive nella nostra 
coscienza, promesse radiose di una società migliore. 
L'osservazione ci permette di coglierle prima ch'esse vigoreggino 
sul combattuto agone della vita collettiva, mentre ancora penano 
ad aprirsi un varco la fervida mischia della lotta quotidiana. Non è 
senza un significato profondo quel passo del Maeterlink ove egli 
dice che quello che relativamente a noi non esiste ancora, deve 
per forza esistere già e manifestarsi in qualche parte. Se del 
processo della storicità, donde viene a noi l'idea più adeguata e 
più pura della realtà sociale, la nozione di continuità non fosse il 
fondamento essenziale e necessario, potremmo credere a un 
arresto improvviso delle tendenze che oggi osserviamo, a una 
rinuncia repentina e collettiva ai fini che l'umanità è andata 
proseguendo nei secoli. Ma non è così: se il fatto storico in 
generale è un <hi rend="italic">nuovo</hi>, non per questo esso erompe dal 
tessuto della società, come Pallade armata dal cervello di Zeus: è 
un nuovo che si collega per trame infinite, seppur non necessarie, 
al vecchio, e non c'è artifizio di metodo che ci permetta di segnare 
il momento della sua apparizione. Apparizione, non rivelazione: 
cosi appare l'albero dal terreno ove ne era stato deposto il seme 
fecondo: esso e un nuovo, perché nessun altro albero mai fu né 
mai sarà uguale ad esso: ma il tipo ne era già contenuto nel seme. 
Anche l'idealità è il seme, il quale contiene idealmente 
prefigurato l'avvenire, cioè la serie futura degli avvenimenti 
storici. E come il seme deve superare una lotta contro le influenze 
esteriori e assoggettarsi a processi di selezione, variando la forma 
tipica dello sviluppo, per generare l'albero, così l'idealità deve 
deformarsi e adattarsi ben più radicalmente, per vincere nel 
conflitto con le altre idealità adulte o moriture. Ma con ciò si 
seguono, non si trasgrediscono le leggi della sociologia, come alle 
leggi della natura si uniforma, non si contrappone, l'infinità 
varietà delle forme di sviluppo. Per questo l'idealità che sta 
sprigionandosi ora soltanto dal giuoco accanito delle azioni e 
reazioni, onde la sua esistenza si inforsa, può essere assunta - e 
noi per una esigenza sublime del nostro spirito vogliamo che sia - 
come tipo dell'avvenire. L'avvenire è in parte almeno opera 
nostra; e chi vorrà vietarci di foggiarlo secondo i nostri desideri 
fondati sulla osservazione metodica della realtà e se di una 
illusione siamo vittime, chi mai questa illusione estrema vorrà 
invidiarci ? </p>
	<p>Il contrasto delle idealità non è che la lotta delle tendenze, 
nella loro formazione storica e nel loro equilibrio presente: nelle 
idealità noi possiamo, ove non ci offuschino quei pregiudizi 
dottrinali che riapparendo ogni giorno sotto forme nuove si 
accordano nell'impartire colorito fatalistico alla realtà sociale, 
nelle idealità possiamo e dobbiamo vedere le forme dell'avvenire 
che ci sospinge e ci incombe. Tanto coloro che trascurando il dato 
oggettivo per il fine dimenticano la morale per la storia, 
rinunciano alla legge per arrestarsi alle minuzie dei fatti e 
sacrificano, secondo il linguaggio del Vico, l'ordine del vero a 
quello del certo, quanto quelli che cadono negli opposti errori, 
mostrano di non far tesoro di un luminosissimo insegnamento che 
ci viene appunto dalla <hi rend="italic">Scienza Nuova</hi>: aver 
<hi rend="italic">mancato</hi> cioè per <hi rend="italic">metà</hi> così i <hi rend="italic">Filosofi</hi>, che non 
accertarono le loro <hi rend="italic">ragioni</hi> con l'<hi rend="italic">autorità de' 
Filologi</hi>; come i <hi rend="italic">Filologi</hi>, che non curarono d'avverare le 
loro <hi rend="italic">autorità</hi> con la <hi rend="italic">ragion de' Filosofi</hi>: lo che se 
avessero fatto, sarebbero stati <hi rend="italic">più utili alle repubbliche</hi>, e ci 
avrebbero <hi rend="italic">prevenuto</hi> nel meditar questa <hi rend="italic">Scienza</hi>.</p>
	<p>Ideale e reale concorrono ad accrescere la fiducia nel nostro 
poco dominio del futuro. A questa fiducia dà fondamento pure la 
nozione della stabilità almeno relativa delle condizioni fisiche del 
globo, di cui le convulsioni maggiori non bastano a modifìcar 
profondamente l'aspetto: e stabili pure sono, secondo abbiamo 
dimostrato, le condizioni fisio-psichiche fondamentali dell'uomo, 
nonostante le gradazioni infinite del differenziamento individuale. 
Abbiamo dunque un fondamento costante che ci permette di 
considerare per un istante come immobile l'organismo sociale e di 
fondarci su questa supposizione fittizia per presagire la 
funzionalità avvenire. </p>

</div2>
<div2>

<head>8. La previsione nella letteratura sociologica.</head>
<p>La previsione nella letteratura sociologica. </p>
	<p>Indipendentemente dal vario fondamento razionale che 
giustifica le nostre previsioni, sta di fatto che previsioni si fanno 
in realtà continuamente e che alle necessità della vita sociale e 
della condotta politica meglio rispondono quelle costituite sulla 
conoscenza dell'attualità. </p>
	<p>La statistica in generale e la demografia in particolare, archivi 
preziosissimi della sociologia, autorizzano a formular previsioni 
audaci sempre, ma non illegittime, relativamente alla quantità e 
alla concentrazione della popolazione nei vari stati, al volume e 
alla densità dinamica della società, per usare i termini cari 
al Durkheim. Senza cadere nella evidente unilateralità di vedute 
manifestata da quanti vorrebbero ridurre la sociologia alla teoria 
della popolazione, ricorderò che il Salvioni e il Richet ci hanno 
dato appunto esempi notevoli di previsioni demografiche. Molti 
sono i decorsi che le relazioni espresse dalle grafiche statistiche 
combinate ci autorizzano ad assumere come costanti; per citare un 
solo esempio possiamo prevedere che a un'annata di scarso 
raccolto succederà una annata di carestia e che in questa il 
coefficiente di nuzialità sarà minore. È poi celebratissima - e 
conserva tuttora ben più che un interesse storico, sebbene 
rinnovata dalla critica successiva - la previsione, nella quale si 
risolve la dottrina malthusiana, di un aumento della popolazione 
sproporzionato all'aumento dei mezzi di sussistenza. Quanto ai 
calcoli fatti, in base alla statistica della popolazione, sulla futura 
potenza di un popolo, il Quetelet, nella sua <hi rend="italic">Fisica sociale</hi>, 
ha dimostrato che essi sono avventati, ove non li corregga la 
considerazione di altre circostanze e rapporti più particolari; il 
tentativo del Coste di creare precisamente a tal uopo una 
sociometria, la quale dovrebbe consentir di determinare 
matematicamente gl'indici della potenza dei popoli, non merita 
forse nemmeno di essere discusso. </p>
	<p>Altre previsioni possibili su larga scala sono le previsioni 
negative, <foreign lang="lat"><hi rend="italic">quarum infinitus est numerus</hi></foreign>; si può 
anzi pensare forse addirittura una sociologia negativa, la quale si 
occupi di quello che non è accaduto mai, o di quello che, pur, 
essendo altre volte accaduto, non potrà accadere mai più. </p>
	<p>Naturalmente bisogna procedere con molta cautela: ma non è 
dubbio che, scartando molte fra le infinite possibilità, ci potremo 
sbarazzare il terreno e agevolar la visione del futuro. 
Distinguere il possibile dall'impossibile, diceva il littrè, è la 
nozione più salutare che ci sia dato di conquistare, sia per non 
disperdere le nostre forze, sia per isvolgere la nostra natura. Il 
Mosca anzi fa suo un giudizio 
espresso a lui verbalmente da Saverio Scolari, il quale, negando 
che sia lecito allo studioso di scienze storiche e politiche il 
prevedere esattamente <hi rend="italic">ciò che avverrà</hi>, "aggiungeva però 
che si può al contrario prevedere molto bene ciò che <hi rend="italic">non 
avverrà mai</hi>, l'indagine negativa avendo una base sicura nella 
conoscenza della natura umana, la quale mai permetterà che si 
attui <hi rend="italic">realmente</hi> ciò che ad essa fondamentalmente ripugna". 
Dovremo ora aggiungere, dopo quanto sulla modificabilità della 
natura umana e sulla complicazione causale dei fatti sociali è stato 
osservato, che anche in questo senso il nostro potere di 
previsione, per quanto rilevante, è pur necessariamente assai 
limitato? Basti pensare alla meraviglia che ci colpisce sovente 
quando impariamo a conoscere istituzioni e costumanze di tempi 
anche non lontani dal nostro, e ai molti trionfi che la storia 
ricorda, di aspirazioni e di dottrine che sembravano già, ai 
<hi rend="italic">savi</hi> di allora, concezioni cervellotiche di teste esaltate. </p>
	<p>Se dovessimo ora passare semplicemente in rassegna, anche 
astenendoci da verificare, raffrontare e criticare, solamente le più 
notevoli tra le infinite profezie che uomini di lettere e di scienza, 
storici e filosofi, statisti e sociologi hanno creduto di poter 
formulare, dovremmo intraprendere una enumerazione 
interminabile: non intendiamo quindi nemmeno di offrirne un 
saggio, e ci limitiamo a ricordare alcune fra le più interessanti 
opinioni generali espresse sull'argomento. </p>
	<p>Uno dei primi che sostennero la prevedibilità dei fatti 
sociali fu Davide Hume, il quale ebbe a concepirla positivamente 
come constatazione di tendenze e ne diede un bello e fortunato 
esempio in uno de' suoi saggi. </p>
	<p>Secondo il Kant, nello studio della storia, in quanto esso 
rivela le cause della floridezza e della decadenza degli Stati, 
apparirà "quello che permetterà di spiegare il giuoco tanto 
intricato delle cose umane, o di predire le modificazioni future 
degli Stati, utilità che d'altronde si è tratta già dalla storia, anche 
quando non vi si vedeva che l'effetto incoerente di una libertà 
sregolata. Né questo è tutto: una consolante veduta aprendosi 
verso l'avvenire, mostrerà in una lontananza grande la specie 
umana elevarsi a una condizione nella quale tutti i germi deposti 
in essa possano svolgersi completamente". E il 
<foreign lang="ger"><hi rend="italic">philosophischer Entwurf</hi> "Zum ewigen Frieden"</foreign> 
resta, nonostante la sua forma deontologica, un monumento di 
previsione storica. </p>
	<p>Il Kant fu dei primi che rilevarono l'importanza dei dati della 
statistica a sostegno della tesi della regolarità dei fatti sociali: e 
nessuno ebbe fede nella previsione come il fondatore della 
statistica moderna, il Quetelet. Egli si fondava sul principio giusto 
che le cause che agiscono sui fatti sociali non si modificano 
rapidamente, ma gradualmente, e sull'altro principio che abbiamo 
invece, con lo Spencer, riconosciuto già inapplicabile ai fatti 
umani, della proporzionalità degli effetti alle cause. Puossi 
giudicare, egli scriveva, dalla conoscenza del passato di ciò che 
deve prossimamente accadere: le nostre congetture possono 
anche, in molte circostanze, abbracciare un periodo di più anni 
senza tema che l'esperienza rechi risultati i quali oltrepassino certi 
limiti che possono egualmente di prima essere assegnati. Se si 
deve giudicarne dalla insurrezione delle anime timorate 
contro lo scienziato belga, bisogna credere che un vero senso di 
terrore avessero destato le sue parole famose: <foreign lang="fre">"Il est un 
budget qu'on paye avec une régularité effrayante, c'est celui des 
prisons, des bagnes et des échafauds; c'est celui surtout qu'il 
faudrait s'attacher à réduire".</foreign> Ma queste parole stesse 
dimostrano in verità che il Quetelet non disconobbe l'azione 
modificatrice dell'uomo sopra le forze che sembrano agire 
fatalmente nella natura e nella vita sociale. </p>
	<p>Alle opinioni del Mill e del Comte abbiamo più volte 
accennato in modo sufficiente. </p>
	<p>Il Durkheim, dopo aver detto che la condotta umana è 
riducibile a rapporti di causa ad effetto, i quali possono poi essere 
con procedimento razionale trasformati in regole d'azione per 
l'avvenire, mi sembra contraddirsi quando afferma che, poiché fra 
due stati successivi esiste solamente un rapporto cronologico e 
non un rapporto causale, ogni previsione scientifica è impossibile. 
D'altra parte lo stesso autore ci offre alcuni saggi di previsioni 
fondate sul concetto del <hi rend="italic">milieu social</hi> e riconosce persino 
che la scienza, oltre a permetterei di anticipare le variazioni che 
stanno per prodursi e che il nuovo ordine di cose reclama, può 
fornirci i modi di affrettare, nella direzione indicata da ideali 
positivi, il corso della evoluzione. Come si vede, il pensiero del 
Durkheim appare tutt'altro che chiaro. </p>
	<p>Il Naville riconosce che i fatti storici sul fondamento delle 
leggi psicologiche possono venir preveduti, sebbene soltanto in 
modo generale e con beneficio d'inventario; ma egli in verità cita 
solamente esempi di previsioni fallite. </p>
	<p>Della prevedibilità è sostenitore il Lacombe, che presenta un 
bel saggio di applicazione delle sue idee all'avvenire dell'ordine 
economico. </p>
	<p>Anche il Wundt, che, dalla sua dottrina psicologica e 
morale, doveva essere mal disposto verso ogni concetto di 
prevedibilità, ammette che "ci è permesso di riconoscere 
anticipatamente nelle linee generali la via che l'avvenire 
prenderà".</p>
	<p>La stessa opinione esprimeva nella sua <hi rend="italic">Psicologia 
contemporanea</hi> il Villa, il quale tuttavia afferma ora 
nell'<hi rend="italic">Idealismo moderno</hi> la imprevedibilità assoluta come 
conseguenza della novità di ogni decorso psichico e storico e 
della complessità dei fatti sociali. </p>
	<p>Il Vanni, che fu tra i più lucidi e convincenti assertori del 
diritto della sociologia al nome di scienza, riconobbe che è ad 
essa possibile, anzi ideologicamente necessario di elevarsi a 
previsioni, pur raccomandando giudiziosamente ai sociologi di 
non dedurle <hi rend="italic">senz'altro</hi> dalle leggi universali 
dell'evoluzione, ma di tener conto delle norme e dei caratteri 
specifici dello sviluppo storico, e di accontentarsi di constatare 
certe <hi rend="italic">tendenze</hi> e di calcolarne approssimativamente la 
direzione. Questi saggi criteri egli applicò alla teoria della 
popolazione, dimostrando che <hi rend="italic">tende</hi> a stabilirsi in un 
lontano avvenire un completo equilibrio fra il numero dei viventi 
ed i mezzi necessari alla vita. Più tardi tuttavia il Vanni, 
disgustato forse dalla disinvoltura dei facili profeti pullulanti nel 
campo della scienza sociale, temendo di vedere convertita la 
scienza stessa in una specie di sonnambulismo storico e in un 
complesso di operazioni magiche operate dalla metafisica, diceva 
ripugnargli ogni parola che implicasse la pretesa di far previsioni. </p>
	<p>Il Croce nega che la storia sia del tutto imprevedibile, 
ricordando opportunamente che si sa di parecchi che previdero 
avvenimenti storici notevoli: vero che quando egli aggiunge: "noi 
prevediamo o una trasformazione o un arresto di sviluppo della 
civiltà; e <foreign lang="fre"><hi rend="italic">C6a ira!"</hi></foreign> - la sua previsione può 
fare il paio con la profezia meteorologica di chi dicesse, in una 
giornata di sole: " se il tempo continua così, domani non 
pioverà!". </p>
	<p>Il Gumplowicz e lo Schäffle ammettono la possibilità di 
determinare in anticipazione con molta verisimiglianza, anzi con 
certezza, la condotta di ogni gruppo sociale di fronte a un dato 
rapporto e di raggiungere così la meta suprema di ogni scienza 
naturale esatta: il calcolo degli avvenimenti futuri. </p>
	<p>Questo è troppo: molto opportunamente lo Spencer ha 
determinato i confini entro i quali debbono le aspirazioni della 
sociologia limitarsi. Egli stesso poi si è abbandonato volentieri a 
trar l'oroscopo sull'avvenire, ma non ha fatto per lo più che 
prevedere il pieno compimento pratico delle sue dottrine. 
Sull'avvenire delle istituzioni religiose, ad esempio, egli 
preconizza, conforme alle sue idealità predilette, il trionfo della 
libertà e l'autonomia completa delle organizzazioni religiose 
locali. Per ciò che riguarda propriamente l'avvenire della 
religione, egli profetizza, per quanto vagamente, una religione 
nuova: quella dell'inconoscibile. Quanto alle funzioni politiche, 
esse andranno sempre più restringendosi con il trionfare del 
principio individualistico, e le istituzioni familiari segneranno nel 
loro progresso la graduale sostituzione dell'altruismo 
industrialistico all'egoismo militaristico: le istituzioni cerimoniali 
scompariranno. Lo Spencer considera poi come molto probabile 
la sopravvivenza di popoli che non supereranno i gradi inferiori 
della evoluzione sociale: questi popoli finiranno con lo stringersi 
in plaghe che per le loro condizioni naturali appaiono refrattarie 
ad albergare forme più elevate di civiltà. </p>
	<p>Anche la previsione fondamentale del Comte, relativa alla 
divisione del potere temporale dal potere spirituale, non è che 
un'anticipazione del compimento d'una dottrina sociale cara 
all'autore. Né si può contestare agli scienziati il diritto di 
rappresentar il futuro come l'avverarsi progressivo delle loro 
dottrine; non si deve dimenticare che se anche la previsione 
dedotta da premesse scientifiche non si compirà mai, questo non 
vuol dire che le premesse e la previsione conseguente fossero 
destituite d'ogni valore. Erronee teoricamente, esse possono avere 
pur sempre un'importanza pratica rilevantissima. Se anche il 
collettivismo non si attuerà mai, le dottrine socialiste 
avranno avuto in ogni modo il merito di infondere nella massa 
operaia la conoscenza della sua posizione di fronte ai capitalisti. 
Così, la pace perpetua può essere una utopia; ma i pacifisti non 
avranno operato invano se avranno divulgato il convincimento 
che la guerra non è che una dissipazione iniqua. È tuttavia 
necessario che le dottrine sociologiche comprendano in tutta la 
complessità del suo organamento la vita sociale e la concepiscano 
realisticamente. Invece l'unilateralità di quasi tutti i sistemi 
sociologici moderni si riflette nei loro apprezzamenti 
dell'avvenire. L'attività sociale alla quale essi pretendono, 
ponendosi da punti di vista diversi, di ridurre tutte le altre, dovrà 
svolgersi anche nell'avvenire con la massima indipendenza e 
determinare in modo necessario tutti gli aspetti di tutta la 
evoluzione complessiva. Così per i seguaci più rigidi del 
determiniamo economico, il passaggio graduale o repentino dei 
mezzi di produzione alla collettività è la condizione necessaria 
alla quale lo sviluppo delle istituzioni giuridiche, politiche, 
familiari è strettamente subordinato. La dottrina integrale del 
socialismo rappresenta un correttivo benefico all'esclusivismo 
eccessivo di molti che esagerarono i principi del Marx. L'errore di 
tutte le concezioni univoche della evoluzione sociale si rivela 
nelle visioni rispettive del futuro anche meglio che nelle 
interpretazioni del passato. Dato questo, non c'è ragione di 
stupirsi che le prospettive dei sociologi sieno per lo più rosee, non 
meno di quelle dei loro predecessori, i filosofi della storia: essi 
vedono in tutto il passato un avverarsi progressivo della loro 
dottrina e assegnano quale meta suprema all'avvenire il 
compimento sempre più perfetto di quella. Il Paulsen, spirito 
eminentemente conservatore, convinto della perpetuità della 
religione e della persistenza indefinita del principio 
ereditario in politica e delle differenze di classe, riconosce, pur 
ripudiando le dottrine socialiste, che all'attuale assetto economico 
si accompagna una sempre crescente socializzazione della 
produzione (<foreign lang="ger"><hi rend="italic">der individualistische privatwirtschaftlichen Produktion tritt in immer steingendem Masse sozialisierte und gemeinwirtschaftlich betriebene Produktion zur Seite</hi></foreign>): e 
di questo si compiace, trovandolo conforme alle sue idealità 
morali. </p>
	<p>Anche i sostenitori della perpetuità della guerra hanno cercato 
spesso di mostrarne l'alta funzione storica e di far apparire come 
non desiderabile una condizione di pace perpetua. </p>
	<p>Ma i pessimisti non mancano: e mi basterà di ricordar 
novamente la dottrina malthusiana sorta appunto in opposizione 
all'ottimismo eccessivo che aveva precorso alla rivoluzione 
francese. Il pessimismo del Malthus non è tuttavia assoluto: egli 
nega la possibilità di giungere alla felicità perfetta, ma presenta 
egli stesso i mezzi, a lui suggeriti da un alto sentimento di 
moralità, atti a diminuire gli effetti dell'aumento di popolazione 
sproporzionato all'aumento dei mezzi di sussistenza. Altro 
pessimista è il Gumplowicz: egli prevede la formazione di sempre 
nuovi contrasti i quali debbono condurre col tempo a divisioni 
non meno cattive e ambigue di quelle originarie e primarie, onde 
noi abbiamo fino ad oggi trionfato. Analogo è il pessimismo del 
Mosca, il quale fonda tuttavia la sua convinzione della perpetuità 
della guerra sopra un concetto di necessità non naturale, bensì 
finale. Ma alla sconsolata schiera dei pessimisti si contrappone la 
ben più densa falange degli ottimisti: ad alcuni di essi accennerò 
ancora per chiudere questa enumerazione disordinata e saltuaria. </p>
	<p>Il più nobile e caratteristico esempio ci è offerto pur 
sempre dall'<foreign lang="fre"><hi rend="italic">esquisse d'un tableau historique des progrès 
de l'esprit humaine</hi></foreign>, del Condorcet. Le sue previsioni sono 
fondate sulla indefinita perfettibilità delle facoltà umane e sulla 
concatenazione storica delle varie nazioni. La storia ci ricorda 
molti mutamenti di carattere regressivo; ma questi non sono più 
possibili oggi: chi rappresenta l'ideale dell'umanità come un 
ritorno allo stato di natura ricade in un errore antichissimo e 
fatale. </p>
	<p>Il Condorcet traccia un quadro della storia universale, divisa 
in nove epoche e rappresentata come una continua lotta fra i 
principi della ragione, della tolleranza, dell'umanità, 
dell'uguaglianza contro l'autorità, il fanatismo, la barbarie, 
l'ingiustizia; nel quadro non mancano, com'è naturale, inesattezza 
di fatto e giudizi erronei: non è che l'abbozzo di una grande opera, 
ma resta in ogni modo altamente mirabile, quando si pensi che il 
Condorcet nel nascondiglio frequentato da paure e da sospetti 
dove la furia cieca dei giacobini lo aveva costretto a ridursi, 
doveva affidarsi completamente alla sua cultura e alla sua 
memoria. La decima epoca è ancora sui ginocchi di Giove: ma il 
Condorcet non dubita che, se pure le leggi della società sulle quali 
soltanto si potrebbero costituire previsioni sicure ci sono ignote, 
l'esperienza del passato ci permetta anticipazioni molto notevoli. 
Egli presagisce la distruzione della disuguaglianza fra le nazioni, 
il progresso dell'uguaglianza in seno a ciascun popolo, il 
perfezionamento reale dell'uomo: questi progressi saranno 
determinati dalla universale diffusione dei principi 
dell'.9, con mezzi legali o rivoluzionari. 
L'<foreign lang="fre"><hi rend="italic">apercu</hi> </foreign> del Condorcet, che non debbo qui 
riassumere nemmeno per sommi capi, contiene antiveggenze 
davvero mirabili, rivela la nobiltà e la multilateralità del suo 
ingegno ed è ispirato ad un senso della misura particolarmente 
notevole in quell'età di previsioni avventati e di sfrenate 
utopie. </p>
	<p>Non posso tralasciar di ricordare la visione geniale e superba 
che ebbe il Renan di una umanità organata scientificamente: la 
sua religione sarà la scienza, questa potrà sostituire la politica e 
dettar le norme della condotta morale. </p>
	<p>Non meno alto poggiava il pensiero del Guyau, quando, 
rintracciato il fondamento sociologico del fatto religioso e 
dimostrata la falsità o la insufficienza di qualunque spiegazione 
diversa, affermava la caducità di tutte le religioni positive, le quali 
chiudono in sé un germe di dissoluzione, e proclamava l'assenza 
finale di ogni credenza religiosa, trovando negli elementi più puri 
e divini della natura umana le fonti di una dottrina metafisica e di 
una fede morale che trascende ogni concezione dogmatica. </p>
	<p>Più modesta, ma non indegna di menzione, ci appare da 
ultimo l'opera di un altro sociologo francese, il Coste: egli riduce 
tutte le forme del progresso futuro (classificate in base alla sua 
seriazione dei fatti sociali) alla estensione della libertà 
individuale: preconizza un governo giuridico, ridotto a un puro 
ufficio di controllo sulle associazioni libere, la massima libertà 
industriale e commerciale, una religione in accordo con i principi 
fondamentali della scienza, la crescente solidarietà dei lavoratori, 
la trasformazione dell'assistenza in mutualità. A questo regime 
futuro il Coste dà il nome di <hi rend="italic">sindacalismo</hi>.</p>
	<p>Non sarebbe impossibile forse ridurre tutti i tentativi di 
conquistare i primi spalti, che ci vietano la scalata alla cittadella 
del futuro, a pochi tipi fondamentali. Per il riguardo politico quasi 
tutti convengono, compresi molti socialisti, nel prevedere un 
aumento di libertà individuale corrispondente a una più spiccata 
autonomia: il dissidio maggiore è relativo alla questione 
della fine delle guerre: nell'ordine economico, oltre ai sistemi 
socialisti, abbiamo una serie di sistemi eclettici i quali cercano di 
mutuare a quelli la parte possibile e desiderabile dei loro 
programmi; sull'avvenire della religione i pareri sono più discordi, 
preconizzandone taluni la morte, altri la sopravvivenza indefinita 
o sotto forma di una delle nostre religioni positive, o con nuovi 
caratteri, che la differenzino assolutamente da queste: ma la 
fiducia in una progressiva disantropomorfizzazione (la parola è 
del Fiske) è comune a tutti: anche un dominio crescente 
dell'intelligenza è presagito e augurato dai più, non esclusi quelli 
che credono la scienza moderna troppo invadente: e moltissimi 
convengono nel preconizzare una politica e una morale rette, 
esclusivamente o no, da norme razionali. </p>
	<p>Questa concordia sulle linee generali e i dissidi sui punti 
particolari, mentre valgono a giustificare l'uso che facciamo del 
nostro potere di previsione, rispondono al vivo contrasto delle 
tendenze dominanti che agiscono nel seno della nostra società. </p>

</div2>
<div2>

<head>9. L'avvenire della prevedibilità.</head>
<p>L'avvenire della prevedibilità. </p>
	<p>Prevedere le sorti della previsione sociologica non è facile. È 
certo che prima della constatazione di regolarità statistiche e della 
scoperta di leggi economiche, chi avesse accennato alla possibilità 
delle une o delle altre, sarebbe incorso nella taccia di visionario. E 
chi può dire quali sorprese ci riservi la scienza sociale avvenire? 
Abbiamo già dimostrato che la maggior complessità del suo 
oggetto renderà a questa anche più difficile il compito. 
Ma, aumentate da una parte, le difficoltà diminuiranno 
probabilmente dall'altra. </p>
	<p>Si può dire che dopo il Comte, è uno dei luoghi più comuni 
della sociologia l'osservazione che prima d'ora o, per fissare un 
termine, prima della rivoluzione francese non si sarebbe potuto 
disporre di un materiale sufficiente per costituire la scienza 
sociale: a questa sarebbe infatti mancato il fondamento materiale 
necessario. Se la previsione è l'indice della perfezione scientifica, 
da una scienza come la nostra sorta da tempo assai breve, 
divenuta anzi soltanto ai nostri giorni possibile, non è lecito 
pretendere previsioni ben determinate e sicure: e se quelle di cui 
siamo ora capaci si fondano sulla esperienza del passato e 
l'osservazione dell'attualità, si potrà affermare intanto a 
<hi rend="italic">priori</hi> che il progresso degli studi storici e delle scienze 
sociali singole ci permetterà di allargare la sfera della previsione. 
È molto probabile che anche la previsione come le formazioni 
naturali, passerà da uno stato indistinto e indefinito a uno stato 
determinato e distinto diventando cioè sempre più strettamente 
specifica nell'oggetto e precisa nella forma. </p>
	<p>Quanto sieno tuttavia imperfette le cognizioni delle quali 
possiamo approfittare, si è veduto a suo luogo: resta qui che 
osserviamo come tutte le scienze speciali vadano acquistando 
sempre più chiara coscienza del loro compito critico e della 
necessità di stabilire con precisione il proprio oggetto, i propri 
metodi. la propria portata: o come ancora, ove questo compito sia 
già stato assolto, esse rifuggano sempre più risolutamente dagli 
esclusivismi esagerati e dalle generalizzazioni precipitose. La 
scienza non procede tumultuosa e rapida quale torrente gonfio di 
acque: ma segue lenta il suo cammino simile a grande fiumana 
oppressa quasi dal fondo della sua massa: talvolta anzi sembra 
ristarsi e stagnare: ma procede lentissima per quasi tutto il 
suo corso, turbato qua e là soltanto da audacie di corsa repentina: 
e mentre si avvia al mare, raccogliendo il tributo dei fiumi minori, 
si accumulano e brillano al fondo, sabbia e ghiaia e pagliuzze 
d'oro. Esigere dunque dalla scienza un assalto di sorpresa alle 
rocche ben munite della realtà non è serio: tutt'al più si può 
sperare che a poco a poco le difficoltà presenti vengano in parte 
rimosse. </p>
	<p>Una delle difficoltà maggiori, ad esempio, delle scienze 
sociali sta, secondo il Mosca, in ciò: che è più agevole 
l'osservazione dei fatti che si svolgono <hi rend="italic">attorno</hi> a noi, 
anziché quella dei fatti che sono opera nostra. Sembrerebbe 
dunque che la costituzione della sociologia dovesse diventar tanto 
più difficile quanto più largo fosse il dominio esercitato dall'uomo 
sopra le forze sociali, quanto più grande importanza assumesse 
fra, queste l'energia autonoma degl'individui: continuando il 
progresso attuale indefinitamente nello stesso senso, l'avvenire 
riserverebbe le restrizioni massime alla prevedibilità. Ma sarebbe 
una conclusione affrettata. Il grado supremo dell'autonomia è 
rappresentato dalla scienza: scienza equivale a cognizione delle 
leggi delle cose: quanto meglio sarà approfondita la conoscenza 
della società, tanto più l'uomo vedrà nettamente tracciata la linea 
da seguire: non possiamo imporre alle cose la nostra legge senza 
piegarci noi alla legge delle cose<foreign lang="lat"><hi rend="italic">: naturae non imperatur, nisi parendo</hi> </foreign>. L'allevamento e l'addomesticamento degli 
animali offendono forse le leggi della zoologia? e la terapeutica 
offende le leggi del nostro organismo? e la educazione le leggi 
della psicogenia individuale? Non certamente quando queste arti 
vogliono riuscire a bene: ma se alcuno pretendesse d'imporre al 
cane le abitudini del gatto, o di curare le malattie con esorcismi od 
altre stregonerie, o di forzare violentemente la natura di un 
fanciullo, apparirebbe a volta a volta cattivo allevatore, cattivo 
medico, cattivo maestro. Cosi sarebbe governo pessimo quello 
che pretendesse di piegare un popolo ad istituzioni tolte di peso da 
un altro e trapiantate arbitrariamente: perché per un tale governo 
verrebbe a mancare la rispondenza necessaria delle istituzioni al 
popolo che ne è retto. E quanto meglio sarà conosciuta la natura 
sociale dell'uomo nel suo fondamento comune biologico e 
psicologico e nelle sue specificazioni etniche e storiche, tanto più 
estesa sarà la zona delegazione nostra. </p>
	<p>Difficile è la comprensione dei fatti sociali: tanto più difficile 
in quanto noi possiamo agire efficacemente sul loro svolgimento: 
ma tanto più efficace l'azione, quanto più profonda la 
comprensione. A questa comprensione è dato da molti il nome di 
coscienza sociale: senza rinnovare il dibattito intorno al valore di 
questo termine, più opportuno che esatto, diremo, appunto per 
comodità di esposizione, che, ove la coscienza sociale potesse 
elevarsi fino a comprendere tutto lo svolgimento integrale della 
evoluzione collettiva, in quanto esso può, almeno in parte, e 
meglio potrà per l'avvenire, ridursi a generalizzazioni scientifiche, 
i decorsi storici diventerebbero sempre più differenziati, ma 
sempre meno imprevedibili, e quindi maggiore l'attitudine a 
modificar la materia sociale, più razionale ed efficace reazione 
nostra su di essa. </p>
	<p>Si rivela come un fatto costante che lo sviluppo di 
un'associazione è accompagnato dalla crescente complessità del 
suo organamento: non già che debba un organismo sociale 
presentarsi, per essere perfetto, come un macchinoso sistema di 
strutture e di funzioni varie, determinate immutabilmente: al 
contrario, conforme al principio spenceriano che la 
organizzazione, se è indispensabile all'accrescimento fino a un 
certo punto, diventa, oltrepassato questo, indirettamente 
repressiva, in quanto ostacola i riadattamenti necessari, quella che 
si può chiamare burocrazia in senso lato, finisce se troppo 
invadente, col soffocare le energie di cui dovrebbe essere 
regolatrice. In ogni modo, sta di fatto che il costituirsi della 
organizzazione, e in particolare ogni fase del suo differenziassi, 
corrisponde al momento in cui appare un distinto nuovo 
nell'indistinto sociale, in cui si specifica un fatto nuovo nella 
legge universale di divisione del lavoro. Per citare un esempio 
caratteristico, dall'indistinto dell'attività politica e sociale europea 
dopo la rivoluzione francese si sono venuti elaborando <hi rend="italic">i 
distinti</hi> dei vari partiti politici: in origine non si potevano 
constatare che poche tendenze mal definite; ma esse poi si sono 
specificate in organizzazioni di partito nettamente distinte: 
appartenere in modo palese all'una o all'altra di queste è oramai 
quasi una necessità per chi vuole collaborare efficacemente alla 
vita pubblica; i socialisti hanno costituito addirittura una vera e 
propria società politica entro la cerchia di parecchi stati: le loro 
forze possono essere calcolate per ogni nazione sul fondamento di 
dati concreti: nonostante le infinite sfumature di significato che il 
programma comune presenta nel pensiero individuale degli 
adepti, la massa degli iscritti al partito rivela una fisionomia 
concorde e ci si offre come qualche cosa di differenziato e di 
compatto. Su questa via accennano a mettersi anche gli altri 
gruppi politici: e la valutazione delle loro tendenze diventa così 
più agevole e più precisa: più facile quindi la previsione del loro 
modo di agire in particolari circostanze ipotetiche o reali, 
dipendenti o no dal nostro volere, e la determinazione dello stadio 
di sviluppo ch'essi attraversano di momento in momento. Lo 
stesso si potrebbe ripetere delle attività economiche, dato il 
costituirsi di associazioni operaie, professionali e 
padronali sempre meglio distinte, e delle attività intellettuali, in 
seguito alla formazione di associazioni artistiche, scientifiche, 
ecc., sempre più chiaramente differenziate. </p>
	<p>Non solo: ma si aggiunge a questo, per iniziativa dello Stato e 
per opera dei singoli scienziati e delle loro accademie, lo studio 
statistico delle condizioni complessive di un grande aggregato 
sociale, in tutti gli aspetti suoi più interessanti. </p>
	<p>Abbiamo dunque modo, considerando nella loro coesistenza i 
singoli dati relativi a uno stesso momento o, nella loro 
successione, i quadri delle condizioni complessive di una stessa 
aggregazione in momenti vari, di costituire sopra fondamenti 
obbiettivi le nostre previsioni, teoriche o pratiche. E poiché 
possiamo credere che i fatti sociali andranno assumendo così un 
carattere di determinatezza sempre più spiccato, dobbiamo 
riconoscere alla previsione un magnifico avvenire. </p>
	<p>Anche le perturbazioni che si raccolgono nella categoria 
generale del caso, potranno essere in gran parte trascurate nelle 
osservazioni di massa sempre più larghe e precise che 
abbracceranno termini di tempo vie più estesi e lontani. D'altra 
parte l'applicazione di procedimenti scientifici e razionali anche 
nella sfera di quelle attività da cui essi erano stati sempre esclusi, 
sottrarrà ogni giorno al caso una nuova trincea. La così detta 
guerra scientifica tende a restringere l'importanza dell'ardimento 
individuale o della genialità dei duci nei conflitti internazionali. 
Lo stesso si potrebbe ripetere relativamente a molti fatti 
dell'ordine economico i quali rivelano che l'uomo è bensì 
dominato dalla necessità delle leggi naturali, ma che può pure 
quando le abbia conosciute, farsene un docile strumento, e reagire 
sopra la loro forza cieca con la potenza della sua ragione. </p>
	<p>L'azione degli uomini di genio sulla vita politica di 
uno Stato è ridotta pure di molto dagli attuali ordinamenti 
democratici. Non c'è nessun uomo in Europa che possa dire 
d'imporre la propria volontà nemmeno al suo stesso paese. La 
massima assunta, secondo ci riferisce il Paulsen, dal "primo 
impiegato dell'Impero tedesco", come criterio fondamentale della 
sua politica, di chiedersi cioè per ogni singolo provvedimento 
quale influenza eserciterebbe sulla 
<foreign lang="ger"><hi rend="italic">Socialdemokratie</hi></foreign>, ha un significato storico 
eccezionale. Non più l'arbitrio - sempre relativo - di re e di 
ministri dispone delle sorti dei popoli, ma il voto delle assemblee 
e la imposizione delle collettività. Persino il progresso scientifico 
è giunto a tale stadio che ci si deve ripromettere maggior frutto 
dalla tranquilla operosità quotidiana dei singoli scienziati che non 
dalla scoperta rivoluzionaria di un genio: una sintesi filosofica 
non sarà forse domani pensabile: tante concezioni possibili 
dell'universo sono state ormai elaborate nei vari sistemi, che è 
difficile pensare ad una concezione veramente nuova, di cucì non 
sia agevole trovare gli elementi o le anticipazioni nella storia della 
ideologia, in modo da soddisfare alle esigenze della critica. </p>
	<p>Così le differenze nazionali tendono ad oscurarsi: la 
<foreign lang="fre"><hi rend="italic">république occidentale</hi></foreign>  nella quale il Comte 
comprendeva l'Italia, la Francia, l'Inghilterra, la Germania e la 
Spagna potrà estendere forse nel giro di pochi anni i suoi confini a 
tutta la zona compresa da Pietroburgo a Nuova-York e da 
Nuova-York a Tokio: divenuto più stretto e meglio determinato il 
<foreign lang="lat"><hi rend="italic">consensus</hi></foreign> fra i vari popoli, l'evoluzione della 
società nell'avvenire rappresenterà un mistero sempre meno 
tenebroso. Naturalmente a una tale previsione non conviene dare 
un valore assoluto: il concetto di gruppo etnico resterà sempre 
incerto e oscuro finché non si se caratteri etnici nuovi 
possano venire fissati dalle influenze ambienti, finché non sia cioè 
risolta dai biologi la questione che si dibatte intorno alla 
ereditarietà dei caratteri acquisiti. <foreign lang="lat"><hi rend="italic">Adhuc sub iudice lis 
est</hi></foreign>: tuttavia i risultati raccolti finora sembrano autorizzarci 
a ritenere che i caratteri di razza andranno estinguendosi 
progressivamente, per la frequenza e la continuità di contatti fra i 
vari gruppi etnici: tendono similmente a cancellarsi i caratteri 
nazionali, di mano in mano che la diffusione della civiltà eleva 
tutti i popoli a uno <foreign lang="eng"><hi rend="italic">standard of life</hi></foreign> comune. Con 
questo non si viene a contraddire la previsione già fatta 
relativamente al crescente differenziamento individuale. Mentre, 
restringendosi il dominio dell'inconscio, la plasticità delle 
attitudini psicologiche dei singoli si fa maggiore, debbono anzi le 
differenze tipiche degli aggregati più vasti restringersi e 
permettere che si svolga la formazione di un fondo comune di 
umanità. Tutto ciò dà motivo a bene sperare nell'avvenire della 
previsione sociologica: la crescente importanza di quel 
coefficiente di complessità che risulta dal moltiplicarsi delle 
associazioni e dalla crescente suddivisione del lavoro è 
compensata dal progresso della umanità verso un tipo comune 
ideale: il divenire della società è così meglio assoggettato ai nostri 
calcoli: le leggi che vi dominano possono agire con una regolarità 
più ritmica ed evidente, forse anzi talvolta in forma unilineare: 
così esso potrà spiegarsi in parte dinanzi al nostro sguardo come 
un processo logico. Anche dalla certezza recente che tutto quanto 
il nostro pianeta ci è noto, ci è consentito di eliminare molte 
possibilità cui dovettero i nostri antichi volgere talvolta il 
pensiero, pronti a ogni più impreveduta maraviglia. </p>
	<p>Tutto concorre dunque a farci credere che noi sapremo 
leggere con sempre maggior sicurezza nel libro ove stanno 
scritti i destini della umanità. L'affermazione del Draghicesco che 
la società attraversa ancora un periodo di rivoluzione eslege e che 
solo si potrà parlare di prevedibilità quando tutte le società umane 
si saranno riversate nella società universale, quando tutte le forze 
umane e naturali avranno formato un unico fiotto formidabile, 
quando insomma un equilibrio ultimo sarà stato raggiunto, che 
non avrà più a temer d'essere sconvolto da integrazioni 
ulteriori, una tale affermazione non è altro che un 
paradosso geniale: che se taluno fosse tentato di attribuirle una 
parvenza di verità, in base al falso e troppo diffuso concetto del 
valore che spetta alle leggi naturali, egli sarebbe smentito dalla 
esperienza più certa, secondo la quale appunto nelle società 
primitive, che dovrebbero presentare il grado massimo di 
anomalia, si riscontra invece al contrario la più sorprendente 
uniformità e regolarità. </p>
	<p>Quando si conosca il valore positivo della legge e della 
previsione scientifica, bisogna tener chiusi gli occhi a bella posta 
per non vedere la porta che si apre fin d'ora sulla conoscenza della 
nostra dimane. </p>

</div2>
<div2>

<head>10. Valore teorico e pratico...</head>
<p>Valore teorico e pratico delle previsioni sociologiche. Conclusione. </p>
	<p>Come l'astronomo predice il giorno, in cui a distanza di anni 
una cometa emergerà novamente, dalle profondità dello spazio 
cosmico, sulla volta celeste, cosi l'intelletto immaginato dal 
Laplace leggerebbe nelle sue equazioni, il giorno in cui la 
croce greca lampeggerà dalla moschea di Santa Sofia e in cui 
l'Inghilterra finirà di bruciare il suo carbon fossile: questo ideale 
della previsione tracciato a' suoi fini dialettici dal Du 
Bois-Reymond non dev'essere nemmeno nei voti di uno 
scienziato avveduto. </p>
	<p>E tuttavia sembra, da certa sociologia allegra che si va 
stampando, esser convinzione di taluni che a tanta perfezione si 
saprà giungere, se pure non vi si è già molto prossimi. </p>
	<p>Ma sono aberrazioni di dilettanti. Fortunatamente, in tanta 
discordia di tendenze e di dottrine, tutti gli studiosi hanno 
proclamato unanimi la impossibilità di elevarsi a previsioni 
sociologiche, le quali non sieno largamente approssimative. </p>
	<p>Il Kant negava che del piano della natura l'esperienza potesse 
scoprire più che qualche cosa: la piccola porzione che l'umanità 
ne ha percorso nel breve periodo della sua storia non permette di 
determinarne la forma e di concludere la relazione delle parti al 
tutto, più che le osservazioni astronomiche non permettano di 
assegnare la traiettoria del sistema solare nel cielo stellato. </p>
	<p>Il Comte insiste a più riprese sul carattere approssimativo 
delle previsioni, che non si elevano al di sopra di un empirismo 
incerto e grossolano, né potranno mai giungere oltre un grado di 
perfezione assai relativa: alle speculazioni sociologiche ripugna 
ogni previsione espressa numericamente che non sia giustificata 
da ragioni di opportunità metodica. Sta di fatto tuttavia che la vita 
quotidiana ci rivela una moltitudine di avvenimenti d'ogni sorta, 
compiuti secondo le nostre previsioni razionali. </p>
	<p>Il Mill sosteneva che la condizione delle scienze morali può 
essere comparata non già allo stato di imperfezione 
estrema della meteorologia, bensì a quello di perfezione relativa 
che è caratteristico della scienza delle maree. Non è un segno di 
inferiorità, egli dice, per le scienze della natura umana, che quelle 
delle sue proposizioni generali che scendono ai particolari tanto 
quanto basta per servire di fondamento a predire fenomeni in 
concreto sieno per la massima parte vere soltanto 
approssimativament. Analogo pensiero 
esprimono lo Spencer, il Littrè, e (almeno per le previsioni di 
carattere concreto) lo stesso Gamplowicz, e via dicendo: ma tutti 
convengono nel riconoscere che non è necessaria caratteristica 
della scienza come tale, la possibilità di formular previsioni 
precise: <hi rend="italic">preciso</hi>, ammonisce ancora il Comte, non equivale 
a <hi rend="italic">certo</hi>: una proposizione precisa può essere assurda, una 
proposizione certissima può esser tutt'altro che precisa. </p>
	<p>Qual previsione più certa di quella che possiamo dedurre 
dalle scienze biologiche in quanto esse affermano che tutti gli 
organismi sono mortali? Eppure anche tali previsioni sono 
sommamente approssimative: persino di un uomo ridotto agli 
estremi e di cui i medici possono assicurare che non è in grado di 
resistere a lungo, non si sa mai predire con precisione quando 
morrà: tuttavia nessuno contesta che quelle discipline abbiano 
diritto al nome di scienza. Così la sociologia può affermare con 
sicurezza la caducità di ogni indirizzo di governo: ma non può 
prevedere quando e come a un governo determinato verranno 
meno le condizioni di esistenza. </p>
	<p>Sarebbe stata un'opera inutile di elevare l'edificio 
mirabile della critica moderna, di costruire cioè i presupposti 
fondamentali e imprescindibili di ogni costruzione filosofica, se si 
dovesse ora contestare il valore delle previsioni sociologiche 
soltanto perché sono approssimative: peggio ancora se per questo 
si rinnovasse la questione ormai oziosa sulla legittimità della 
sociologia, e la revisione dei titoli che le danno il diritto di entrare 
in una classificazione razionale delle scienze. Soltanto una 
filosofia preoccupata di raggiungere la conoscenza assoluta 
poteva misurare la portata delle nostre facoltà speculative alla 
stregua di una meta ideale e trascendente. Ma il positivismo ha 
tolto di mezzo la ricerca delle presunte cause prime, rivelando che 
questo concetto mascherava una finzione arbitraria e superflua. 
Sorta dopo il grande rinnovamento della critica, mentre la idea di 
relativismo si diffondeva attraverso tutto lo scibile, alla sociologia 
avrebbe dovuto essere risparmiata una fase dubbia e penosa di 
elaborazione e di deviazione. Bisogna dire che o per un'esigenza 
dello spirito umano o per la eccessiva baldanza onde i novatori sì 
lasciano sempre soverchiare, sia una necessità del pensiero 
filosofico di ripercorrere per ogni sintesi nuova le vie già battute. </p>
	<p>Ma compiuta la sua laboriosa gestazione e sviluppata 
abbastanza da poter proseguire senza essere ad ogni passo retta 
dalla critica con le sue dande, la sociologia dovrà mostrarsi degna 
dell'aspettazione che ha destato al suo sorgere. </p>
	<p>Per quello che riguarda la previsione, essa dovrà intender a 
formulare previsioni d'indole statica sul fondamento di leggi 
empiriche sempre più generali e meglio determinate: e potrà con 
lo stabilire le condizioni fondamentali e costanti della civiltà 
affermare <hi rend="italic">a priori</hi>, con pieno diritto, che a tali condizioni 
anche le società avvenire si uniformeranno. La 
osservazione spenceriana che a qualunque agglomerazione sociale 
vediamo sempre unita qualche specie di organizzazione, ci 
autorizza, una volta che sia stata dimostrata vera per tutta la 
successione storica, a ritener che una forma o l'altra di 
organizzazione si troverà unita sempre ad ogni aggregato sociale. 
Ad analoghe previsioni si prestano le considerazioni del Mill 
intorno alle condizioni che furono necessarie perché si costituisse 
il primissimo e più costante elemento dell'unione sociale, cioè 
l'obbedienza a un qualsiasi governo. Per citare un altro esempio, 
possiamo ricordare che il Coste ha dimostrato il rapporto di 
necessità che lega lo sviluppo di una società indipendente alla 
forza di un esercito nazionale. Vero è che da taluno si ritiene 
possibile nell'avvenire o anche si prevede con certezza la 
costituzione di società indipendenti dalla coesione militare: ma 
questa riflessione non basti a impedirci di constatare la uniformità 
stessa: l'errore consisterà tutt'al più nell'avere assunto come legge 
empirica quella che era soltanto una generalizzazione 
approssimativa: dato sempre che sia lecito di adeguare sotto un 
concetto generico di società, ordini di fenomeni profondamente 
diversi, almeno di grado. </p>
	<p>Le previsioni fondate sulle leggi dinamiche non si prestano, 
com'è naturale, ad essere stabilite con rigore, non solo perché 
evidentemente è più difficile controllarne l'inesattezza, ma ancora 
perché, sia che esse riguardino processi evolutivi particolari, 
come lo sviluppo di una nazione, di una religione, di una razza, 
sia che riguardino il processo generale della evoluzione della 
civiltà, non possono in un decorso sociale presentarsi mai tutte le 
condizioni che si richiedono affinché una legge dinamica venga 
applicata con sicurezza. Tuttavia è notevolissima la 
importanza anche di queste previsioni, in quanto esse valgono ad 
illuminare ogni vasta interpretazione dei processi storici e a 
sorreggere ogni operosità politica fervida e audace. </p>
	<p>Non si deve inoltre dimenticare che molte questioni dibattute 
dai sociologi non hanno alcun valore, anzi alcun significato, se 
non sono esposte, o almeno pensate in forma di previsioni 
ipotetiche. Allorché si afferma, ad esempio, che le condizioni 
climatiche non agiscono né direttamente né indirettamente sopra 
lo svolgimento storico dei popoli, si vuol dire questo soltanto: 
dato un popolo qualunque, se lo trasporteremo sopra altro suolo e 
sotto altro cielo, conservandone immutate le caratteristiche 
etniche, psicologiche, politiche, ecc., il corso della vita di questo 
popolo non andrà soggetto a nessun mutamento sostanziale. Lo 
stesso si potrebbe ripetere per le varie soluzioni proposte intorno a 
molti altri problemi, relativi, per esempio, alla importanza della 
forma di governo, alla efficacia dell'azione degl'individui geniali, 
alla portata dei caratteri etnici: in una parola, il complesso delle 
dottrine che si collegano al concetto di <hi rend="italic">fattori</hi> sociologici si 
riduce a un sistema di previsioni ipotetiche, le quali si riferiscono 
alla influenza dei fattori stessi in condizioni determinate. Le 
forme particolari che il metodo scientifico assume nella nostra 
disciplina valgono a confermare il grande valore conoscitivo della 
previsione sociologica. </p>
	<p>La previsione ammette naturalmente gradi vari di probabilità. 
Ha valore quasi assoluto la previsione che anche l'anno venturo la 
legislazione sociale acquisterà una estensione sempre maggiore 
nelle istituzioni dei paesi civili: invece ha valore molto relativo la 
previsione che la Germania addiverrà ad un conflitto con 
l'Inghilterra, sebbene questo possa parer estremamente 
probabile. Le regole che insegnano a determinare 
numericamente i gradi di probabilità non valgono per le scienze 
storiche in genere: ma non è impossibile stabilir gradazioni fra 
varie possibilità relative a uno stesso sviluppo. Quale previsione 
più certa di questa, che ad un'epoca nella quale le norme della 
morale dominante abbiano scarsa influenza impulsiva e inibitoria 
sopra la massa dei membri di una data società, dovrà succedere 
un'epoca contrassegnata dalla costituzione di una morale nuova? 
La previsione relativa al senso di questa trasformazione morale è 
già molto meno certa: incertissima poi sarebbe quella che si 
riferisse all'epoca precisa in cui questa trasformazione avverrà. 
Eppure anche tali previsioni si fanno di continuo: nella sua 
inquietudine tormentosa l'anima collettiva, specialmente nelle età 
critiche, sente il bisogno di figurarsi uno stato migliore: le età 
critiche sono le età della fede: e sugli altari della fede si bilancio e 
sempre si brucerà l'incenso all'inviolato mistero dell'avvenire. La 
vita storica, alla quale l'uomo che alberga nel petto un grande 
ideale, vede connessa la vita propria, acquista per lui - così il 
Paulsen - significato e valore: egli vede il passato nella luce delle 
proprie aspirazioni: tutti i buoni e i grandi hanno vissuto per 
quello stesso fine: <hi rend="italic">egli ha l'avvenire per sé, fede e forza 
operosa vedono sempre l'avvenire dalla loro parte</hi>; infine tutta 
la realtà appare dominata dalla tendenza a produrre quello 
appunto cui egli stesso applica una seria e retta volontà. </p>
	<p>Non esiste l'avvenire per l'uomo soddisfatto: nella concezione 
dello Hegel dominata dall'ottimismo storico e dal feticismo del 
fatto compiuto, il ciclo delle vicende umane era considerato come 
pienamente svolto. Le dottrine della democrazia, sociale, nei loro 
vari atteggiamenti, concorrono ad affermare che la storia 
della umanità è forse appena cominciata e che la nostra 
civiltà è nulla al paragone di quella civiltà che deve scaturire dal 
trionfo della giustizia sociale. Una tale fede non va confusa con la 
speranza nei vantaggi che la umanità possa ripromettersi da slanci 
istantanei di eroismo degl'individui e dei popoli; si rivela anzi una 
antitesi molto significativa tra due fatti psicologici quali l'eroismo 
e la fede: dall'eroismo ogni pensiero delle conseguenze è assente: 
nella fede ogni atto vale in quanto gli consegua il fine desiderato: 
l'eroismo è fratello dell'istinto, la fede è figlia prediletta delle 
attività razionali e affettive più sublimi: l'eroismo è cieco e 
accieca, la fede è lungi-veggente e illumina: l'eroismo può 
riuscire vano, la fede può essere funesta ma non è inutile mai. Noi 
abbiamo bisogno di credere che l'attività nostra è ben</p>

<lg>
<l>altro ch'un fiato</l>
<l>di vento, ch'or vien quinci ed or vien quindi,</l>
<l>e muta nome, perché muta lato:</l>
</lg>

	<p>abbiamo bisogno di credere che la pietra che ciascuno di 
noi reca laboriosamente all'opera comune vale non già ad 
accrescere l'edifizio elevato dalla storia degli uomini alla infinita 
vanità del tutto, ma a continuare un'opera immensa e feconda. Se 
noi pensassimo che i nostri figli irrideranno agl'ideali che noi 
abbiamo sacri o cammineranno a ritroso sulla nostra via o 
tenderanno a mete affatto nuove e diverse, verrebbe meno in 
ciascuno di noi ogni ragione di operare e di vivere. Bandita dalla 
storia del passato - così il Villa - la concezione prammatica 
s'impone alla visione del futuro. </p>
	<p>Gl'ideali che arridono al nostro pensiero potranno avverarsi o 
no: ma essi c'invitano a muovere nella loro direzione, e questo 
invito ha tutta la forza pura di un imperativo morale. Ove il 
convincimento si maturi che un porto si apre laggiù, oltre 
l'oceano dell'avvenire, aperto a raccogliere una umanità migliore, 
che importa a noi se per quell'oceano la nostra barca non ha né 
vele né remi? Noi non vogliano saperlo: tutta la nostra vita morale 
attinge dal futuro il suo più vital nutrimento, le sue energie 
veramente e gagliardamente buone: se anche toccato il culmine al 
quale aneliamo dovremo cadere prostrati ed affranti, avremo 
sempre come il cursore di Maratona voce quanta basti a 
proclamar la lieta novella. E se invece di giungere al <hi rend="italic">nostro</hi> 
termine, di inalberare sulla <hi rend="italic">nostra</hi> vetta il vessillo, fossimo 
sospinti per altre vie ad altri fini? Neanche questo pensiero ci 
sconforti, perché nella storia come nella natura nulla va perduto. 
Potrà accaderci ancora di vedere che l'ideale vagheggiato come 
supremo è soltanto un primo passo ad altro più luminoso ideale, e 
l'inquietudine d'oggi si rinnoverà allora più tormentosa dopo la 
vittoria, nella inquietudine di domani. Nel momento stesso che il 
mio ideale si compie</p>

<lg lang="fre">
<l>un autre homme revèle</l>
<l>Plus loin vers l'Orient une aurore nouvelle</l>
<l>Qui fait pâlir la mienne et voile son rayon. </l>
</lg>

	<p> Ma non perderemo per questo la fede nell'avvenire: la 
felicità non è nella quiete: o almeno la quiete più desiderata non 
consiste per noi nel dovere compiuto, quanto nello stesso 
compimento del dovere, e deriva dall'ideale proseguito piuttosto 
che dall'ideale raggiunto. </p>
	<p>Nel foggiare la visione del futuro non perdiamo di vista la 
realtà che ci è d'attorno e di cui siamo parte. Se l'opera nostra vuol 
essere continuata nell'avvenire, non dimentichiamo che anche noi 
dobbiamo trovarne il principio nell'opera del passato. Chi 
demolisce senza avere alcuna idea del modo di ricostruire 
offende la continuità storica e crea ostacoli al progresso. Ciò che 
fu è immutabile: ciò che è ci scappa di mano e ci sfugge dinanzi 
agli occhi: ma ciò che sarà è un enigma che si presta a soluzioni 
infinite, tutte possibili e nessuna reale, tutte vere per chi vi si 
acquieti e nessuna certa. Non una di quelle che vengono 
realmente pensate si attuerà in conformità piena con il nostro 
pensiero, ma di quante verranno ad attuarsi, potremo dire d'aver 
concorso a suscitarle tutte, con l'attività nostra. </p>
	<p>La fede che nutriamo non deve poi tralignare mai nel 
fanatismo: ma deve attingere ispirazione a quella virtù che sta 
quasi a fondamento della nostra vita morale, come una delle 
idealità essenziali e supreme: la larghezza dello spirito. "Quale la 
generazione delle foglie, tale quella degli uomini: tante foglie il 
vento sparge sulla terra, tante altre la selva germinando produce 
nella sopravveniente stagione di primavera: tali sono le 
generazioni degli uomini, una nasce, e l'altra manca". Tali son 
pure degli uomini le idealità: la storia non è per così dire che un 
cimitero delle nostre illusioni: come la natura essa è inesauribile: 
"la natura - dice l'Ardigò - è prodiga de' suoi miracoli e li 
distrugge con meravigliosa noncuranza, perché sa, che con 
immensa facilità ne crea di maggiori. Se un pittore arriva a 
dipingere un bel tramonto, lo serba come cosa cara e di gran 
pregio, e lo guarda con cura gelosa, memore dello studio e della 
fatica e del tempo, che gli costa. La natura, che sa colorirli 
infinitamente più belli, per ogni sito, ne adorna, ogni sera, uno 
diverso; e ve lo cambia, quasi folleggiando, ad ogni istante, finché 
poi, mutato capriccio, d'un tratto lo cancella" (<hi rend="italic">Op. fil.</hi>, I, 
20). Come la natura la storia: le idee che hanno illuminato le 
menti e infiammato i cuori attraverso serie lunghissime di 
generazioni, non hanno fascino alcuno sui nepoti lontani: i sistemi 
filosofici e le dottrine religiose che parvero dar fondo a tutto 
l'universo cadono nell'oblio, e non rivivono che nelle discussioni 
degli eruditi: le visioni della avvenire nelle quali si appagarono le 
più care speranze e si alimentò la fede sublime degli avi, sono 
state superate o smentite e sbugiardato ogni più facile profeta. 
Battuta in breccia da ogni parte, dovrà l'idea dell'assoluto 
rifugiarsi appunto dove tutto è dal vortice del tempo assiduamente 
travolto, nel dominio della storia? Finiamola di almanaccare, 
mentre la nostra vicenda da ogni parte preme, sulle sorti più 
lontane della nostra famiglia e di prescriver termini al suo moto 
che non ha fine assegnabile. Diamo alla idealità sovrana tutto lo 
slancio della fede e imponiamoci come una legge morale di 
trasformarla in realtà, ma non disprezziamo per questo il nostro 
vicino se il suo sguardo è rivolto ad altra meta, se il suo sforzo si 
protende verso un termine diverso. <foreign lang="lat"><hi rend="italic">In necessariis unitas, 
in dubiis libertas, in omnibus charitas</hi></foreign>. E che cosa è più 
dubbio dell'avvenire della società? La umanità è giovane, e per 
quanti possibili possano pretendere di esser fatti reali, nessun'altra 
idea che riesca a vivere può farci disperare della vittoria nostra. </p>

<lg>
<l>Ahi misero colui che circoscrive</l>
<l>Sé di questi anni nell'augusto giro, </l>
<l>E tremante dell'ore fuggitive</l>
<l>Volge solo al passato il suo sospiro! </l>
</lg>

	<p>Ma più misero forse colui che, schiavo della propria fede, 
vittima del proprio ideale, chiude entro squallidi e arbitrari confini 
il proprio orizzonte, senza pensare che altri cieli possono venire 
da altri soli accesi di più lucidi bagliori! </p>
	<p>Quando la scienza sarà costituita così da rivelare con 
evidenza piena la via per la quale l'umanità si è posta e da 
tracciare le linee vaghe pur sempre, ma certe, del suo svolgimento 
futuro, avremo allora un fondo almeno di dottrina che tutti 
dovranno convenire nell'accettare: ma fin che la scienza muove 
incerta i primi passi e riesce appena ad inoltrarsi lentamente nelle 
dense nebbie che velano la visione del futuro, possiamo dire che 
da quanti contrappongono alla varietà infinita del fenomenismo 
storico pregiudizi meschini e convincimenti unilaterali, le ragioni 
stesse dell'operare comune vengono rinnegate e che i loro ideali 
meritano di essere infranti. </p>
	<p><hi rend="italic">Conclusione.</hi></p>
	<p>Segnate le linee intangibili ed eterne del tipo ideale ch'egli 
vagheggiava, di un buon governo aristocratico, retto <hi rend="italic">da 
sapienza, amore e virtute</hi>, Platone conchiudeva il libro IX della 
sua <hi rend="italic">Repubblica</hi> così: "Havvi in cielo forse l'esemplare di 
una tale città e, può, chi lo voglia, contemplarlo e farsene così 
cittadino; ma se esista, o se mai avverrà che una tale città esista, a 
lui non cale, poiché egli potrebbe partecipare del governo di sola 
questa città, e di nessun'altra mai".</p>
	<p>La scienza moderna, conscia del proprio valore, non può 
schiudere il varco alla costruzione fantastica di forme 
esteticamente perfette, ma vuote di ogni contenenza sperimentale, 
prive di ogni valore che non sia puramente ideologico Soltanto 
chi non avesse presente la finalità suprema della operazione 
scientifica, ciò è in generale la determinazione di regole della 
condotta, potrebbe muovere con lo sguardo fiso nei fulgidi cieli 
della idealità senza prendersi cura delle disuguaglianze e delle 
asperità della sua via: ma anche a lui male incoglierebbe, come 
già a Talete, il quale assorto nella contemplazione degli astri, 
mentre guardava in su, cadde in un pozzo e con molto riso lo 
motteggiò una servetta di Tracia, perché le cose di su in cielo egli 
fosse sollecito di saperle, e di quelle che gli stavan davanti 
e tra' piedi non si accorgesse. </p>
	<p>Un'arte di governo che rimane pertinacemente chiusa al 
benefico alito rinnovatore della scienza progrediente e si ostina 
nelle formule empiriche suggerite dalla grezza esperienza 
tradizionale, o nelle gioconde visioni dettate con foga incomposta 
dal sentimento, rappresenta un anacronismo: è assurdo pretender 
di trattare, senza una conoscenza positiva della società, la 
direzione sua e la sua preparazione al raggiungimento di fini 
ideali, com'è assurdo che si accinga a una qualunque opera di 
meccanica, quegli che ignora i principi razionali che stanno a 
fondamento dei calcoli necessari, o le proprietà della materia 
sopra la quale egli deve agire. Che cosa si direbbe se taluno 
pretendesse di rendere affatto estranea la pedagogia alla 
psicologia e all'etica? di sorvegliare e dirigere la esperienza degli 
allievi senza aver considerato gli atteggiamenti vari dello spirito e 
i suoi caratteri reali, senza aver chiesto alla morale quali sieno i 
fini più degni dell'operare umano? Si direbbe certamente che un 
tale educatore è condannato ad affastellar ciance vane e ad 
annaspare nel vuoto: né altrimenti si potrebbe giudicar l'uomo di 
governo che escludesse dalla sua niente le nozioni che la scienza 
ci offre intorno all'atto e al fine della socialità. L'arte di governo 
sta alla sociologia come la pedagogia sta alla psicologia e 
all'etica: l'arte di governo è essenzialmente pedagogia sociale. 
Essa è una ben misera cosa quando si limiti a dettar poche ricette 
dalle quali il più tristo opportunismo sembri coonestato o qualche 
garanzia di continuità venga offerta all'andamento asiatico di una 
vita monotona che si appaga di venire assicurata ogni giorno per il 
giorno successivo. Essa è una cosa assai vana, quando si riduca 
alla enunciazione arbitraria di fini vaporosi e supremi, ai 
quali appaia inferiore ogni forma di realtà e fatalmente sterile 
ogni sforzo. </p>
	<p>Al contrasto che balza immediatamente fuori da un paragone 
fra il carattere di necessità finale che la previsione riveste nel 
pensiero dell'uomo politico e le conchiusioni prudenti della 
scienza sociale in tale materia e al dissidio che ne risulta fra la 
operazione politica e la speculazione sociologica, ho accennato di 
già, e ho proposto di risolverlo con un compromesso fra le ragioni 
della esperienza dottrinale e i diritti della pratica: un 
compromesso che è analogo a quello, ricordato pur ora, di 
Platone. Analogo, non identico: Platone ci consiglia infatti di 
sottometterci alle leggi della repubblica ideale anche se questa 
non è stata e non sarà mai fatta realtà: il positivista vuole invece 
che l'uomo politico non si proponga mai un <hi rend="italic">fine</hi>, il quale 
non si presenti come un <hi rend="italic">effetto</hi> almeno astrattamente 
possibile, anzi in generale estremamente probabile, di condizioni 
che sieno o possano essere pensate reali. Non solo: ma l'attitudine 
sua non avrà già un carattere di soggezione passiva a un mistico 
imperativo morale: al contrario, sarà essa informata dalla volontà 
risoluta che il fine ritenuto desiderabile venga attuato, e dalla 
coscienza che alla sua attuazione può la volontà stessa 
efficacemente concorrere. Non adorazione sterile di simulacri 
inaccessibili, ma attività cosciente diretta a fini prossimi, 
subordinati o no ad, altri più ardui e remoti: questo dev'essere 
un'arte di governo, nella quale si concili la soggezione alle leggi 
delle cose con il rispetto a ogni superiore degnità dello spirito: un 
positivismo dunque, che non si rinserra nelle angustie della 
osservazione materiale, nella idolatria del fatto, ma che si offre al 
bacio dei sole e si protende verso le cime ideali: positivismo 
idealistico al quale nessuna corrente salutare del pensiero 
moderno può scemare saldezza o rimanere estranea. 
Soltanto esso può salvare la politica, segnando i termini della 
conscia iniziativa umana, termini che sono pur sempre vasti, 
nonostante le amplissime riserve che la scienza impone alla nostra 
facoltà di prevedere: soltanto esso può salvare la sociologia, 
rinnovando con la determinazione dei fini della condotta, con il 
riconoscimento della capacità nostra di proporli e di attuarli, 
l'ambiguo e lacunoso materiale storico ed etnografico, la 
unilateralità delle teoriche e dei sistemi. </p>
	<p>Una scienza politica non esiste e non può esistere: essa 
figurerebbe di necessità come una intrusa in qualsiasi 
classificazione delle scienze sociali: un'arte politica invece, anche 
se si riprovi la idea troppe volte vagheggiata, e sempre 
vanamente, di un governo retto da filosofi e da scienziati, appare 
sin d'ora il naturale complemento della sociologia: spetta a questa 
di determinare il grado di modificabilità della realtà sociale, cioè, 
i limiti di sua variazione, inoltre le forme della variazione stessa e 
le condizioni necessarie perché ciascuna di queste venga in essere 
e i fini che l'attività umana può sperare e deve sforzarsi di 
raggiungere nell'ambito della vita collettiva: l'arte politica sarà 
invece un complesso di norme, costituite sopra il fondamento dei 
dati che la esperienza politica ci presenta e tali da fornire un 
criterio per interpretare i fenomeni rivelati dalla osservazione 
scientifica, per applicare ai singoli momenti le uniformità 
constatate, per proporzionare i mezzi ai risultati che s'intende di 
conseguire. Troppo lungo discorso dovremmo tenere se volessimo 
analizzare la vita storica attuale, considerar quali fra gli 
svolgimenti possibili delle varie tendenze dominanti ci appaiono 
più degni di essere desiderati e ricercare i mezzi perché si attuino: 
e ci riserbiamo di trattar di proposito questo argomento in 
altro lavoro, limitandoci a dedurre qui dalle conclusioni della 
nostra indagine alcuni più immediati corollari. </p>
	<p>La prevedibilità dei decorsi sociali, qualunque concetto si 
possa avere della sua portata reale, si offre come presupposto 
necessario di ogni azione politica che non sia fondamentalmente 
irrazionale ed anarchica. L'atteggiamento che solo conviene a chi 
non si riconosca nessuna attitudine a sciogliere gli enigmi che 
ingombrano le vie del futuro, è l'atteggiamento del fachiro: a lui 
altro non rimane che attendere, con le braccia incrociate, lo 
svolgersi indifferente e insospettato degli avvenimenti. Negare 
alla vita sociale ogni carattere di continuità che basti a garantire 
da troppo bruschi turbamenti i calcoli nostri, equivale a considerar 
le idealità degl'individui e dei popoli, come esercitazioni futili di 
sognatori perdigiorni. Le negazioni di taluni pensatori 
modernissimi sono risolutamente smentite dallo stesso moto 
assiduo che trae le moltitudini escluse finora da ogni 
partecipazione evidente e diretta alla vita collettiva, a raggiunger 
di tappa in tappa le loro mete ideali: esse si fanno sempre meno 
incoscienti e cieche e le illumina la loro fede pugnace: attraverso 
brevi soste e apparenti regressioni esse recano ogni giorno più in 
alto i segni della loro vittoria. Il cammino che dovranno 
percorrere non sarà certamente quello proprio per il quale 
volevano avviarsi, ma si attuerà pure, nell'una o nell'altra forma, il 
progresso desiderato, e questo sarà dovuto alla bontà delle 
premesse scientifiche sulle quali si assideva la previsione 
e, in sommo grado, allo slancio risoluto che, per il convincimento 
pieno della certezza di questa, avrà improntato di sé l'azione 
collettiva. È pur vero che pochi si attribuiscono ormai il diritto di 
determinare con precisione gli aspetti caratteristici della società 
avvenire: nessuno dubita che la storia riserberà molte delusioni 
agli apostoli e ai profeti nuovi: ma non per questo è scemata di 
ragionevolezza la tendenza a fissare, come termini di un processo 
storico, ideali che non sieno in conflitto con la esperienza 
scientifica, anche se ci manchi la certezza positiva che essi 
saranno fatti realtà in un più o meno remoto avvenire. Questi 
ideali soltanto ci fanno apparir degno che si viva socialmente: non 
sacrifichiamoli dunque a una visione gretta delle cose e, sempre 
che fatti nuovi o nuove osservazioni non intervengano a 
impedircelo, libriamoci nelle luminose regioni di Utopia. Dai 
<foreign lang="lat"><hi rend="italic">templa serena sapientum</hi></foreign>, dove stavano racchiuse 
quali omaggi votivi tributati quasi ritualmente a particolari 
dottrine etiche o politiche da pensatori solitari, le utopie sono 
scese nella strada e sono diventate di dominio pubblico, segnacoli 
inscritti nei vessilli di eserciti contrastanti, fatte sin d'ora realtà 
nelle menti e nei cuori più eletti. Il programma di ogni partito è 
utopistico, perché siamo in grado di affermare che esso non potrà 
attuarsi se non profondamente modificato, alterato, ridotto, o 
ampliato. Quello che importa a noi è che non ci arrestiamo 
dinanzi a ogni bivio che l'insorger dei dubbi ci faccia incontrare, 
ma operiamo, entro i limiti segnati dai risultamenti più certi della 
scienza, seguendo l'impulso genuino e sincero della nostra fede. </p>
	<p><hi rend="italic">Agisci come se la previsione dello stato sociale possibile, 
da te ritenuto sommamente desiderabile, fosse certa in modo 
assoluto</hi>. Questo, espresso nella forma rigida di un imperativo 
categorico, il tipo ideale della condotta di un uomo 
politico: tipo astratto che non potrebbe vivere un giorno solo, 
quale noi teoricamente lo raffiguriamo, nel tumulto delle nostre 
società, nel cozzo degl'interessi discordi, ma che pure dev'essere 
adombrato sempre in ogni opera individuale o collettiva, alla 
quale si presuma non debba restare indifferente il futuro. 
Solamente una tale norma può fare apparir legittima, anzi 
necessaria, la funzione dei partiti: tutti i loro programmi infatti 
hanno avuto nella storia un momento almeno di <hi rend="italic">verità</hi> o 
trovano in qualche aspetto della vita presente un principio di 
giustificazione: perché non è stata formulata mai previsione 
alcuna che dai fatti o dalle apparenze non fosse in qualche modo 
giustificata: ma tutte d'altra parte potevano alla stessa maniera 
essere contestate. È lecito dunque di ascoltare la voce del 
sentimento quando si entra a far parte dell'uno o dell'altro partito, 
ma una volta accettato un programma, una volta riconosciuto 
come desiderabile un dato fine, che sembri praticamente 
raggiungibile, si deve trattarlo come se fosse assoluto. </p>
	<p>Le idealità sociali possono essere contraddittorie: anche in 
uno stesso momento può anzi apparire oggettivamente necessario 
che idealità antitetiche vengano proseguite e svolte: ma uno stesso 
partito non potrebbe senza rassegnarsi a perdere ogni significato e 
senza condannarsi a un improbo e sempre pericoloso artificio di 
restrizioni e di distinzioni, coltivar con pari energia idealità 
discordanti. È quindi necessaria una specie di divisione del lavoro 
tra le varie organizzazioni politiche: ciascuna deve professare una 
idealità e tenerla desta nella coscienza popolare: tutte saranno così 
contemporaneamente vive e vigili, raffrenandosi e alimentandosi 
reciprocamente, smussandosi nelle loro asperità, fino a giungere a 
contemperarsi nella opinione comune, corrispondente al momento 
storico determinato. Il partito conservatore esalta la 
idealità dell'ordine: vale a dire che ritiene desiderabile lo 
<foreign lang="lat"><hi rend="italic">status quo</hi></foreign> e ne considera come possibile, o 
addirittura ne prevede, il mantenimento indefinito. I partiti 
democratici, fedeli al principio della evoluzione, vagheggiano la 
idealità del progresso: e determinata in modo vario la direzione 
che è più desiderabile venga da questo seguita entro i limiti 
segnati da forme particolari di esperienza, postulano come certo 
l'avverarsi del loro sogno ottimistico: e anche se di questa 
previsione particolare non sembra apoditticamente dimostrata la 
certezza, agiscono come se essa fosse affatto sicura. Lo stesso si 
potrebbe ripetere degli altri partiti: ciascuno, in quanto fissa le 
linee del proprio programma, pone una previsione come certa e si 
sforza, perché si avveri. I partiti monarchici sono tali perché 
prevedono che le loro finalità saranno favorite e le finalità 
contrarie saranno avversate dalla permanenza, dell'ordinamento 
monarchico; i partiti che si dicono legalitari prevedono d'altra 
parte che la forma presente di governo non potrà, per ora almeno, 
ostacolare in modo decisivo lo svolgimento del loro programma; i 
partiti repubblicani credono invece che l'assetto attuale sia 
incompatibile con le loro finalità: e via dicendo. Così si valutano 
dunque i fatti sociali alla stregua delle loro conseguenze o, in altre 
parole, delle nostre aspettazioni. Anche dinanzi a una guerra che 
sembri giustificata da ragioni sacrosante, il pacifista coerente non 
si scosterà dalle sue idee; il militarista, che ha imparato dal 
Chamberlain a pensare imperialmente, non si arretrerà dinanzi 
alle conseguenze dell'espansionismo violento; l'azione di quello è 
volta all'ideale della pace perpetua e del disarmo: l'azione di 
questo deve contribuire, nella sua mente, al rinvigorimento degli 
ordini militari: si viene formando così una opinione media 
che corrisponde al presente momento storico, nel quale si tende di 
fatto da un lato alla formazione e al perfezionamento progressivo 
degli organismi difensivi e offensivi, dall'altro a una loro 
prossima riduzione, che è probabile, ma non va confusa con la 
soppressione invocata. Così il socialista tende ad accrescere 
l'autorità delle organizzazione collettive e ad estenderne le 
attribuzioni fino a inceppare la libertà e la iniziativa individuale: 
l'individualista tende a limitare la sfera d'influenza dei poteri 
costituiti fino a trascinare la società sull'orlo dell'anarchia: le due 
contrastanti si contemperano nella opinione media comune alla 
quale non isfuggono né i danni della invadenza governativa, né 
quelli della sfrenata concorrenza, né i vantaggi derivanti dalla 
socializzazione di molte forme d'energia naturale ed umana, né 
quelli che vengono dall'essere abbandonate altre di queste forme 
all'azione direttiva e alla operosità rinnovatrice degl'individui. </p>
	<p>Questa sintesi delle idee contrastanti è possibile soltanto 
perché il pacifista agisce come se l'abolizione della guerra fosse 
sommamente desiderabile e assolutamente certa: il militarista 
come se essa fosse esiziale e inattuabile: l'individualista come se 
la funzione positiva dello Stato, nella quale egli ravvisa la pietra 
d'inciampo della civiltà, fosse destinata ad essere, prima o poi, per 
forza di cose, soppressa: il socialista come se ogni tappa del 
progresso storico avvenire dovesse segnare la estensione e il 
perfezionamento della gestione collettiva delle varie forme 
dell'attività sociale. Ciascuno conserva a fondamento della propria 
fede un programma utopistico, o almeno una previsione della 
quale mancano le ragioni probanti in modo assoluto: ma ciascuno 
coopera, in certo modo, gagliardamente al proprio fine, anche se 
questo non debba essere raggiunto mai, anche se è certo 
che ove un termine sia raggiunto, non sarà quello tenacemente 
proseguito. </p>
	<p>Naturalmente, conseguendo ogni giorno la nostra nozione 
della società un valore oggettivo e una precisione più rigorosa, il 
contenuto delle idealità ne viene modificato e rinsaldato: le 
previsioni fondamentali acquistano così maggior probabilità: la 
lotta diventa più razionale e si avvia forse a diventare meno aspra, 
e gli eccessi delle parti contendenti finiranno con l'essere più 
facilmente evitati. La funzione politica dovrebbe ritrarre - ove la 
cultura dei maggiorenti fosse abbastanza elevata - grandissimi 
vantaggi dalla precisione sempre crescente delle uniformità 
sociologiche (in senso largo) e dalla scoperta di uniformità nuove: 
ciascuna di queste ci dà per qualche aspetto della realtà sociale la 
conoscenza delle condizioni delle quali dev'essere favorita o 
contrastata la presenza, affinché un avvenimento si compia, o non 
si compia. Ma d'altra parte non può darsi alcuna azione diretta ad 
un fine ove non si conosca, fino a un certo punto almeno, la 
relazione tra il fine stesso concepito come un effetto e i mezzi che 
sono le cause adeguate a produrlo, ove non si presupponga cioè, 
dichiarata o sottintesa, la presenza di una uniformità constatata o 
la possibilità di constatarla. L'odierno ordinamento democratico di 
molti Stati, il quale tende ad ampliare il concetto della 
responsabilità governativa, impone al Potere di giustificar l'opera 
sua dinanzi alle assemblee legislative: e la giustificazione può 
consistere soltanto in una previsione razionale. Gli artifizi 
dialettici degli oratori debbono servire al fine di persuadere, e 
sono scelti in base a un calcolo degli effetti probabili, che sarebbe 
assurdo senza una generalizzazione approssimativa che valesse 
come fondamento. Così le immaginose trovate dei 
sacerdoti antichi, e non degli antichi soltanto, i quali 
sfruttavano il terrore dell'ignoto, il senso del mistero, il dubbio del 
futuro, con gli oracoli, con le cerimonie rituali solenni, con le 
fantasmagorie d'oltretomba, supponevano pure la coscienza 
oscura di qualche costanza nelle manifestazioni della psiche 
collettiva. E la perfezione della dialettica nei più grandi oratori o 
la straordinaria fortuna di talune sette religiose, sono soltanto 
conseguenza di un più rapido intuito e di una esperienza più 
finemente elaborata, onde alla maggiore sicurezza nel sorprendere 
le uniformità di sviluppo corrisponde da un lato una esattezza e 
una fiducia maggiore nelle previsioni preconcette, dall'altro un 
impulso più tranquillo e più risoluto all'azione. Dobbiamo 
distinguere tre elementi che sogliono spesso, ma non dovrebbero, 
essere confusi fra loro: la convinzione che al compiersi di un 
determinato fatto conseguiranno determinati effetti: il desiderio 
che questi effetti sieno raggiunti: l'impulso conseguente 
all'attuazione di quel fatto determinato, in vista di questi 
medesimi effetti. Noi crediamo per esempio che la disciplina sia 
utile ai fini della educazione: concepiamo come desiderabili tali 
fini: ci sforziamo di ottenere la disciplina per giovare ai fini stessi. 
Crediamo ancora che la coscienza dello spreco di energia, a cui dà 
luogo la guerra, sia utile ai fini della propaganda pacifica: 
consideriamo questi fini come desiderabili: cerchiamo di 
diffondere quella coscienza con la speranza di contribuire a 
raggiungerli. </p>
	<p>Mentre poi dall'azione è presupposta la generalizzazione e la 
previsione, l'azione stessa vale di criterio e di controllo all'una e 
all'altra: solamente operando apprezzeremo il valore esatto dei 
nostri calcoli preventivi e li rettificheremo; la classificazione degli 
effetti possibili non è mai completa nel sistema delle nostre 
uniformità di successione: e quindi molto spesso, per 
essere rimasto qualche fattore causale estraneo al nostro 
apprezzamento o per esserne stata valutata imperfettamente 
l'importanza, le conseguenze appariranno diverse dalla nostre 
aspettazioni. Nella realtà l'evento che sembrava meno probabile o 
al quale nemmeno si era pensato, può esser quello che si compie, 
per l'azione di fattori nuovi o trascurati nel nostro calcolo: e dalla 
realtà escono così le nostre generalizzazioni e le nostre previsioni 
confermate o infirmate. </p>
	<p>Questo conduce nella pratica a una limitazione notevolissima 
del suesposto concetto della funzione dei partiti. Non tutti gli 
uomini appartengono effettivamente a una fazione politica ben 
determinata. La enorme maggioranza, porti o no la etichetta 
dell'uno o dell'altro gruppo, riceve la sua norma, piuttosto che da 
un ideale stereotipato, che imperiosamente incomba sulla 
coscienza dei singoli, dalla esperienza varia e molteplice che la 
vita riserba. Accade cioè che il processo degli avvenimenti rivela 
molte volte l'angustia e la insufficienza delle formule considerato 
conme assolute. La storia e la realtà contemporanea possono 
convincere, ad esempio, anche un appassionato e sincero amico 
della pace, dei vantaggi conseguiti o dei danni maggiori evitati 
per una determinata guerra: il conservatore più arrabbiato può 
desiderare una particolare riforma o deplorare che non sia stata 
attuata. Tutto ciò non può destar maraviglia, e vale a confermare 
che il tipo di coerenza tracciato più sopra in forma d'imperativo 
categorico non ha valore se non come astrazione. La nostra 
personalità è assai mutevole e reagisce variamente alle varie 
impressioni che la colpiscono nella vita sociale; il monoteismo è 
un fenomeno di degenerazione e dà argomento a un capitolo della 
psichiatria. L'uomo normale è di sua natura incoerente: e 
della incoerenza fondamentale è immediato effetto e 
inoppugnabile documento l'atteggiamento più costante dell'uomo 
politico, il quale è essenzialmente opportunista: l'opportunismo 
poi in altro non consiste se non in questo, che cioè, secondo le 
necessità varie delle circostanze reali, si segue l'una o l'altra 
norma di condotta, secondo le mutevoli convenienze del momento 
si proclama e s'invoca l'uno o l'altro principio. Come potrebbe 
l'uomo di governo assumere a criterio della propria condotta 
ideali remoti, presenti alla sua intelligenza quali forme-limite, o 
quali mete supreme della evoluzione sociale? Egli si trova 
costretto, passando dalle formule vaporose dei programmi dei 
partiti alla pratica della vita e dell'azione quotidiana, a sacrificare 
continuamente il lontano avvenire all'ora che volge, grave di 
minori, ma non meno urgenti necessità. La contraddizione è 
l'anima della vita politica: di fronte a una guerra inutile si protesta 
mettendo in campo la iniquità fondamentale dei conflitti fra i 
popoli: di fronte a una guerra imposta dalle necessità della difesa, 
della dignità o della espansione nazionale, prevarrà invece il 
principio patriottico o quello della diffusione della civiltà o del 
dovere di resistenza. Lungi da offrire norme fisse, la politica ci 
presenta un complesso di dettami che vanno applicati e si 
applicano secondo le esigenze momentanee. </p>
	<p>Ma ciò non toglie che questo, se anche basta per la vita di 
tutti i giorni, sia invece troppo poco nelle ore più solenni della 
vita storica: soltanto dalla fede, anche fanatica, in un principio, è 
scaturito l'impulso rinnovatore a grandi mutamenti: chi ha voluto 
misurar gl'ideali con le seste della prudenza logica o del senso 
comune, chi non ha avuto la forza di recare incolume la sua fede 
attraverso gli aspri conflitti con la realtà, ma si è 
prosternato dinanzi ai fatti e ha veduto nella loro causazione un 
vincolo meccanicamente necessario, è stato sempre un politico 
miope e meschino o un predicatore pedestre e vuoto. Il grande 
successo politico è dato dalla coscienza - sempre alquanto fittizia 
della necessità morale e della materiale possibilità di toccare una 
meta vagheggiata come suprema. </p>
	<p>Necessità morale - ho detto - e già mi sento obiettare: che 
cosa sarà dell'attività nostra se complicheremo la difficoltà 
inerente a ogni forma della previsione, portando un 
apprezzamento etico, eminentemente relativo e soggettivo, sopra 
la nostra condotta, cioè sopra il nostro fine e sopra i mezzi che 
ordiniamo per conseguirlo? </p>
	<p>So bene che taluno ha volato risolvere il vecchio ed equivoco 
problema dei rapporti fra la politica e la morale con una formula 
unica e assoluta: la politica sarebbe necessariamente, per sempre e 
dovunque, un sistema di azioni immorali; o, almeno, del successo 
politico sarebbe condizione universale l'assenza di ogni scrupolo: 
la legge morale, di cui riconosciamo nella vita privata l'imperio 
sovrano, sarebbe nella vita pubblica una voce vuota di ogni 
significato. Naturalmente è tutt'altro che difficile spigolare nella 
storia diplomatica e militare per raccoglier argomenti di fatto che 
valgano a confortare una simile opinione: ma la storia ci reca pure 
esempi notevolissimi così di uomini politici, i quali si attennero, 
nella scelta dei fini e dei mezzi, alle norme della morale, come di 
grandi avvenimenti dominati da una fervida e sincera volontà di 
bene. Gl'immoralisti e gli amoralisti che pretendono di 
sostenere il contrario scambiano spesso troppo volentieri per una 
disonestà politica fantasticamente supposta come necessaria, la 
immoralità privata degli uomini pubblici, la quale forse è 
superiore alla media soltanto in apparenza, per la loro più larga 
notorietà e per la maligna avidità di pettegolezzo che intorno a 
loro di preferenza si esercita. </p>
	<p>Bisogna poi tenere presente che nella totalità degli atti c'è un 
margine amplissimo d'indifferenza e che i confini entro i quali un 
principio morale può e deve essere invocato, sono quindi 
necessariamente ristretti. Anche entro questi confini, il valore 
etico dei fatti sociali si giustifica in parte come una conseguenza 
dei limiti delle nostre facoltà conoscitive in generale e della nostra 
facoltà di prevedere in particolare. La relativa imprevedibilità 
degli effetti delle nostre azioni è fondamento non trascurabile 
della legittimità dei valori morali: un uomo dotato di una facoltà 
di prevedere assoluta non potrebbe assegnare a moltissimi fatti un 
posto nelle categorie del bene e del male: anzi nemmeno in quelle 
dell'utile e del dannoso, perché anche queste hanno radice nella 
opinione che sarebbe stato male o bene se un dato evento fosse o 
non fosse accaduto: ipotesi questa che un tale uomo non potrebbe 
nemmeno concepire. </p>
	<p>Data invece l'angustia delle nostre potenze intellettuali, non 
dobbiamo dimenticare che mentre incerta sempre e ambigua è la 
previsione relativa all'avverarsi delle conseguenze di un atto, ad 
ogni incertezza si sottrae l'apprezzamento morale dell'atto stesso. 
Ad esempio, un uomo politico non potrà mai dirsi sicuro che dalla 
violazione di un trattato deriveranno certe conseguenze utili al suo 
paese: ma non potrà, al contrario, dubitare che ogni violazione dei 
trattati ripugni alla legge morale. Lo statista che si sia 
lasciato indurre a porre in non cale i precetti della legge o del 
costume, riserbandosi di trovar una giustificazione alla sua 
condotta nelle superiori necessità della pubblica salute, non andrà 
immune da censura se non si sarà preoccupato di accertarsi che 
nessuna altra via gli rimaneva aperta, se non si sarà allontanato a 
malincuore, quasi coatto, dal cammino della rettitudine. Quanto 
più oneste le intenzioni, tanto più viva la fede nell'avverarsi dei 
nostri desideri, nel raggiungimento dei nostri fini: per una via 
seminata di rimorsi, spereremo invano di conseguire luminose 
vittorie. </p>
	<p>Quando un popolo si faccia lecito, nelle sugli relazioni con gli 
altri, di romper fede a quella legge, che esso vuole poi mantenere 
intatta nei rapporti interni e interindividuali, quando una classe 
sociale si slanci alla egemonia sopra le altre dopo essersi 
artificiosamente sottratta all'autorità di ogni criterio morale che ne 
regoli l'operare, il successo non potrà essere che effimero e la 
conquista chiuderà in se stessa il germe deleterio della decadenza. 
Nella vita di ogni aggregato, costituito sopra un fondamento di 
natura o di convenzione, debbono le idealità conservare e 
affermar di continuo la loro preminenza: ma esse si rifiuteranno di 
seguire chi, per il conseguimento di un vantaggio materiale, reputi 
di potere impunemente varcar i confini del bene e del male. </p>
	<p>Quell'elemento di prevedibilità che abbiamo cercato di 
rintracciare nella causalità sociologica, basta in molti casi a 
dirigere securamente la nostra condotta: la imprevedibilità diffusa 
e predominante deve, frenando il nostro slancio, salvare i diritti 
intangibili della legge morale. </p>

</div2>
</div1>
</body>
</text>
</TEI.2>
