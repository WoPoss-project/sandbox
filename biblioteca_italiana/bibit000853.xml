<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1612)</title>
      <author>Simone Contarini</author>
    </titleStmt>
    <extent>302 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000853</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1612)">
<head>Relazione del Nobil Uomo Simon Contarini cavalier 
ritornato bailo di Costantinopoli l'anno 1612</head>
<opener><salute>Serenissimo Principe. </salute></opener>
<p>Se l'intendere ed il conoscere sono parti che date da Dio 
all'uomo il distinguono e il fanno maggiore di tutti gli 
altri obbietti formati da lui, assai chiaro credo io 
quell'uomo fra gli altri, che più intende e conosce, e 
perchè la vera intelligenza, e cognizione più che in altri 
ne' principi sta bene, per il proprio e per il comune 
servizio, è molto a proposito ancora che i cittadini di 
questa Serenissima Repubblica che l'han di ambasciatori 
servita, o per lungo, o per breve tempo presso a' principi 
del mondo, tornati, diano conto dell'osservazioni loro a 
comodo di Lei: poichè, in vero nel corso di pochi mesi 
dimostrandosi replicatamente gli andamenti, e gl'interessi di 
tutti i maggiori governi dell'universo a Vostra Serenità 
viene Ella a vedere non pure come se in un teatro le fosse 
a minuto rappresentato in ogni parte il mondo tutto e la 
natura e le leggi e gli stili di varie genti, ma bene spesso 
standosene, come a dire all'ombra a vedere gli incendii 
altrui, e a conoscere a spese d'altri quello che per ben 
reggere se stessa convenga, mentre ode trattare della guerra 
senza pericolo, delle regole e delle riforme dei governi 
senza travaglio, degli accrescimenti e delle rovine 
degli Stati senza molestia, quali accidenti, con quali 
principii, mezzi e fini da' principi vi si giunga spesso, 
quali cause indeboliscono le amicizie, quali stabilicano le 
paci, quali prescrivino lo spendere, e quali consiglino il 
risparmio. Onde se questo riesce fortemente utile a sapersi 
di quei principi e governi, che sono molto rimoti dal nostro, 
che sarà d'uno come quello del re de' Turchi, così potente, 
così vicino, e mescolato poco meno che per la maggior 
parte con quello di questa Serenissima Repubblica? Di questo, 
tornandomene io di Bailo di Costantinopoli, ragionerò dunque 
oggi in questi pochi fogli a vostra Serenità e alle Signorie 
Vostre Eccellentissime e m'ingegnerò, quanto più sarà, 
possibile, che se non ornato, utile almeno il mio discorso 
riesca a questo Eccellentissimo Senato. </p>
<p>Già sono passati nove anni che Sultan Achmet 
quattordicesimo dei sultani di casa ottomana, ottavo 
imperatore di Costantinopoli, primo di questo nome, succeduto 
a Maometto suo padre nel governo di quelli amplissimi Stati, 
e sebben nato secondogenito al padre, di tanto l'amò la 
fortuna che insospettitosi Maometto Imperatore della fede 
del principe Mustafà suo maggiore figliuolo, il fe' 
d'improvviso strangolare, sol pochi mesi sopravivendogli poi. 
Sicchè, con avventurosissimo cambio dal nulla al tutto, 
dalla morte alla vita, portò per modo il presente Gran 
Signore la sorte sua, che, togliendo dalla gola il laccio a 
lui, ne affogò il fratello, sottraendolo felicemente al duro 
fine delle tragedie ottomane. 
Accompagnò egli ne' primi anni del suo regnare con gran 
ferocità e terrore, poichè volendosi far conoscere severo 
difensore del giusto, senza molto distinguere il vero dal 
falso che gli fosse riferito, toglieva la vita spessissimo a' 
maggiori signori del suo governo, forse anco per atterrire 
gli animi dei sudditi, che per una gran parte levatisi contro 
il proprio re, lasciarono poco dell'Asia in obbedienza di Sua 
Maestà la quale trovandosi anco in guerra colla Persia e 
l'Ungheria trovavasi in vero a mal partito, tanto più che 
non potendo attendere alla difesa del mare, ingombratissimo, 
restato egli ancora da' vascellì nemici, è certo che lo 
stato d'allora di quell'impero era così turbolento, ed eran 
così divertite in varii luoghi poco felicemente le forze di 
lui, che per vendicare le antiche ingiurie della 
Cristianità, simile occasione temo si dovrà sospirare gran 
tempo a venire; <foreign lang="lat">massime</foreign> che i ribelli tolta l'ombra 
della fede di Strascif primo visir, quanto ai dichiarati di 
presente, restarono tutti estinti, e i regni in compita 
obbedienza e la guerra di Ungheria pacificata nel modo che 
significai alla Signoria Vostra con la riforma delle 
capitolazioni fatta dal Buon uomo; siccome anche quella 
di Persia, terminata per quanto dicono. È venuta dipoi Sua 
Maestà e dal tempo e dalla mollezza del solito ozioso vivere 
di quei re, rivocando sempre da' primi rigori, onde caduta in 
compito arbitrio delle donne in molti negozii, quello il più 
delle volte risolve che da lor consigliata ne rimane.</p>
<p>È il gran Signore entrato di poco ne' 24 anni; alto di 
corpo, pieno di persona, la quale rispetto all'età, siccome 
mostra di eccedere al presente di grassezza, così con il 
tempo dimostra aumentar fortemente la bianchezza, ed il 
lineamento del volto con molta proporzione; la vivacità 
dell'occhio nero, il sopraciglio elevato, il portamento 
grave, fanno quel re curioso a ciascuno della sua vista e gli 
accrescono assai di maestà e di decoro; e camminando per 
istrada con umanità salutando i suoi popoli. Gli spunta la 
barba nera più dai lati che dal mento, non senza mirabil 
dispiacere, onde fin qui ha usato di radersela tutta, 
persuaso a ciò dalle donne; guardavesela un giorno Sua 
Maestà nello specchio nè compiacendosi punto disse ad 
alcuni suoi famigliari che gli stavan dappresso: "io temo di 
restar senza barba". Gli risposero quelli che ciò non poteva 
avvenire, avendo a somigliare i suoi predecessori, de' quali 
non fu alcuno senza, e che suo padre in particolare n'ebbe 
una bellissima. Soggiunse loro il Re: "nella barba a mio 
padre mi accontenterei di assomigliare", non nel resto, 
accennando il poco valore di lui, sebbene vivendo come egli 
fa, potrebbe per avventura più assomigliarlo nel resto, che 
nella barba. Per accrescer di bellezza, conforme certo 
costume turchesco, vestito che è egli la mattina, si tinge 
sopra, e sotto gli occhi di surmè, certo color nero che fan 
le donne di lor mano quest' opra. 
Mostra d'amar la giustizia, ma non rimedia però alle 
dimostrazioni che gli vengono di continuo fatte. Onde si può 
dire che studii in ciò più l'apparenza che l'effetto. È 
forte zelante della sua religione; onde benchè molto 
giovane; ha voluto cominciar la fabbrica d'una superbissima 
moschea, che gli sarà d'immensa spesa, e di cui parlerò 
altrove.</p>
<p>Rimane a questa sua religione tanto unito che per ogni 
lieve causa castiga acerbamente li trasgressori di lei, 
della quale per onorare il falso inventore Maometto, manda 
alla Mecca ed a Medina nell'Arabia felice, ove il scellerato 
nacque e morì, doni ricchissimi e frequenti ancora, siccome 
fu pure ultimamente che, distaccò l'armata da' suoi 
progressi, e per la maggior parte volle andasse in 
Alessandria ad accompagnarvi un vascello, che per quei luoghi 
portava dei doni e degli abbellimenti. Si pasce 
abbondantemente Sua Maestà quattro volte il giorno, e di 
vivande per lo più non molto dilicate; mangia in piatti 
d'oro, ma con cucchiari di legno. Gira spesso d'estate per 
quei suoi giardini in sul mare Nero, ed in altri luoghi, 
sempre con le donne al canto. 
Tiene gran copia di cani ma non frequenta molto la caccia. 
Si piglia piacere d'una molteplice turba di nani, di muti, e 
d'altre genti cotali di gioco. Per trattenimento gusta anco 
talora fabbricare una freccia, e sì bene ne riesce che ne 
pare maestro, ed alcuna volta finitala suol dire: "oggi mi 
sono guadagnato da mangiare ancor io". Va a dormir a buon' 
ora; si leva per tempo; dentro il serraglio fa qualche 
esercizio; tira d'arco correndo il cavallo, in un ponte 
dorato, fatto alla punta di un'antenna assai alta. Del qual 
arco facendo molta professione, per esser di gran braccio, fa 
dei gran colpi ancora; come il passare uno scudo con la 
freccia; due grossi pezzi di metallo sopraposti l'uno 
all'altro; un giacco ripiegato in molti doppii; ed altri 
simili che io ho veduti, come per trofei, adiacenti al muro, 
vicino a' luoghi, ove siede nelle stanze sue, ed alcuni 
specialmente ancora al dissopra della porta maggiore che 
entra nel cortile del Divano esposti agli occhi di ciascuno. 
Con una mazza ferrata ferisce pure correndo in un segno, e 
con una zagaglia ancora.
Tutte queste prodezze sono eseguite dalla Maestà Sua alla 
presenza de' suoi Agalari di dentro, ma le più volte a 
quella delle donne solamente; verso i giardini, e le stanze 
delle quali, quando vuole passarsene fa il Bustagi. Basta 
sapere a tutti che il re viene, e così gli Azamogliani e 
qualunque altra persona di là entro sgombra, e così fa egli 
medesimo. Onde il re sopra un picciol cavallo camminando per 
le delizie di quel luogo si troverà innanzi, ed attorno una 
quantità di bellissime donne, che ornate a meraviglia 
di vestimenti e di gioie, e di odori fanno a gara ad 
eseguire di tutti quegli atti, e quelle arguzie, festeggiando 
d'intorno a Sua Maestà, che pensano poterle essere accette, 
ed atte a tirar a sè l'animo di lui. Di questa gran turba di 
donne, benchè sogliano a loro arbitrio disporre sempre quel 
re, pare nondimeno che sei solamente siano quelle con cui il 
presente si piace oltre la reina sopra tutte amatissima da 
lui. A lui la stessa regina, quando una quando l'altra 
accordando, pur venne alle suddette sei delle quali con una 
Bossinese tiene due figliuoli.</p>
<p>Alì è stato anche detto sendo bellissimo, passar per mano 
eziandio alla Maestà sua la figliuola di Murat primo visir 
maritata ad Alì Bassà in Babilonia. Ho inteso che da 
maggior numero di donne si sarebbe volentieri voluto il re 
servire; ma dalla Chiaia Cadin, chiamano così una certa 
donna antica del serraglio proposta al governo di tutte le 
altre, alla quale deferisce molto in cose simili Sua Maestà 
n' è stata disconsigliata, specialmente con questa ragione 
che non deve ella abbondare nel senso con tante schiave, 
poichè a riscontro d'un poco piacere viene a preparar a 
sè medesima una grandissima perturbazione: stantechè, 
secondo le più volte accade da tanto numero di femmine gran 
quantità di figlioli nasce, i quali non potendosi non amare 
conforme l'istinto della natura, e secondo quello dei re 
ottomani, non dovendosi che ad un solo lasciare con il regno 
la vita, dal ricordarsi che abbino con violenza a morire 
molti dei suoi figlioli alla fine, molto affanno e 
amaritudine sarebbe sforzata provare. La tenerezza forse 
ancora di sopratenere in vita un fratello di Sua Maestà che 
di 16 anni si trova. Molti vogliono, ed è da' più 
creduto: che essendo stato al re predetto, sia egli per 
correre gran rischio della salute sua, togliendo la vita a 
questo fratello, non sappia risolversi la Maestà Sua, la 
quale, avendo comandato una volta a certi muti di serraglio 
che lo strangolassero, poco appresso sopraggiunta da un 
dolor grande di ventre, comandò desistessero, mentre già 
stavan coloro sull'opra. Siccome fece anco un'altra volta che 
avendo comandato lo stessso, e cadendo in quella foltissima 
pioggia con baleni, e tuoni grandissimi ebbe ciò per agurio 
di cessar da quel pensiero, e ne rivocò l'ordine onde 
sempre più resta ingombrata da questo timore ed 
irresolutezza. È tenuto il giovine sotto guardia d'occhio 
nelle sue camere co' suoi eunuchi, e consigliato da alcun 
forse che l'aiuta, finge il scemo spesso per dar men sospetto 
di sè. Intanto resta il pericolo, che potendo un dì 
fuggire, facesse dell'accorto a pregiudizio della quiete del 
regno. M'è stato anche detto da buona parte che la Bas 
Cadin, principalissima favorita del Gran Signore, e madre del 
secondogenito di Sua Maestà che chiamano ora regina, lo 
persuade a risparmiare la vita al suddetto fratello suo, e 
questo sebbene, sotto colore dei prodigi vani della salute, 
per vedere se potesse che quella carità che Ella rese di 
presente al fratello, fosse anco usata di poi al figliuolo 
suo fratello dei principe, per istarsene esso poi in 
maggior riputazione, ed al vantaggio di quegli accidenti, che 
suole la fortuna partorire in così fatti suoi particolari 
maneggi. Dassi ella anco per avventura tanto maggiormente a 
creder ciò, quantochè essendo stato secondogenito, come di 
sopra dicemmo, il presente re, fu pure dalla sorte mancato il 
primo, alla corona portato, onde quella ventura che 
sperimenta egli in sè stesso il presente crede Ella non 
debba torre al fratello, benchè contro la consuetudine di 
quella casa. Per la qual cosa, camminando fin qui così fatta 
insolita pietà nel re, fasselo spesso la Maestà Sua 
condurre innanzi, e l'accarezza ancora. Per questo modo di 
vivere viene poco stimata quella Maestà dai sudditi, che le 
fan però spesso de' pasquinate conforme l'uso di Roma, 
accennandosene da loro per essi il mal governo dei suoi 
Stati, e la mala soddisfazione de' suoi popoli.</p>
<p>È il re di complessione sanguigna che il rende inclinato 
anzi alla quiete, al senso, ed agli spassi che al contrario. 
Tuttavia per non ingannarsene, è ben credere diversamente, 
sendo massima usanza peculiare de' turchi starsene in pace; 
mentre non possono far di meno co' cristiani nel modo che è 
loro accaduto fin' ora. Fu però notato come per gran 
contrario nella natura di Lui che egli volesse la 
continuazione della guerra di Persia, contro il parere del 
Muftì e di alcun altro, che non poterono negli anni 
addietro, benchè si trovassero in molto di vantaggi  
consigliar la pace, onde fu dall'universale tenuto più 
ostinato che prudente. Ma parve a Lui ci andasse molto della 
riputazione sua che un esercito così grande, stato vicino a 
Fabres, se ne fosse tornato, non solo con non aver 
soggiogato quella città, ma nè combattuto, e superato quel 
re, ma con avere avuta la peggio in alcune grosse 
scaramuccie, ed esserne quasi come disfatto per la fine, e 
per lo rigore del verno uscito di Persia.</p>
<p>Ho creduto esser bene informar Vostra Serenità e le 
Signorie Vostre Eccellentissime delle peculiari condizioni di 
quel re, acciocchè , se dalla temperanza, dalla giustizia, 
dalla prudenza, e dal valore del principe nasce lo 
stabilimento, e l'aumento di uno Stato ancora si vegga ciò 
che possi per ragion accadere di quello in cui non è di luce 
raggio alcuno di così fatte virtù, accompagnato 
<foreign lang="lat">massime</foreign> da quegli altri disordini nel governo, che a 
luoghi loro verrò toccando.</p>
<p>Ha il re due figliuoli, l'uno di sette anni, l'altro di sei. 
Poco permette l'età che di lor si possa conoscere; tiene il 
primo assai gentil aspetto, e manieroso con la regina esce 
talora in cocchio facendosi vedere a' sudditi, mentre per le 
strade viene sempre spargendo degli aspri alle genti minute. 
Ha il suo Chiaiassi che il viene informando di quello che a' 
costumi, ed alla religione sua si conviene. Morirono due 
altri alla Maestà Sua. L'ultimo poco appena nato; d'un anno 
l'altro. Tre figliuole femmine si trova avere anco Sua 
Maestà alla quale nascon pure de' figliuoli assai spesso, e 
per l'abbondanza delle donne, e per la gioventù, e 
prosperità che tiene.</p>
<p>È la regina di nazione circassa, cede di molto in lei la 
docilezza all'accortezza, ed oltre essere signora di molto 
ingegno, canta e suona per eccellenza, onde resta sommamente 
amata dal re. Pare che in lei falli quella regola, che ove 
abbonda l'ingegno manchi la fortuna; perchè sendo lei in 
serraglio come tutte le altre schiave in tempo della madre 
del presente re, il quale conforme lo stile dei principi 
ottomani, non essendo stato mai, forse per la sua età 
mandato a vivere nell'Amasia, ma conservato sempre presso il 
padre, accadè una sera che diportandosi egli per i giardini 
della sultana, e mostrando di veder volentieri  questa 
giovane, invitata da lui, acconsentì ella a qualche leggiero 
vezzo, che così alla sfuggita potè il prìncipe farle. Fu 
sorpresa e accusata alla madre, che sdegnatasi perciò molto 
verso di lei, la fece battere, e cacciar subito fuori di 
serraglio ancora. Il che pesò molto al principe, ma per non 
poter altro stavasene quieto.
Capitò ella in casa allora di Daut bascià, e come povera 
donna, ma di molto ingegno si prese il bassà cura di lei, e 
la promise con poca dote in moglie ad un povero schiavo di 
sua casa. Successe in quello che morì il padre del principe, 
onde assunto egli alla corona di là pochi giorni domandò 
che di costei si fosse, e se la fece condurre, se ne 
compiacque e riaccese più che mai, ne ebbe figliuoli, e si 
avanzò ella tanto nell'amore del re, che ingelositane la 
regina madre della Maestà Sua, tenuta di poi in poco conto 
da lei, per l'ingiuria che le avea fatto fin d'allora, 
ammalò fortemente di sdegno e poco tempo appresso del male 
morissi.
Così dalle angustie di un povero stato ridotta ad un 
riguardevole tanto, vive la presente Sultana, non che 
rispettata da tutti, ma in qualche affare ascoltata e 
favorita anco dal re, che la vuole appresso sempre, e 
spessissimo con il suo parere si viene regolando nel passare 
da luogo a luogo di tanti, che alle ricreazioni servono 
di quel re, dal quale si guarda ella però con molto senno di 
parlar troppo frequente di cose di Stato e gravi. E benchè 
succedesse come scrive di poco l'illustrissimo Bailo che per 
non sò che altra donna irritata la regina, trasportato il re 
dall'affetto ad essa l'avesse percossa con una mazza 
soggiunge, nondimeno lo stesso, che pentitosene il re 
ordinasse che fosse molto ben curata, e si tacesse per 
ciascun dell'accidente anco in questo, facendo forza il 
vecchio amore al ritrovo sdegno della Maestà Sua.</p>
<p>Giudico bene considerare qui alla Serenità Vostra e alle 
Signorie Vostre Eccellentissime, le persone e le condizioni 
di quei Signori che siedon Visiri alla Porta, in prima di 
passare agli altri capi del mio discorso, sendo che è di 
molta importanza per venire in cognizione delle risoluzioni 
d'un principe il conoscere quali consiglieri abbia presso di 
sè. E perchè come lasciò scritto qualche savio antico, 
convengon al buon consigliere quattro parti: che sia 
amico al suo re; che conosca il bene dello Stato; che lo 
sappia esperire; che non si lasci vincere all'oro. Dirò alla 
Signoria Vostra in generale che i consiglieri del re dei 
Turchi posseggono alcune delle tre prime parti suddette; ma 
tutti poi errano nella quarta largamente.</p>
<p>È gran tempo, o Serenissimo Principe, Illustrissimi ed 
Eccellentissimi Signori, che non ha avuto l'Imperatore 
ottomano soggetto che meglio abbia saputo trattare la guerra, 
introdur e custodir la pace di Murat, già primo visire, e 
general contro il Persiano. E benchè egli sia morto, per 
essere nondimeno stato uomo molto celebre fruttuoso nel 
governo di quell'imperio e per essermi io lungamente 
trattenuto seco, non debbo lasciare di ragionare di lui. 
Nacque egli dunque in Bossina d'umili parenti, capitò alla 
Porta fra gli altri giovani, che di là ne furono delle 
decine condotti. Corse la strada di tutti i gradi di 
quell'impero, ne' quali die' sempre buon conto di sè. Giunse 
ad esservi generale visir maggiore, mancò di 76 anni, più 
che dall'età vinto dai travagli dell'animo; fu robusto della 
persona, valoroso e di buon intelletto; aveva provato assai 
del male e del bene a questo mondo; avea vinto, ed era stato 
vinto, mentre con privata carica guerreggiava pur altra volta 
contro il padre del presente re di Persia, di cui visse anco 
un tempo schiavo. Onde pare si verificasse in lui quella 
proposizione che rade volte colui che ha avuto sempre buona 
fortuna abbia avuto mai gran valore e buon consiglio, 
sendochè l'esperienza produce il valore, e il buon consiglio 
travagliandosi l'uomo nella variazione degli accidenti, e la 
buona fortuna deriva da un'inalterabile corso di prosperità, 
senza che colui in cui cade ci si adopri punto. Sostenne egli 
lungamente questa ultima guerra in Ungheria contro Cesare, 
con aumento di Stato, e di reputazione del suo re. Vi fu la 
pace, quando d'altre parti restava l'impero ottomano 
angustiato, e dubbioso di poter custodire la grandezza sua, e 
per l'infestazione del mare, e per il sovvertimento di tutta 
l'Asia cagionato in prima dall'avarizia e dall'estorsione dei 
ministri, e dall'ardir poi di Giovanni Pilot di Caladen Ogli, 
tra con la forza, e con l'inganno, estinguere e tornar 
possiam dire signore di quella provincia il suo re, 
quello che gli anni innanzi non si poteva forse tenere, 
sendochè quanti erano in essa i capi dei ribelli che 
moltissimi erano, tanti dire se ne potriano i re. Tenevano 
questi da Aleppo fino a Bursia quasi tutto il paese, e 
restavan allora in Costantinopoli i Turchi così intimoriti, 
che temendo di pegio facevano in quella città per ordine del 
re inquisizioni, e diligenze grandissime per sapere le genti 
come vi entrassero ogni giorno, dubbiosi di qualche 
sollevazione affermandosi avere i ribelli delle intelligenze 
assai. 
Non voglio tacer qui che parendo non esser costume dei re de' 
Turchi fabbricar le loro moschee se non dopo la vittoria di 
qualche paese, ragionando di ciò due principali Turchi un 
giorno, e maravigliandosi per ciò uno di loro che 
fabbricasse il presente re la sua, senza aver anco vinto 
nulla, rispose l'altro: sì, ha vinto, perchè ha tolto 
l'Asia di mano ai ribelli.</p>
<p>Tornatosene dunque in Costantinopoli Murat, quasi 
trionfante, sentendo la vergogna e i danni che di continuo 
riportava sul mare da' corsari il Gran Signore, e trovando 
quell'arsenale nell'ultima desolazione senza materie, senza 
munizione con pochissima non pagata e disperata maestranza, 
si voltò a restituirlo, e con mandar uomini da per tutto per 
le cose come bisognavano, con soddisfarvi le maestranze, 
cambiarsi i ministri disutili ed avari, e far depor Calil 
Bassà, l'uomo superbo, vano e pusillanimo dal generalato del 
mare, in meno di sei mesi, andando egli ogni giorno 
all'arsenale, dicendo voler egli stesso uscire, onde fece a 
sue spese armare una galera, lo ridusse in termine che ne 
cavò 40 galere sottili, e due grosse. Le quali unite alle 
guardie ordinarie han potuto formare ogni anno fin qui 
un'armata di forse sessanta vele; trovò anche alle bocche 
del Danubio assai l'ardire dei Cosacchi; ma non potè 
però frenare quello dell'invidia che risorta negli altri 
Bassà, per veder quello solo governare il re e il regno, gli 
levarono contro molte calunnie, specialmente il voler 
deferire l'andata sua contro il Soffì, onde un pezzo valsero 
ad intorbidargli la grazia del re, ma con la desterità, e 
con il valore le superò tutte, e fu riabbracciato da Sua 
Maestà con molto onore in sull'ultima sua spedizione in 
Persia, ove sebbene entrò fuori di tempo, e fu 
in parte dissipato lo esercito suo, combattendo non solo il 
nemico, ma il cielo, il verno e la fame contro di lui si 
ritirò nondimeno con quasi tutta l'artiglieria salva, e fe' 
conoscere in questo atto di buon capitano quella intera 
prudenza che nell'entrare con la mala stagione in Persia 
parve in lui fosse tenuta alquanto scarsa; ma essendo stato 
scacciato con l'esercito fuori di Costantinopoli quasi 
per forza, come scrissi allora, e di poi sempre con vigorosi 
e frequenti ordini del re, spinto di lungo temette il buon 
vecchio non entrando innanzi a troncare il nemico, non 
avessero poi i particolari nemici di lui a muovergli contro, 
come fecero nel principio, onde per conservarsi l'onore fu 
vicino a perderlo. 
Riordinò di poi il suo esercito, trattando tutto in un tempo 
e la guerra e la pace con il re di Persia, delle quali e del 
quale parlerò altrove a suo luogo.</p>
<p>Con questo onoratissimo Soggetto ho passato la maggior parte 
del mio bailaggio, ed ho maneggiato ed anco ben risoluti con 
l'aiuto di Dio i più gravi negozii, che da gran pezzo in qua 
abbia avuto Vostra Serenità a quella Porta. E per mostrar 
meglio l'amorevolezza di quel principal soggetto verso la 
Serenissima Repubblica, darò loro una breve ripassata. Il 
tor via dunque la guardia di Morea; il far impiccare il 
castellano di Corone, e poco appresso un altro turco favorito 
dal capitano del mare che si trovò presente alla morte di 
Demetrio Bollani dragomano di Vostra Serenità; il far 
strangolare il conte Alvise Crissich d'Almasia, ribelle della 
Serenità Vostra, già dichiaratosi turco, e ricuperati a 
quella patente; l'aver avuto in dono due ancore grandissime e 
bellissime dimandate al re da me con il pagamento, per il 
ricupero del galeone di Vostra Serenità che ne stava in gran 
bisogno a quella Porta, timore assai raro, che die' da dire 
assai, sendo cose tali proibite dalle leggi e che non si 
donano mai dai Turchi ai Cristiani.</p>
<p>La spedizione che io feci in più volte nel regno di Candia 
di otto mila moggia di frumenti con le licenze che sì ebbi 
da quell'amorevole vecchio, sicchè si trova ora quel regno 
sì ben provveduto, che aiutato anche dalle buone raccolte 
degli anni addietro, per molti altri governandosi bene 
le cose, come è succeduto con singolar prudenza in tempo 
dell'eccellentissimo signor Girolamo Capello, si può credere 
che n'abbia a godere una lunga comodità; la liberazione di 
24 schiavi in una volta del bagno del Gran Signore con il 
favor di questo Bassà. L'aver inoltre mandato per consolarmi 
maggiormente a tor per forza con Chiaus tre di loro di gran 
vita, che servivano nelle zattere del capitan del mare, la 
sera precedente ch' egli si volesse recare con l'armata, 
vestiti di rosso e condurmegli a casa. E sebbene se ne 
alterasse alquanto meco il capitano suddetto, sendochè 
restandogli essi molto cari gli faceva vogare a' primi remi, 
e non voleva benchè promessi darmegli di nessuna maniera, se 
ne acquetò di poi nondimeno meco, con un pappagallo che mi 
fece ricercare la mattina appunto ed io gli mandai a donare. 
L'aver ben ancora terminato il negozio asprissimo della 
galeotta tagliata a pezzi dalle nostre galere al paese, 
sebbene mi die' tanto affanno di poi per le pretensioni di 
Acmet Ogli già Beglierbei di Tunisi che affermava essere 
stata la galeotta sua, ed era favorita da quasi tutti i 
signori grandi, da dottori e malizia dei giannizzeri 
interessata in lui. Tuttavolta i primi fondamenti buoni 
tennero la fabbrica in piedi, e sino di Persia con le sue 
amorevolissime lettere a Mehemet luogotenente mi aiutò 
molto, come vide la Serenissità Vostra. Eguali lettere 
presso quell'altre onnipotentissime dello stesso re in quel 
negozio a Vostra Serenità, e appresso la forza di due ordini 
uno mandato in sul principio alla Prevesa per la 
consegnazione di trentacinque turchi sopravvanzati 
dal conflitto a quel Cadj. L'altro ottenuto da me per ultimo 
dallo stesso luogotenente indirizzato al medesimo Acmet Ogli, 
quando fu destinato Sangiacco di Morea, in cui dice 
espressamente il re abbia egli a guardarsi non siano trattati 
male i sudditi e gli interessi nostri in quelle parti sotto 
pretesto delle sue pretensioni già terminate, che così dice 
il re appunto con la prefata sua imperial lettera a Vostra 
Serenità e con il suiddetto commento al Cadj della Prevesa 
fermano perfettamente un ottimo stabilimento alla quiete 
pubblica in quel proposito. Lascio la dimissione di alcuni 
Cadì delle Smirne e di Aleppo a mia contemplazione, 
per la quale anco diede il Sangiacco di Scutari a 
quello che il tiene di presente. Il favore grandissimo che 
dirò altrove datomi da lui perchè gli Ebrei passassero i 
confini di terra, furono tutti effetti non meno della 
prudenza che della benignità di quel ben intenzionato 
signore, la perfetta volontà del quale verso di me era 
passata a tal segno e così conosciuta e stimata a 
Costantinopoli, che gli stessi servitori del medesimo Bassà 
mi pregavano alle volte in sul partirmi da lui dimandargli 
qualche grazia per loro, siccome talora feci e sempre 
l'ottenni. E verissimo fu quello che mi disse una volta pochi 
mesi ch' io cominciai intrinsecarmi seco: Bailo mentre 
starete in Costantinopoli ed io ci sarò, non voglio certo 
che abbiate alcun fastidio; e nel negozio della galeotta mi 
disse ancora dopo essere stato informato da me: non vi 
prendete Bailo fastidio, che se la Repubblica non avesse 
altre ragioni scriva pure il re queste che avete voi dette a 
me, ed io sarò avvocato suo. E dopo spedito il fatto con 
lettere del re, mi disse anco un giorno: Bailo, voi ed io 
abbiamo de' nemici assai, con tuttociò vi ho attesa la 
promessa e non ho voluto che il sole o il vento ne tocchi 
punto. Questa per tutto già divulgata confidenza che io 
avevo seco mi mise in gran riputazione, onde una volta si 
pose in cuore il Bustangi Bassì di nuocere insino con essa 
al capitano del mare suo nemico, il primo anno che ritornò 
dentro con l'armata dicendo, che io mi era doluto col re che 
tra alquanti vascelli che egli aveva preso fuori fossino 
alcuni dei nostri, perchè ne sentì il capitano gran 
dispiacere e travaglio mel fe' dire e se ne dolse meco. Ma io 
con lo stesso Murat in breve mel disingannai, onde andatolo a 
visitare di là qualche giorno mi disse poi: Bailo, ogni dì 
più mi costa che voi mi siete amico e che i miei nemici han 
voluto valersi per infino del vostro nome a nuocermi. Questa 
abbondante riputazione, benchè all'estremo mi giovasse in 
tempo del prefato Murat primo Visire, rimosse in molti ed in 
molti altri sdegno, e specialmente nel Luogotenente che 
lasciò egli in Costantinopoli, il quale non facendo cura 
delle raccomandazioni che Murat gli fece di me e dei miei 
negozii in voce come in iscritto, volle trattarmi in 
contrario istigatovi da molti tristi. Mi è stato forza 
toccare di questo prestantissimo e bene inclinato 
soggetto alla Serenissima Repubblica quel tanto che ne han 
sentito le Signorie Vostre Eccellentissime per debito come di 
gratitudine mi giova credere anco non sarà stato loro 
discaro.</p>
<p>Gran fastidio fece sempre a ciascuno il passare dal sole 
alle tenebre. Lo provai ben io in Costantinopoli e penso il 
proverà anche Vostra Serenità e le Signorie Vostre 
Eccellentissime in questo mio discorso, mentre ha lor da 
considerare dopo la persona di Murat primo Visire quella di 
Meemet Bassà Luogotenente. Nacque costui tra Giorgiani, ma 
fra l'inferno mi cred' io piuttosto. E eunuco entrò fin da 
figliuolo nel serraglio. Passò per gradi ad essere cameriere 
maggiore del re e Capi agà. N'uscì poi Bassà del Cairo, in 
Bossina ed in Buda; ebbe appresso con ordine retrogrado il 
medesimo titolo. È di età sessanta anni, pieno di corpo e 
di volto, ma più di superbia, di temerità, d'avarizia, di 
mala volontà co' Cristiani e specialmente con Vostra 
Serenità, le giuste soddisfazioni della quale mi contrastò 
un tempo grandemente parlandomi talvolta in modo così basso 
ed ingiurioso di lei, che bisogno mi fu adoperare con il 
risentimento la descrizione mescolata insieme, onde non 
lasciai di sgannarlo con mostrargli opportunemente la 
grandezza della Repubblica, ribattendo a tempo le sue 
maledicenze. Io non sentii mai avvocato ben pagato 
infiammarsi e difender così intieramente le ragioni del suo 
cliente, come faceva colui contro di me quelle di Acmet Ogli 
pretensore della galeotta sconfitta. E perchè aiutato da Dio 
per una parte gli andavo io serrando tutte le vie di 
nuocermi, mentre voleva che io gli pagassi i danni 
grossissimi che asseriva averci egli patito; per l'altra con 
gli altri Bassà andava tirando indietro la spedizione che 
egli disegnava fare in quel caso di Mustafà, Camerier del 
re, a Vostra Serenità, se ne arrabbiava egli in sè stesso 
per modo che, e non potè, e non volle mai avere per gran 
pezzo buona volontà meco; per la qual cosa un giorno anco mi 
disse: Chi ti credi tu d'essere qua? A me tocca e non a te 
dopo il re di comandare. Tu non vuoi pagare i danni di questa 
galeotta. Tu non vuoi che intorno ad essi spedisca uomo alla 
Repubblica? Troppo di te presumi attraversandomi 
grandemente tutti gli altri negozii. Per rispetto di quello 
poi non posso riferire a questo Eccellentissimo Senato altro 
se non che egli è, e temo non sia per essere sempre, un 
grandissimo nemico della Repubblica, alla quale nelle 
trattazioni di quella galeotta maledetta, credo che almeno 
dieci volte mi intimasse la guerra, e se per mala ventura 
fosse rimasta in sua mano quella patente dell'Almissano, 
credo bene che in mille doppj mi avrebbe accresciuto il 
travaglio. 
Mustafà, già terzo Visir e cognato di Sua Maestà, benchè 
sia morto, lui par restar debitore alla memoria de' suoi 
favori, di ricordarlo solamente a Vostra Serenità la quale 
nell'accidente della galeotta ricevè gran servizio da lui, 
con gli ufficii del quale repressi io sempre la barbarie del 
Luogotenente, nè di esso altro aggiungo.
Meemet Bassà al presente capitan del mare siede per grazia 
speciale fattagliene dal re, secondo Visir, in Divano, 
poichè il quarto o il quinto luogo li sarebbe toccato. 
Nacque di mediocri parenti in Costantinopoli; avrà 46 
anni, di buona presenza, copioso di barba, d'aspetto grave e 
severo, superbo nel termine, succinto e mordace nel parlare. 
Ha mostrato in Cairo essere valoroso: quello che o in 
Costantinopoli o in sul mare sia per valere dovrà 
giudicarsi dall'evento. Fra questo mezzo resta grandemente 
accetto al Gran Signore, il quale avendolo preso molto ad 
amare sel tenne appresso Silictar-Agà, ed è venuto sempre 
nello stesso affetto continuando per infino a giudicarlo 
meritevole della figliuola sua maggiore in moglie, benchè di 
poco passi i sei anni, dovendosi aspettar un pezzo ancora a 
farsene le nozze. È opinione in molti possa riuscir primo 
Visir dietro il presente Hasuf, con il quale non scontra 
bene. Della sua disposizione verso la Serenità Vostra, per 
il poco che ho potuto trattarlo, non mi è paruto conoscerla 
buona conforme quanto ne scrissi per le trattazioni che io mi 
ebbi seco nel galeon Emo.</p>
<p>Se giungerà il presente capitan del mare, come temo assai, 
al governo di Costintinopoli, non alterando la ragione, la 
carità o il tempo, io dubito molto riuscirà aspro con i 
ministri di Vostra Serenità.</p>
<p>Terzo Visir siede al Divano Baut Bassà crovato di 
nazione, avrà intorno 46 anni, di bell'aspetto, di maniere 
assai onorato. Cognato egli ancora del re per un'altra 
sorella di Sua Maestà. Fu Beglierbei di Grecia, uomo che non 
ha dato conto di sè per non averne avuto occasione; pur fa 
del bravo molto. È ben inclinato alla Repubblica e ne ha 
ricevuto sempre de' favori, e trattenendoselo amico i Baili 
di Vostri Serenità se ne troveranno in ogni tempo bene, 
sendo uomo che parla assai libero alle volte. Ha voglia di 
essere capitano di mare, e spesso mi ha pregato aiutare 
questo suo desiderio. Beve volentieri del vino.</p>
<p>Resta quarto Visir Assan Nacas, che in turco vuol dir 
pittore, per qualche gusto che ha di quella professione, è 
uomo di 54 anni, picciol di persona, nacque in Russia, 
d'ingegno sottile, poichè oltre il dipingere, sa ancora 
lavorare un orologio. Fu Silictar del re passato che il fece 
anco Visir, e gli die' in moglie una sua sorella zia del 
presente Gran Signore; onde resta egli ancora parente della 
Maestà Sua. Io l'ho provato sempre ben inclinato verso la 
Serenissima Repubblica; nelle mie angustie, mi giovò 
grandemente, facendo dei buoni ufficii con il Chislar Agassì 
e con il Bassà Luogotenente, del quale, parlando io seco, e 
dolendomi alcuna volta soleva dirmi: Per ogni paese ci sono 
degli ignoranti e degli animali che volete fare? In ogni mio 
negozio a quella Porta dopo la partenza di Murat generale mi 
fu sempre di aiuto e di conforto assai, e gioverà molto 
venirselo confirmando secondo le occorrenze in così fatta 
buona disposizione. A questo ancora non dispiace il vino.</p>
<p>Acmet Bassa, Deftedar grande, resta nel quinto luogo in 
Divano. Benchè tenga assai buon aspetto nacque vilmente 
però, in Andrinopoli d'un fornaro. Avrà 55 anni. Fu 
portato al Visirato dal grado solo di Defterdar. È costui 
uno dei più astuti bugiardi ed avari uomini che producesse 
mai la natura o l'arte affinasse. Le ultime due condizioni il 
menarono spesso a gran pericolo della vita, specialmente in 
sulla partenza di Murat generale che aveva già dato 
ordine andandosene egli per licenziarsi da lui che fosse 
strangolato. Ma l'incomparabile astuzia sua l'ha fin qui 
difeso. Ho detto che egli è avaro, perchè ove si tratta di 
torre anche per guadagnar ad un meschino il fiato, non 
se ne astiene. Dona però ingrosso dentro il serraglio 
specialmente al Chislar Agassj e al re ancora, e spesso 
accade che per abbondar tanto in questi donativi gli manca il 
denaro da supplire a' bisogni delle milizie e del serraglio, 
onde come anco gli altri ruba al re, per donare al re. Ha 
spogliata la Grecia sicchè i reclami se ne odon per tutto. 
Pare miracolo che odiato dalla maggior parte de' grandi, 
disamato da tutti gli altri, possa molto a lungo fuggir un 
capestro, il che se gli succede, sarà sempre con vantaggio 
dei negozii di Vostra Serenità, a' quali non lo scopersi 
favorevole molto.</p>
<p>Presso costui siede Giosuf Bassà eunuco; nacque egli fra' 
kurdistani bassamente; avrà ben 60 anni; è d'una 
sperticata grandezza e mal composto. Il favor d'altri più 
che la sua virtù il menarono a quel grado di servitore 
semplice che egli fu al già capitanio Agà veneziano, dopo 
qualche Beglierbigato. Serve solo a far numero, mostrasi 
inclinato verso i Cristiani, sebbene nelle occorrenze di 
Vostra Serenità ne ho pur tratto qualche profitto.</p>
<p>Segue a questi nell'ordine Calif Bassà che fu ultimamente 
capitan di mare. È egli di nazione armeno, bassamente nato; 
avrà intorno 55 anni, di aspetto e di termine nondimeno 
benigno assai; cominciò dai piccioli servigi di 
quell'imperio, e travagliò sempre alla guerra di Persia con 
molto onore e vantaggio del suo re, che di Dagange Bassì il 
fe' poi Agà dei Gianizzeri: nel qual carico contro i ribelli 
dell'Asia accompagnando Murat generale mostrò gran vigore 
d'animo e di mano, onde fu fatto poi capitan di mare. È 
signore molto trattabile, ubbidisce alla ragione; passate 
quelle ombre prime tocche di sopra, che egli ebbe falsamente 
di me, restai non solo sempre in amicizia seco, ma in 
grandissima confidenza ancora. Onde, come avrà veduto Vostra 
Serenità ebbi lungamente da lui i particolari dei negozi e 
degli avvisi di quelle parti con meraviglia a pensarlo; 
rispetto allo stato suo n'ho anco riportato di molti servigi, 
e mi giurò che accorgendosi Acmet Ogli doveva darmi del 
fastidio per la galeotta, se non fosse stato trattenuto 
dal re in sull'opera della moschea, l'avrebbe con l'armata 
menato via seco per divertirmene il travaglio. Che per 
rispetto della Serenità Vostra egli sia stato sempre grande 
amico mio, si può comprender anco dall'avermi, sebben dopo 
qualche contrasto consentito il denaro che gli capitò in 
mano di ragion del chiarissimo signor Zuanne Pasqualigo 
liberato di schiavitù. È vero che io non glielo avrei mai 
lasciato; ma è anche vero che l'uomo meno umano di lui, o me 
l'avrebbe in estremo difficoltato, o rendendomi il denaro mi 
avrebbe tolta l'amicizia, che conservai in colmo insino che 
è succeduta la presa del berton Emo, e per i pessimi uffizi 
fatti dagli uomini del mar seco desiderosi delle solite 
rapine loro, e per rispetto del dubbio ch' egli aveva di 
essere deposto dal carico, secondo quello che appunto gli 
accadette. 
Cambiò egli pensiero, e desiderando in quella congiuntura 
mostrarsi sommamente zelante dell'onor del suo re con dargli 
ad intendere di aver fatto una generosa azione, o lasciar 
disposizione nell'animo della Maestà Sua di restituirlo 
quando che fosse nella carica toltagli, ovvero provvederlo 
d'altra maggiore, non si curò divertire da sè medesimo, e 
fortemente aspro mi si portò in quel negozio come significai 
fin d'allora a questo Eccellentissimo Senato. Ma io voglìo 
credere che i principii della natura in costui non si 
cambieranno mai; sendochè, da Baili di Vostra Serenità 
intrattenuto con buoni termini non sia anco per cavarsene de' 
buoni effetti siccome appunto accadè a me, che senza altro 
invito, in sul colmo de' nostri disgusti mi mandò una 
mattina improvvisamente a donare 13 schiavi, azion che fu 
sentita alla Porta e dagli altri ambasciatori dei principi 
con grande onore del ministro di questa Serenissima 
Repubblica.</p>
<p>Sono questi due Bassà che io lasciai alla Porta. Di 
alquanti altri mi par bene informar anco la Serenità Vostra 
che si trovan fuori e posson ritornare di certo in 
Costantinopoli.</p>
<p>Hassuf bassà primo visire nacque assai bene in Albania. 
Uomo di grave aspetto, per quanto mi fu detto; avrà 57 
anni in circa, è audace assai, ma poco fortunato, perchè da 
buona riuscita furono sempre mal secondate le azioni sue di 
guerra. Passò egli per molti Beglierbeigati dell'Impero, 
resse lungamente il Diarbekir, del qual governo per la mala 
disposizione sua verso Murat generale, camminando le 
cose con molta confusione e pericolo parve ancora al 
re, consigliato dal servizio suo, di levarlo ed eleggerlo 
bassà in Cairo, ove si avesse egli da andare, finita però 
la guerra con il re di Persia. Fra questo mentre, abbondando 
Murat nell'avvisare il re di molte ombre di diffidenza in 
Hassuf, ne impresse la Maestà Sua in modo che diede ordine, 
gli togliesse la vita; con tutto ciò accaduta la morte di 
Murat, che secondo i più seguì di veleno in un desinare 
datogli da costui, giudicò la Maestà Sua per non porre 
a rischio lo stato delle cose sue miglior partito tentar la 
dissimolazione che il castigo per allora, per il che si 
risolse mandargli non solo il sigillo, farlo primo Visir, ma 
assignargli la seconda figliuola in moglie. Presso a quel 
rispetto giovò ancora assai a costui la buona volontà che 
gli ebbe sempre il Cislar Agassì, ed il Muftì inoltre, che 
consigliarono il re, trovandosi egli in campo, valersi 
dell'opera sua, <foreign lang="lat">massime</foreign> che poteva riuscire come essi 
dicevano con molto vantaggio, poichè risparmiavasi da lui di 
mandar altro soggetto in Persia, ove senza gran quantità 
d'oro non potevasi inviare, trovandosi all'incontro Hassuf 
molto ricco, e per conseguenza molto atto a sovvenire in 
quelle parti le necessità della guerra. Resta, come intende 
Vostra Serenità, il negozio di costui non determinato nè in 
bene, nè in male, per ancora; ma resta ancora da dubitarsi 
che essendo stato egli sempre uomo di suo capriccio, onde 
molte volte in quelle parti lontane non obbedì al volere del 
re, non ci abbia a correr pericolo di lasciare come han fatto 
tanti altri, sospetti di ribellione, la vita, che non 
potrebbe il re così facilmente in quelle parti levargli per 
le ricchezze, per la bravura, e per lo seguito che tiene 
avendo per donna principale una figliuola di Scerif Han 
principe dei kurdi, assai poderoso signore in quei paesi. 
Entrò Hassuf ad esercitare la carica sua con gran vigore, e 
molto orgogliosa mente verso gli altri capitani 
dell'esercito, non restando particolarmente in buona 
volontà, nè con Alì gemello del già Murat bassà di 
Babilonia, donde il volle poi levare, ma al re non piacque, 
nè con il Cigala Beglierbei della Grecia con il quale, 
nutrisce particolari disgusti. Dell'inclinazione sua verso 
Vostra Serenità non ho potuto penetrare nulla, per 
esserne stato sempre lontano da Costantinopoli. In generale 
però è tenuto per nemicissimo de' Cristiani.</p>
<p>Assam Teriaeli, bassà al presente di Buda, nacque 
bassamente in Natolia; ha 80 anni, di scarsa presenza, poco 
sano; fu bassà di Temesvar, e di Buda un'altra volta, onde 
come pratico lo hanno rimandato la seconda. È uomo di 
giudizio, astuto, accorto, nemicissimo de' Cristiani. 
Tuttavolta, per il poco che lo trattai non mi parve 
discoprire mala volontà verso la Serenissima Repubblica.</p>
<p>Cabil bassà già capitan del Mare che regge ora Damasco, 
sarà di 40 anni, fu Dogagni bassà del re, che lo amò 
assai per una certa sua, piuttostochè accortezza, mordacità 
nel ragionare, e nello scrivere ancora. La natura ha voluto, 
cred' io, colla scarsezza dell'aspetto accusar ad altri la 
malignità d'animo in lui, poichè livido nell'uno, con 20 
peli in barba solamente, si mostra nell'altro superbo, 
arrogante e di nessun valore, siccome si diè a conoscere il 
poco tempo che resse il capitaniato del mare; che però 
gli fu con gran vergogna tolto. Della Serenissima Repubblica 
si mostrò sempre nemico, sebbene con me, non ostante gli 
levassi una mezza dozzina di vigorosissimi schiavi nostri 
sudditi, gustò di far che io credessi mi fosse amico. Onde 
venuti in Damasco più d'una volta suoi uomini furono a posta 
a salutarmi per commissione di lui. 
Ho inteso continui il re avere memoria di esso, nominandolo 
alcuna volta, onde non sarà gran fatto se ne prevagli anco 
in carico maggiore.</p>
<p>Alì, bassà al presente in Babilonia, nacque in Silistria 
d'un povero Cadì, avrà 44 anni, di bell'aspetto, 
s'applicò da giovane alle guerre, ebbe qualche carica 
nell'Ungheria, e conosciuto da Murat, generale in quella 
Provincia, per uomo di molto ingegno, e valoroso della mano 
assai, il prese fortemente ad amare, e stabilita la pace con 
Cesare il lasciò bassà in Buda, ove resse tre anni con 
molta soddisfazione del suo Re, e de' Principi confinanti 
ancora; per il chè moltiplicando Murat nella confidenza, sel 
fè genero d'una figliola unica, e ricca che egli si aveva. 
Giunto a Costantinopoli dipoi, fu dal Gran Signore a 
contemplazione di Murat dichiarato Visir, e Beglierbei della 
Grecia, e dipoi bassà a Babilonia, ove si trova di 
presente, non molto però amato nè da quei popoli, nè da 
quelle milizie, gli uni, e le altre restando dei termini del 
Cigala, precessor suo in quel governo, molto, più 
soddisfatti, che de' suoi, molto avari per quanto ne intesi. 
Quello che egli resti colla nostra Repubblica non ho potuto 
penetrare, per non avere avuto occasione di sperimentarlo; ma 
se fosse di mal' animato, si sarebbe fatto di buono, stante 
la buona inclinazione, che conobbe Murat suocero suo con la 
Repubblica. 
Avvezzo fra tedeschi, beve volentieri il vino.</p>
<p>Mehemet nuovo bassà in Cairo, ultimamente visir in ordine, 
fu Silictar Agà del Re, nacque in Bosnia, avrà 45 anni, 
è uomo che presso il Re si tenne lontano non solo 
dall'ingerirsi, per bocca mai in nesson negozio, ma 
professando un silenzio continuo si fè con esso più che con 
altro grato alla Maestà Sua.
Non mi parve intendere fosse persona di valore, o di ingegno, 
anzi avendo io mandato il Borisi a congratularsi dell'onore 
conferitogli dal suo Re, mi riferì il Dragomanno che non 
seppe mai intendere ciò che per risposta egli si dicesse, 
così inviluppatamente gli articolò alcune pochissime 
parole, avvezzo ancora, mi credo io al tacere di Serraglio. 
Potrebbe diventare un giorno da qualche cosa ma al presente 
è tenuto per un da poco, da ciascuno.
Poco innanzi al mio partire morì il vecchio Capi Agà, che 
poco sempre valse per sè, e nulla per gli altri. In luogo 
suo ha posto il Re il Casnadar Maggiore greco di nazione, 
più vecchio del primo nella carica sua precedente, ha dato 
sempre soddisfazione alla Maestà Sua, per una tenacità 
grandissima nel governar il denaro, per la manutenzione del 
quale, siccome toccherò altrove, osò alcuna volta 
contrapporsi al volere dello stesso suo Re. In costui non 
saprei che fondamento si potesse dare per i comodi della 
Repubblica, stante che egli è semivivo, e nemico in generale 
assai dei Cristiani.</p>
<p>Dei bassà fuori del governo non ho conosciuto altro se non 
Ely Acmet eunuco che fu già Luogotenente; è uomo pieno di 
disposizioni di buona volontà verso di noi, ond' io mi son 
trattenuto sugli ufficii seco, ma riservatamente però, e ne 
ho cavato qualche profitto.</p>
<p>Mi par bene considerare a Vostra Serenità la persona 
del Cistar Agassì, che vuol dire custode e governatore delle 
stesse donne del Re; è, costui uomo africano, olivastro di 
brutto aspetto, eunuco; la sagacità, la superbia, e 
l'avarizia non alloggiarono più pienamente nell'animo 
d'alcuno altro barbaro che, in quello di costui, e quel che 
è peggio trovasi in sua mano la volontà del Re per modo che 
bene spesso la piega a cose ingiuste come egli vuole; gioca 
spesso a tavole, ed a scacchi con Sua Maestà; si lascia 
perdere a bello studio e per darli maggior gusto finge il 
contrario mostrando d'accalorarsene con la fortuna; di che il 
re si compiace molto. Profittevole sarebbe l'amicizia sua ai 
Baili di Vostra Serenità, ma bisognerebbe comprarla con un 
mar d'oro. Io l'ho voluto procurare in assenza di Murat, 
stante il mal' animo del bassà luogotenente; non mi e 
riuscito appieno come io avrei voluto, tuttavia portò pur 
dentro al re il mio presente, e l'atto con cui mi doleva con 
la Maestà Sua de' mali trattamenti usati meco dal 
Luogotenente suddetto, che trattando con discrezione meco, 
termine infino allora incognito all'arroganza sua, si dolse 
ch' io mi fossi doluto di lui, e mi donò la veste d'oro ch' 
io scrissi allora a Vostra Serenità, e cento altre 
gentilezze del paese, affirmandomi che era amico mio, e 
voleva esserlo sempre. Il qual buon effetto nacque, pare col 
mezzo suo. Bene sarà provar di condurlo a maggiore 
domestichezza, perchè in certi bisogni non ha dubbio che 
volendo potrà giovar assai. 
Per ultimo mi pare a proposito che le Signorie Vostre 
Eccellentissime intendano qualche particolare del Muftì, 
capo degli uomini della legge e moderazione di essa, conforme 
al volere però di Sua Maestà. Nacque in Costantinopoli, 
discende da parenti persiani, che disgustati col re loro 
vennero a vivere sotto quello de' Turchi. Fa il Gran Signore 
per l'ufficio che tiene molto conto di lui, il quale andando 
percio a sua Maestà è ricevuto da Lei con differente 
termine degli altri, levandosi Ella in piedi, ed avanzandosi 
a riceverlo alcun passo, sel fa sedere appresso. È uomo 
di grave aspetto, copioso di barba, e pieno assai di corpo. 
È superbo nel trattare, presumente di sè molto; ma se 
della sua legge non intende più che delle cose del mondo, 
per quanto a me ne parve alcune volte che lo trattai, bisogna 
pure ch' egli sia molto ignorante. È sempre tra le femmine, 
immerso grandemente nel senso. 
In parole mi diceva essere amico di Vostra Serenità; ma in 
fatti l'ho conosciuto il contrario, poichè egli, il bassà 
Luogotenente, ed i due Cadì Leschieri furono quelli che 
fomentarono sempre le pretensioni di Acmet bassà Ogli, 
intorno la Galeotta, e me ne perturbarono senza fine. Mi pare 
che fra tutti i soggetti discorsi, che siedono al presente in 
Divano; tolto Mehemet Capitano del mare, e Calil già 
predecessor suo, non resti persona al re, che vaglia o con la 
mano, o con il consiglio molto; mostrandosi gli altri tutti 
di meschine condizioni, e solo intenti agli interessi 
proprii, ed a fabbricare ciascuno la sua grandezza in sulla 
ruina del compagno, dacchè nasce poi la somma dei disordini, 
e la continuazione degli abusi, come diro altrove, in parte 
che tanto nacquero a quell'imperio. Ma io voglio pur qui dire 
ciò che dopo aver meco discorso un Turco, assai discreta 
persona, altre volte ministro principale d'un primo Visir, mi 
disse della poca capacità de' bassà presenti; eccetto però 
i due da me sopra considerati.</p>
<p>Sono gli altri, m'aggiunse, come tanti cammelli che 
camminano un dietro l'altro entrando ed uscendo dal re; e 
dopo aver lodato quei due mi disse: Bailo, ma con due sole 
pietre non si fa un muro; a' due valorosi sopradetti soggetti 
potrà per avventura aggiugnersi anche Hassuf.</p>
<p>Due ministri, l'amicizia dei quali molto importa a questa 
Serenissima Repubblica, sono il Nasangi Bassì che segna 
tutti i comandamenti, e il Cancellier grande che molto unito 
al bassà maggiore può e giovare e nuocere molto quando 
vuole. Con ambedue questi soggetti mi sono trattenuto in più 
che ordinaria benevolenza, e me ne ho ritratto sempre di 
molto comodo, poichè il Nasangi per onorarmi non volle mai 
leggere carte ch' io gli inviassi per il signore, ma avevagli 
per considerate tutte ed espedivale con gran prontezza 
immediata. Il Cancellier Grande ne' miei travagli sempre 
tenne la parte mia, e co' nostri Dragomani ragionando delle 
cose del mondo, e di quell'imperio, usciva talvolta a 
qualche particolare, e poi lor diceva, mostrando confidenza, 
il tacessero a tutti, solo che a me.</p>
<p>Sarà sempre buon consiglio de' baili di Vostra Serenità 
che si tenghino amici questi due principali ministri.</p>
<p>De' soggetti che il Re trovi o fuori o dentro da tirar 
innanzi non veggo esser altri per adesso. Quanto a quelli di 
fuori, solo l'Agà de' Giannizzeri, uomo di natura assai 
gioviale, ingenuo per turco, di bell'aspetto, di maniere 
molto composte e trattabili. Nacque in Bosnia, fu 
cavallerizzo maggiore del re che per le buone condizioni 
di lui gli mostra buona volontà. Ho avuto qualche 
dimestichezza con questo soggetto, che mi è, riuscito sempre 
ufficioso, ben inclinato verso la nostra Repubblica.</p>
<p>Presso questo lui pare faceva il Re capitale ancora del 
Cigala, che già resse in Babilonia, Beglierbei al presente 
di Grecia. Costui nacque del vecchio Cigala rinnegato 
siciliano, già Capitano del Mare, e vi potrebbe forse 
giugnere. Non è egli mai stato alla Porta in mio tempo, onde 
più minuto ragguaglio non saprei dare di lui.</p>
<p>E quanto a soggetti di dentro, viene creduto possa il Re 
valersi di certo Assam Agà rinnegato napoletano o calabrese 
piuttosto. Costui mostra prudenza, ed ingegno assai, vive 
molto riservatamente, e stimato da ciascuno di dentro. Ho 
passato seco qualche termine di amorevolezza, e mi ha sempre 
corrisposto gratamente. Facendoselo amorevole li baili di 
Vostra Serenità, non potrà esser loro se non utile.</p>
<p>Il Bustangi Bassì per l'ufficio che tiene, oltre esser capo 
de' Giardini, di guidare il caicchio del Re, è vicino assai 
alla Maestà Sua. Mi pare potere affirmare esser costui 
inimico della serenissima Repubblica: poichè in ogni tempo 
le si mostrò contrario; resta egli amicissimo di Acmet Ogli, 
per rispetto del quale cercò sempre di nuocermi. Ed io 
dessideroso di amicarmelo, vi usai molta industria, ma sempre 
indarno, anzi che avendo mandato taluna volta li nostri 
Dragomanni per visitarlo e presentarlo, ancora non volle mai 
dar loro udienza, facendogliene anche una volta spiccatamente 
dire. Mi parve molto strano questo termine, per la qual cosa 
mandando egli poi da me pochi giorni appresso alcuni 
suoi uomini, per dimandarmi chiedessi alla Serenità Vostra 
de' fanali per il nuovo caicchio del re, non volli ammetterli 
alla mia presenza, benchè mi tornassero la seconda volta. 
Parve loro molto nuovo. Ma giudicai far bene, perchè il 
piegarmi all'indiscrezione sua non voleva dir altro che 
provocarmelo a nuove ingiurie, e sprezzi, stante la rozza e 
barbara natura di lui. Tiene la mira ad essere fatto Capitan 
del Mare, e ciò non potrebbe certo seguire senza pregiudicio 
delle cose nostre.</p>
<p>Da così fatto re, da consiglieri e capitani tali è retto, 
goduto, conservato, e spesso aggradito ancora, toltone quello 
del Serenissimo Re Cattolico, il maggior regno, il più 
unito, il più ricco che abbia oggi il mondo, siccome potrà 
la Serenità vostra, e le Signorie Vostre Eccellentissime 
comprendere, da confini e da membri di lui, che brevemente 
porrò loro innanzi. In tutte tre le parti della terra spiega 
il Gran Signore de' Turchi l'Imperio suo, che quanto alla 
Maestà di Lui si apporta invero gran decoro e sicurtà, 
tanto a Prencipi Cristiani con molta ragione induce gran 
rossore e timore ancora, essendo sempre costretti a dubitare 
di quelle forze che nascono in gran parte da legittimi 
patrimonii loro, non so s'io mi dica occupati e tenuti 
dall'arme de' turchi, o piuttosto abbandonati, e perduti per 
le discordie loro, le quali han permesso che si fondi e 
cresca infine una Repubblica di pecorari e di villani che con 
vergogna non inferiore al danno, in certo modo superbamente 
dà le leggi al mondo. Confina dunque questa ampla Monarchia 
in Oriente con li re di Persia per gran tratto, e tirando 
di basso per una linea lunga ed obliqua verso il seno Persico 
che giugne a Ormus e al Mar Rosso con il re cattolico, ancora 
stante le ragioni di Portogallo in quella parte. Verso mezzo 
giorno nell'Africa, al quanto oltre il seno arabico con il 
prete Giani, e nella moderna Africa verso Occidente per uno 
spazio assai lungo, ma non molto largo alla costa del 
Mediterraneo con il Sceriffo, ove tiene le città tanto 
infeste a' poveri Cristiani, Tripoli, Tunisi ed Algeri, nidi 
antichi ed infami de' corsari. Potendosi dire confini 
anco da lato con Sua Maestà Cattolica per l'ultima 
d'alquante piazze che tiene ella pure in sulla medesima 
spiaggia, e maggiormente per un augusto seno dello stesso 
mare che si frammette fra la Spagna e l'Africa. Verso 
tramontana confina con casa d'Austria, con il re di Polonia, 
con i Tartari, non parlo del Transilvano, del Moldavo, e del 
Valacco perchè sono feudatari della Casa Ottomana, e 
levatone il Transilvano, può a sua voglia, e suole il Gran 
Signore come ha fatto ultimamente mutare quegli altri due 
principi. Con la Serenità Vostra confina egli ancora da 
questa parte per lunghissimo tratto di mare e di terra. 
Vogliono questi pratici che in sulla sponda del mar 
Mediterraneo, costeggiandosi una parte delle regioni di così 
grande imperio si gira 8000 miglia, e potrebbesi chiamar 
quasi semicirco lo spazio suddetto, d'una circonferenza di 
forse 18 oltre mille miglia, che allargandosi gira per 
terra poi, mentre tortuosamente in varii modi si ripiega 
con le parti mediterranee e litorali ancora, verso il seno 
Persico ed il Mar Rosso il corpo di così vasta mole. Alla 
quale s'aggiungono, levatene alcune poche del re cattolico e 
di Vostra Serenità, tutte l'isole dello stesso Mediterraneo, 
e il regno infelice di Cipro. Fan fede dell'estensione di 
così gran regno i due Mari, che in se rinchiude, l'Eusino e 
il Caspio. Circonda quello più di mille miglia; due mille 
settecento gira quest' altro; potendosi a questi due 
aggiugnere per terzo il seno arabico ancora lungo 1800 
miglia, largo 200, tenendo da ambe le sponde di esso 
gran numero di terre, che dalla parte d'Africa non spandono 
però molto addentro le regioni loro, verso gli Stati del 
Prete Giani; il quale, lasciossele occupare già da turchi 
con poca difesa. Il contenuto fra le parti descritte 
abbraccia la possessione già di tanti regni, varii di 
lingue, di leggi, di costumi, quanti ben si possono contare 
le istorie antiche, e valse a soddisfare l'ambizione dei re 
loro. Ora, tanti regni sono da un Regno solo contenuti, e non 
bastano a saziare l'ambizione di un solo re, anzi con la 
superbia gli crescono l'ingordigia continuamente.</p>
<p>In 48 provincie resta diviso l'Imperio sopranominato dei 
Turchi, chiamano Beglierbeigati, esclusane la Transilvania, 
la Valacchia, e la Moldavia di cui, come dissi di sopra 
si può anco dire Signore il Gran Signore assoluto. In Africa 
si contano 3 Beglierbeigati, Tripoli, Tunisi ed Algeri. In 
Europa 7, Grecia, Bossina, Buda, Temesvar, Agram, Canissa, 
Silistria. In Asia 30, Gemen, Cairo, Carbesia, Babilonia, 
Damasco, Tripoli, Balsera, Larissa, Diarbechir, Arzerum, 
Demarcapi, Rizea, Serezuol, Caramit, Zildir, Tianau, Renau, 
Aleppo, Caramania, Cipro, Semanat, Cars, Gieuge, Adilzuas, 
Tauris, Trabisonda, Caffa, Ersingam, Esterabat, Natolia. Di 
queste 40 Provincie cinque furono gli anni passati tolte 
dal re de' Persiani a quello dei Turchi, con altro paese 
ancora, e se n'è guerregiato sin' ora tra quelle Corone, 
come dirò ove mi verrà bene discorrere del Persiano.</p>
<p>Le città di nome al presente in questo Imperio sono 
Costantinopoli, Adrinopoli, Bursia; tutte tre per lo passato 
sedie reali, Cairo, Damasco, Aleppo, Babilonia ed alcun' 
altra; non considerando il loro circuito, e qualche frammento 
per l'antiche grandezze de' re famosi che le edificarono; è 
in ciascuna qualche moderna fabbrica di Moschee, di Serragli, 
di Caravanserai, di Bagni, che dappresso appagano l'occhio, 
non si vede in esse altro che una confusa massa di casamenti 
di legname mal intesi, senza vaghezza alcuna di palazzi, di 
strade, di piazze, e d'altro di che s'adornan le città tra 
principi cristiani. E resterebbe perciò allo stesso paragon 
dell'altre Costantinopoli ancora, se uno de' più bei siti 
che il mondo si abbia non la facesse sopra ogni altra 
ragguardevole ed eccellente. È ella fabbricata nell'estremo 
d'Europa a fronte il principio dell'Asia, in sul dosso, come 
anche Roma, di sette placidi colli, con un canale che le 
forma il più bello e il pìù sicuro porto che oggidì sia 
conosciuto, in fra due mari il Nero ed il Bianco, de' quali 
se il vento toglie all'uno il poter continuamente 
somministrar i viveri e ricchezze, supplisce l'altro, non 
essendo perciò forse lontana comparazione l'assomigliarlo ad 
una bimbina che non potendo sugger il latte da una poppa 
della madre o della balia il cava dall'altra, e si sostenta.</p>
<p>Circondata poi resta per ogni parte di un paese così 
ubertoso, e da un cielo così clemente, che il cielo, il 
mare, la terra paiono emular insieme in recarle, con diletto 
proporzionato all'utile, ogni bene. Le quali bellezze, 
e favori della natura non si posson meglio conoscere che in 
considerargli essere stati di tanta forza, che quasi calamita 
universale del mondo abbian potuto tirare a sè con l'animo 
di Costantino le ricchezze d'Italla e l'impero di Roma. 
Vogliono che ella abbia oltre 700,000 persone; ma io per 
avventura non mi ho a credere sian elle tante, perchè 
sebben di forma triangolare, dicono giri 48 miglia, levate 
alcune strade principali d'essa, camminandola io, non mi è 
paruto vedere, ne restan però popolatissime le contrade sul 
mare, e sono molte per il commercio grande che vi è di 
continuo. A finir di parlare di questa bellissima città, mi 
par qui di raccordar quello che ne lasciò scritto un famoso 
antico paragonandola a Roma: Roma disse è l'epitome del 
mondo.
Costantinopoli è mondo del mondo. Ma ora con manco 
autorità, e con più ragione stimo io che Ella si possa 
chiamare un vaso d'oro pieno di veleno, ed un Paradiso 
abitato da spiriti dell'Inferno, poichè non è vizio 
nell'universo che in lei non si trovi, e l'avarizia ci 
predomina in modo che quello di essa ben si potrebbe dire che 
camminando alla corruzione disse già Porsenna di Roma pure: 
<foreign lang="lat">Urbs venalis si haberet emptorem</foreign>. Abbonda questo paese 
di tutte le cose bisognose al sostento della natura non solo, 
ma alle delizie ancora, e la copia ci è tale che ne provvede 
anche molte altre parti del mondo. Insomma è paese vicino a 
quello ove Dio nacque, non entro ne' particolari perchè ben 
cognito è a questo Eccellentissimo Senato quali siano, 
stante che questa Serenissima Repubblica con il contrattare 
in quelle parti ha notabilmente aceresciuto le pubbliche e le 
private sostanze, benchè al presente l'aumento dell'altre 
nazioni in esso, e la poca sicurtà pei corsari in sul mare 
diminuisca molto così principal vantaggio. E sebbene questo 
Stato si possa in certo modo chiamare privilegiato dagli 
altri, secondochè la guerra, la peste, e l'escrescenza de' 
fiumi che agli altri tanto nocquero, a lui sian di 
giovamento, poichè le due prime vi regolano la moltitudine 
delle genti e delle insolenze loro, e per la terza il Nilo 
allagando l'Egitto il rende fertile che per sè non sarebbe; 
tuttavolta il corso di questi accidenti, s'intende non 
assolutamente ma moderatamente, poichè il numero 
grandisssimo che fino questi ultimi anni è stato in esso de' 
ribelli, causato dalle estorsioni de' ministri, e dalla 
congiuntura di due guerre lunghissime in uno stesso tempo 
d'Ungheria e di Persia l'ha così mal condotto, che quello 
dell'Asia affatto si può dire distrutto e quello dell'Europa 
ancor esso impoverito assai, per la doppia somma che colla 
gravezza ha convenuto reggere soddisfacendo in gran parte ai 
mancamenti dell'Asia. Sogliono provar i paesi grandi incomodi 
dagli eserciti amici, uniti ad essi in lor difesa; quando poi 
presso a quei danni provan quegli altri degli eserciti 
inimici, che gli saccomettono in mille parti, si può ben 
credere che la combustione vi sia smisurata. Tale è stata 
lungamente l'oppressione di quegli dell'Asia, la quale rimane 
oggi perciò in moltissime parti così depopolata, inculta, 
ed esausta di qualunque alimento per l'uso umano, non 
essendovi nè uomini, nè animali di coltura, nè biade, che 
mette orrore grandissimo a chi vi transita, orrore dico oltre 
la solitudine per trovarsi una gran quantità di bestie 
nocive, specialmente di lupi in assai quantità i quali non 
potendosi sfamare più con le greggi, e con le mandre che 
quivi erano grandissime, e ora mancano, avvezzi a pascersi di 
cadaveri umani solamente che in molta copia si trovarono già 
da per tutto que' luoghi, stante le grandi uccisioni in essi 
seguite, restan così anco oggi adescati al sangue umano, che 
si scaglian spesso addosso i viandanti, che se non sono ben 
montati, ed abbian delle armi da difendersi la passan male.</p>
<p>Per le provvisioni che si son fatte di mandare in quelle 
parti qualche numero d'abitanti rifuggitisi già in 
Costantinopoli, comincia pur di presente a comparire in fra 
le rovine, e le ceneri di quegli arsi e desolati casali 
qualche picciolissimo numero di persone, secondo 
l'informazione che ne ho, e paion tante ombre che escon dalle 
tenebre al lume, così macilenti, pel grave loro disagio. Se 
per istrada alcuno lor dona un aspro, ne fan quell'allegrezza 
come lor fosse donata gran cosa. Fin qui si son pasciuti 
d'erbe sempre, e accadendo che o cavallo o camello per 
istrada morisse, corrono a cibarsi di quelle carni, e a ber 
di quel sangue a due mani, come se fossero ad una mensa di 
lautissimi cibi, gran festa facendo se incontrano 
spesso di così fatte venture. Il paese poi d'Europa, stante 
che quello dell'Asia non ha potuto di gran lunga rispondere 
a' redditi soliti per gli accidenti narrati, oltre il danno 
della guerra d'Ungheria che l'ha faticato, molto è stato 
anche maggiormente premuto dalle gravezze, e la Grecia il sa 
in particolare che con l'ultima uscita del Bassà Defterdar 
se n'è per estremo risentita; perchè moltisime famiglie 
non potendo regger il peso han lasciato le ville ed i lor 
nidi antichi, e se ne sono passate a vivere in Polonia, in 
Valacchia, in Moldavia ed altrove, dacchè son venuti poi 
meno considerabilmente i carazi ed i testatichi, nervo 
principale dell'entrate regie: onde per quella relazione che 
ha il paese con gli abilanti, e per quelli che hanno i 
sudditi con il principe, stante gli accidenti sopranarrati, 
siccome abbondan gli uni di ogni disagio, così l'altro ne' 
soliti suoi diritti resta di sotto grandemente, dal tempo del 
padre e dell'avo suo. E non è maraviglia, perchè dalla 
coltivazione de' paesi ricevon l'arti ed i commerci, 
l'essere, e cessando quella cessan questi, e al principe 
diminuiscon l'ordinarie entrate. Le quali dalla parte verso 
il Danubio restano ancora in molto discanto, sendochè le 
scale e dazii in su quel gran fiume, che molto importanti vi 
si riscuotono, al dire de' turchi, per le merci che di 
Moscovia, di Polonia, e da tutte le altre parti inferiori 
venivano per tutto il paese ed in Costantinopoli, stante 
le guerre passate non sono ancora ben potuti ristradarsi.</p>
<p>Comun opinione è stata sempre che l'entrate ordinarie del 
Gran Signore arrivino ad otto milioni di scudi, ma io da 
qualche conto che da libri pubblici ne ho potuto avere, non 
trovo che giungano bene a' sette, quando lo Stato non patisca 
anco de' contrarii sopradetti. Per le quali cose parmi con 
ragione per avventura poter riferire a Vostra Serenità e 
alle Signorie Vostre Eccellentissime dire punti importanti 
molto: l'uno che elle restino oggidì molto inferiori; 
l'altro, che non bastino tutte quelle entrate ordinarie 
all'ordinarie spese di Sua Maestài: poichè, trattenendo 
ella 420,000 persone, e convenendo tutte pagarle e vestirne 
anche una parte, a gran segno s'alza la somma, oltre la 
rubberia che allo spendere sempre si accompagna molto nelle 
case de' principi.</p>
<p>Tra Giannizzeri e Spahi pagati saranno 60,000 de' quali 
parlerò poco appresso. I soldati mantenuti su tutte le 
frontiere degli Stati d'Ungheria, Persia, Cairo, Damasco, 
Aleppo, Africa, i Mutafar Agà, cioè lancie spezzate del Re, 
Chiaussi Capigì, Officiali di Divano, Armaruoli, 
Bombardieri, Miteri, cioè quelli che stendono i padiglioni, 
quelli che fanno i carri per l'artiglierie, Maestranze 
dell'Arsenale, Rais, Fanti, Arappi, che servono sotto il 
Capitan del Mare con numero grandissimo di Asmoglani, e 
Casnadieri, e Dispensieri, i Speziali, i Sartori, i 
Marangoni, i Dipintori, gli Orefici, i Frecceri, i Staffieri, 
i Medici, quelli che gridano l'Orazione, quelli che sellano i 
cavalli, le donne, ed altre genti copiosissime del serraglio 
regio. La spesa delle cucine immensa, e delle stalle, ed 
altre tutte me lo fan credere, e me lo comproba anche il 
vedere le milizie, e gli officiali della casa regale da 
buon pezzo in quà, e l'une e l'altre non restar mai da loro 
stipendii intieramente soddisfatti, per la trattenuta di 
denaro, onde le mormorazioni contro il re ben spesso 
insorgono, e crescono molto, siccome anco il pericolo de' 
defterdari, che si sono trovati più volte a stretti termini 
con le milizie discontente, che non potendo con altro voglion 
pagarsi con le vite loro.</p>
<p>A queste entrate ordinarie s'aggiungono l'estraordinarie il 
quanto n'è incerto, per dipender dal beneplacito del Re, che 
assolutamente signore delle vite, e delle fortune de' 
sudditi, senza pensare ad altra legge, che a quella del suo 
volere; mette sotto la spada le teste loro quando vuole, e le 
ricchezze loro aggiugne alle proprie quando li piace; e di 
questa maniera le acque di molti canali potendo facilmente 
correre in un sol pelago, il possono far grandissimo, 
lasciando asciutto il paese, come per ordinario segue stante 
la rapacità dei ministri che spessissimo termina in quella 
del loro Signore. Si può creder dunque sian elle rilevanti 
per le confiscazioni suddette, per le vendite possiam dire di 
tutti gli officii, gradi ed onori di quell'Impero, e per 
donativi frequenti che fanno i grandi a Sua Maestà oltre 
quegli altri in baciarnegli le mani, conviene il 
presentino sempre oltre l'accordato, per il conseguir, 
dell'officio: onde succede talvolta, che non si trovando 
alcuno di questi cosa atta da presentare a Sua Maestà da 
suoi Casnadari comperano in contanti de' vasi d'argento, 
e d'oro del moderno Re, e delle vesti ancora, che glie ne 
presentano; per la qual cosa talor succede ch'avra avuto in 
dono il re più di dieci fiate da diversi medesimi vasi, e le 
medesime vesti. I quali utili presso i 600,000 zecchini 
dell'entrata del Cairo entrati tutti nella Casnà di dentro. 
Ma, a rincontro oltre il soccorrersi da questo quello di 
fuori, spessissimo, stante che sempre a mio tempo non solo, 
ma per quanto sono informato tutto il tempo, che han durato 
tutte queste due lunghe guerre di Persia e d'Ungheria ha 
convenuto il presente ed il passato re dar il modo agli 
eserciti ora con 600, ora 700,000 scudi ed in frattanto 
sovvenirli anco di qualche somma. I tre milioni d'oro che 
Sultan Mehemet volle pagare a sconto dei debiti di Sultan 
Murat, suo padre, subito entrato alla Corona per 
isgravargliene come egli disse l'anima, oltre i donativi che 
in quelle occorrenze fan tutti i re molto grandi alle 
milizie, quegli altri che fan pure in grosso il gran Signore 
in Serraglio a tante donne, tenute come reine, le quali 
da soli doni e favori misuran la grazia di Sua Maestà, nelle 
cui mani tutta si trova ed a tante altre specie di genti che 
là entro le assistono, la comprita delle gioie, la fabbrica 
costosissima della nuova Moschea, della qual tanto si diletta 
la Maestà Sua presso molte altre spese, non penetrabili, 
aggiuntavi la solita ruberia si può così credere con molta 
ragione non abbia il Gran Signore de' Turchi unita gran somma 
di tesoro, che alcun ha pensato talvolta, come anche fallo 
sarebbe affirmare non ne avesse considerabile quantità. Ed a 
questo proposito qui mi torna ben dire quello che io ho 
inteso da buona parte, che in certa occasione importante 
risolutosi gli anni addietro il re dar fuori dinaro si 
contrappose a questa risoluzione l'eunuco vecchissimo, ed a 
Sua Maestà affermò il Casnadar di dentro ora Capilegà che 
non sentia quello sborso, per la qual renitenza Gemisi Arzan 
primo Visire d'allora s'affaticò assai in persuadere il Gran 
Signore a fargli tagliar il capo; del qual pericolo 
uscito, già dato fuori l'oro, tutto affannato ancora disse 
il buon vecchio a certi suoi confidenti amici: Orsù finirem, 
finirem per anco presso questi altri pochi, e vedremo di poi 
come l'anderà. Conclusa la pace in Ungheria disse anche in 
su questo proposito Jossuf Bassà Eunuco allevato in 
Serraglio: riposeremo ora un poco meglio e si potrà 
risarcire alquanto il Casnà di dentro che ne ha gran 
bisogno, il che anche si può assai ben per avventura 
comprendere, sendochè non ha ultimamente come faceva in 
prima provveduto il Gran Signore a Murat nella Diarbechir per 
i bisogni importantissimi della guerra di Persia del denaro 
di dentro, ma gli ha assignato il Casnà del Cairo quello che 
mai più non è succeduto sotto gli altri re in casi tali, 
parendo forse potesse meno pregiudicare alla grandezza regia 
ed all'opinione de' suoi tesori che rendevane molti ammassati 
di dentro, si continuasse sovvenire a' bisogni, della guerra, 
che applicarvi quella sola entrata ferma che è solita ogni 
anno entrare con tanta pompa nel Casnà segreto. Non ostante 
le considerazioni di sopra voglio aggiungere alla Serenità 
Vostra e a questo prudentissimo Senato che venendo capriccio 
di muovere guerra al Gran Signore non lascierebbe egli di 
risolversi, stante due particolari che non servono ad altro 
Principe che a lui. Il primo ch' egli mette insieme li suoi 
eserciti per le milizie trattenute, ch' egli ha con manco 
denaro ed interesse di qual altro re si voglia. Il secondo 
perchè risolvendo di valersi delle fortune e delle sostanze 
de' suoi sudditi, il farebbe facilmente, non lasciandosi 
muovere da quei rispetti che sopra ogni cosa vengono 
considerati dagli altri principi di non mal soddisfare il lor 
popolo, donde quelli del Gran Signore restando alla Maestà 
Sua tutti schiavi non userebbe Ella con loro così fatti 
riguardi.</p>
<p>Dovendo ridurmi a parlar delle forze dell'imperatore dei 
Turchi, giudico non disconveniente considerar in prima a 
Vostra Serenità ed a questo Eccellentissimo Senato se non si 
può il numero e la condizione, la volontà almeno dei popoli 
che ubbidiscono al Gran Signore, essendo che per ordinario la 
buona inclinazione de' popoli, è la prima delle forze che 
qualunque principe voglia tener ne' suoi Stati; 
vantagio ch' io non so conoscere possa il Signor turco avere 
da' suoi; e però come fu sempre antico stile de' tiranni 
appoggia egli solamente la grandezza e la difensione sui 
soldati e agli schiavi, ben conoscendo non poter ciò fare 
all'amore de' sudditi, i quali di varie serie e leggi non 
convengono per avventura in alcuna altra cosa, che nella mala 
soddisfazione del principe loro e de' suoi ministri, onde non 
volendo io entrare in sulle differenze de' malcontenti e de' 
disperati pe' quali gli uni aspettano, e gli altri incontrano 
volentieri l'occasione di tumultuare, dirò solo che in tutti 
se non palesemente nel cuore, abbonda almeno gran desiderio 
di restar sollevati da' tiranni modi con cui sono retti, e 
gran parte di essi nell'Asia ne ha dato segno con le 
ribellioni passate, le quali, sebbene castigate dalla virtù 
e sagacità dì Murat primo Visire, non credo resti il seme 
di esse per avventura estinto in ciascuno; ed in Tripoli di 
Soria vive e comanda quell'Emir ricchissimo, il quale 
ancorchè fortemente sospetto ha saputo però co' doni e con 
una dissimulazione grandissima, ottenere il governo di quella 
città e di quel paese, mentre Murat generale si conduceva 
verso Efraim con l'esercito in Persia. Di costui mi verrà 
bene parlare altrove. 
E qui solo dirò dunque a tre sorti di genti comandare il 
Gran Signore, a' Turchi, a' Mori, a' Cristiani: sono i Turchi 
assai meno di tutte due l'altre ispecie de' sudditi suoi; i 
Stati dell'Asia e dell'Africa restan per la maggior parte 
popolati da' Mori; quegli di Europa da' Cristiani, di rito 
greco. C'è anco una moltitudine di Ebrei che resta seminata 
da per tutto, e meno ove nacque che altrove.</p>
<p>Sono i Turchi di due sorte; l'una che di parenti simili a 
sè nasce nel paese, l'altra che di Cristiani si aggiunge al 
Maomettismo. I Turchi naturali non vogliono essere gente 
molto mala, sentendo essi anzi del semplice che no; questi 
conseguiscono i Capilagì, aniministrano la giustizia, 
sostengono la legge e per i gradi di essa possono giugnere ad 
essere Cadì Leschieri e Muftì ancora. 
Molto contenti non vivono, perchè volendo partecipare delle 
cariche suddette convien loro comperarle o starne senza, e 
l'un partito e l'altro incresce lor molto e gli dispera. I 
Turchi forestieri che a' paesani s'aggiungono sono i 
rinnegati e questi si posson chiamare di due sorta, forzati e 
volontari. Forzati sono quei meschini giovani che ogni tanto 
tempo sono mandati da per tutto il paese fra i Cristiani a 
riscuotersi per ragion di decima, togliendosi fra i 12 e i 
14 anni, la più robusta e destra gioventù che si abbian 
le provincie da' Cristiani abitate. Questi ben allevati e 
nutriti ferocemente formano le milizie pagate dal Gran 
Signore, le quali scordatisi de' lor nascimenti conoscono 
solo per padre e padrone. Politico avvedimento, se termine 
tale si può attribuire ai Turchi, fu quello di raccogliere 
questa gioventù dal paese non unito con loro di legge, e 
tiranneggiato continuamente da loro: poichè snervandolo del 
maggior vigore ch' ei s'abbia, il vengono a lasciar più 
debole e per conseguenza non abile a novità, aggiungendo in 
un stesso tempo a sè medesimi gran vantaggio per trovarsi 
armati di gente così scelta e buona. Lascierò di contare 
come siano questi partiti nutriti, allevati ed esercitati, 
perchè sono particolari mille volte già recitati a Vostra 
Serenità e che si leggono in molti libri. Dirò solo che la 
buona volontà e l'ubbidienza delle milizie nasce fra' Turchi 
dai pronti stipendii loro; questi da gran tempo in quà sono 
sempre più tardi e diminuiti, onde si può concluder 
facilmente non restar anco questa sorte di gente contenta e 
spesso con li ammutinamenti e con le sovversioni ne ha dato 
segno, siccome quando i tumultuanti per istanchezza della 
guerra e per iscarsezza delle lor paghe, insultarono per 
infine co' sassi Murat general loro. I rinnegati volontari, 
de' quali fra Turchi gran numero si trova, forman quella 
specie di gente che non pure fra' Turchi, ma non credo 
peggiore si trovi, lasciamo il mondo, nell'inferno ancora. 
Questi tinti d'alcuna cognizione delle cose, e per esser nati 
fra Cristiani, fra cui l'ingegno e la mente suoi affinarsi in 
molti esercizii, e per aver vagato in paesi molti, molto si 
fan riputare con assottigliare la cognizione ai Turchi di 
quei particolari non così apprendibili da' loro ingegni, 
onde conseguiscono con gran facilità grandi onori e 
cariche. La qual facilità di fortuna gli rende più odiati 
presso i Turchi, perchè, dicon loro, vengono i forestieri a 
rapire le grandezze e le ricchezze insieme, estimandoli 
inoltre persone di niuna fede. Vivon costoro sepolti nel 
senso e ne' vizii per la maggior parte, e sfamando per ogni 
verso la viltà de' loro desiderii, calpestata da loro 
si ridon della legge dei Turchi, e non avendo fondamento di 
fede alcuna, in una alterazione delle cose di quell'imperio e 
del mondo, terrebbono, cred' io, da chi vincesse.</p>
<p>Ne' popoli asiatici maomettani entra una gran differenza con 
gli altri che ubbidiscono all'imperatore ottomano, poichè 
quelli per la maggior parte seguaci della fede de' Persiani, 
odiano senza fine questa de' Turchi, benchè ambedue le sette 
adorino Maometto, i falsi riti del quale, essendo stati da 
due oppositori variamente interpretati, seguono l'uno i 
Persiani, i Turchi l'altro; e così ereticamente credono 
quegli viver questi, e questi quegli. Dicono però i Turchi 
esser essi i diletti del Profeta, perchè comandando in 
Medina ed alla Mecca, ove in una nacque e nell'altra morì ed 
è sepolto, a loro e non a' Persiani tocca godere questo 
doppio falso onore e servir all'arca e all'infami ceneri di 
lui. Questa varietà d'opinione, non solo non riesce d'alcun 
vantaggio, ma forma gran pregiudizio alla signoria del Turco 
in molte parti dell'Asia, specialmente nella Natolia e nella 
Caramania.</p>
<p>I popoli dell'Egitto e della Soria, stimolati da una 
pungente memoria delle passate grandezze loro sotto i 
particolari Signori, e dalle presenti miserie sotto la 
tirannide ottomana, vivono per estremo mal disposti, nè 
possono addolcire l'acerbità dei lor pensieri, onde spesso 
si veggono principi dei quali vivono i Turchi in sospetto, 
gran milizia tenendo perciò nel Cairo, ove anco sempre 
manda a governare, il Gran Signore, de' più prudenti e bravi 
soggetti che s'abbia. Tale fu il passato Bassà, che molte 
volte a mio tempo seppe frenare e castigare la sollevazione 
di quei popoli e di quelle milizie, onde meritò sel 
destinasse in genero il re, come a suo luogo dissi.</p>
<p>Gli altri popoli poi Arabi e Mori del Gemen, della Balsera e 
d'altre contrade in quelle parti, soggiogati non ha gran 
tempo dai Turchi, odiano l'impero e il nome loro senza fine, 
perchè, renduti in servitù da loro, provan l'estremo d'ogni 
affannoso governo, e vivon perciò sitibondi di vendetta, e 
ne sospiran l'occasione perpetuamente, onde più sono sempre 
osservati e premuti dai Turchi.</p>
<p>Dell'animo de' popoli dell'Africa e della Barberia a me par 
di comprendere non abbia alcuna parte il Gran Signore, 
poichè sebbene si spacciano sudditi di lui 
nell'obbedirlo, si mostrano poi diversi, nè da quelle 
milizie può Sua Maestà promettersi nulla, vedutisine gli 
effetti quando dal capitan del mare fu mandato a Tunisi 
Soliman di Catanea, che volendosi avvicinare, dopo essersi 
fatto conoscere, alla fortezza, il rimandarono indietro con 
il cannone, onde a gran furia potè ritirarsi alle Zerbe, 
avendomi egli medesimo raccontato questo. 
Vivono quelle genti più col mare che colla terra, 
corseggiando senza misura a danno dei poveri Cristiani, ed 
informati ne restiam noi pur troppo infelicemente. Le ruberie 
che ingrassano quei scellerati fan perdere ogni memoria di 
giustizia a quegli che sono quivi di Costantinopoli mandati 
per Beglierbei, stante le parti che dei furti ingrosso vengon 
lor fatte. Fuggon d'unirsi con l'armata, ed il chiamarveli è 
spesso un danno, e per il dubbio che hanno di esser 
castigati, e perchè non mette lor conto perdere il più bel 
tempo della state con l'armata, e non andar rubando. Molte 
volte han pensato quei signori del governo di farli obbedire, 
ma non si sono poi risoluti.
Io ho spesso consigliato per via di discorso, al passato 
capitan del mare, che ne mostrava meco rincrescimento, 
condursi con l'armata in quelle parti, e castigarli 
severamente, toccandogli anche dell'onore e degli utili che 
ne riporterebbe grandissimi. Dalle risposte m'accorsi 
gustargli il concetto, ma essersi divertito dal contarvi, 
oltre che per la ferocità di quelle genti, per il dubbio 
delle armate di Spagna, non potendo quelle che escono di 
presente da Costantinopoli essere molto numerose, e per 
l'aderenza che hanno quei popoli ai re Mori loro vicini, 
specialmente a quel di Fez, che mostra alla scoperta aver 
intelligenza con il Cattolico.
Hanno Vostra Serenità e le Signorie Vostre inteso la 
disposizione varia degli animi dei sudditi maomettani 
soggiacenti al Gran Signore, la quale se pur sicura si mostra 
alla Maestà Sua, che perciò con tiranna maniera la doma, 
con ragion ben si può credere per la diversità della 
religione, esser peggiore quella dei sudditi Cristiani che a 
lui ubbidiscono.
L'essere stati i Greci, in Costantinopoli e nell'intorno per 
grandissimo spazio, privati, se non del nido loro, delle 
comodità e degli onori almeno, gli rende afflittissimi e 
discontenti per estremo. La qual discontentezza ed afflizione 
si raffina e si inacerbisce più sempre nei petti loro, 
per le oppressioni e per gli estorquimenti de' Turchi. Tolti 
alcuni de' più grandi, cui resta ancora qualche picciola 
facoltà sostenuta con il mercantare, vivon gli altri con il 
maneggiarsi nelle arti più basse, le quali sotto il bastone 
esercitano con molto travaglio e con poco guadagno. 
Il zelo della religion loro e l'odio che portano alla 
cattolica romana gli cattivan per modo, che non sanno fra 
tante loro angustie desiderare mutazione di governo, se per 
avventura non scontrasse loro qualche occasione, che non 
veggo qual possi essere, che principe, del rito loro tentasse 
di travagliare Turchi, nel qual caso tengo per fermo che si 
alzerebbero tutti; e qualche favilla di questo lor oppresso 
desiderio si potè vedere, quando Micali Vaivoda della 
Valacchia si mosse con gran principi a danno de' Turchi; 
tolta questa ombra piuttosto di vuota che di indurata 
speranza, anzichè vivere sotto a qualsisia principe 
cattolico, amano di vivere sotto l'impero Ottomano, che nella 
credenza e nei riti loro punto non s'intromette, ciò che, 
tengono per costante, in progresso di tempo almeno, non 
soffrirebbe un principe cattolico, che alla sua medesima 
religione gli vorrebbe unire. E così tenendo in somma 
venerazione il patriarca loro di Costantinopoli cui danno il 
titolo di Nostro Padre, e cui redimono dalle avarie de' 
Defterdari spessissimo con buone somme di zecchini, vivono 
infelicissimi, siccome anco quegli altri sudditi di tutta la 
Grecia, che gemendo continuamente sotto le oppressioni 
turchesche, nè roba, nè figliuoli hanno che lor siano; ed 
in vero va del pari in questi all'estrema sciagura e miseria 
loro, la volontà di sgravarsene una volta, siccome in più 
occasioni hanno mostrato specialmente gli Albanesi; ma non 
trovando i meschini a chi con fermezza si possano appoggiare, 
acerbamente castigati qualunque volta han dato segno di 
questa loro inclinazione, vivono tanto più scontenti ed 
affannati, quanto meno per anco veggono occasione di lor 
sollievo; ma vani riuscirebbero tutti i loro sforzi, come 
accade, ultimamente ancora, che da qualche principe cristiano 
eccitati alle sollevazioni, e non sostenuti da poi, rimasero 
gran numero di essi sotto la spada dei Turchi, che vi 
scorticarono anche certi, lor principal ministro mezzano tra 
loro e i lor sollevatori, i quali o non vollero o non 
poterono giungere a soccorrergli con le armate loro 
opportunamente. Intorno le quali armate, avendo inteso, 
nel mio ritorno da Corfù, la Spagnuola avesse a incamminarsi 
verso il braccio di Maina per impadronirsi d'alcun punto in 
quelle parti, credo tanto men facilmente conseguirà il suo 
intento, quantochè restando tutte le milizie quest' anno 
alle case loro senza andarsene alla guerra, potranno 
assolutamente impedirle il far acquisto alcuno, o se per 
avventura il facesse, potendo soprabbondare in gran numero, 
ove il bisogno accadesse ed anco ribattere il nemico e 
preservare il paese.</p>
<p>De' sudditi Cristiani vengon per ultimo in considerazione 
quelli che in Pera e in Costantinopoli seguono il rito 
latino. Restan questi pochi poveri avviliti, e se non fossero 
dalle case degli ambasciatori di Francia, d'Inghilterra, e 
de' Baili di Vostra Serenità sostenuti, la passerebbero 
male. Restan sempre governatori di quelle povere chiese, e 
come le governino il sanno essi. Questi non avendo ormai più 
che perdere, e da' Turchi restando come gli altri tribolati 
ed angustiati sempre, oltre l'obbligo della religione per il 
costumare co' mercanti cristiani continuamente, ben si può 
credere che essi ajuterebbero in que' paesi la sovversione.</p>
<p>Ubbidisce all'imperatore de' Turchi, per far punto ormai a 
parlar de' sudditi, una grandissima quantità di Ebrei, che 
smorbata dall'altre parti del mondo, s'ammassa nella Signoria 
de' principi Ottomani, ch' essi chiaman terra di promissione. 
Per l'avarizia e la tristezza loro, per l'avarizia e 
l'ignoranza de' Turchi, con lor utile immenso tengono la mano 
in tutti i dazii, le zecche ed altri negozii in quelle parti, 
nei quali per mostrare amore e sufficienza ordinano e menano 
anche ad esecuzione dannosissime invenzioni, siccome fu 
quella di alzai, il zecchino da 120 aspri a 200, che 
fa già di bisogno tornare al primo punto o che le milizie 
gli avrebbon scorticati; e camminando le cose come fanno 
delle monete scarse che fabbricano e degli aspri falsi de' 
quali è pieno Costantinopoli e tutto lo Stato, potrebbe 
essere, svegliandosi i Turchi un giorno, ne facessero 
massacro, siccome ebbe pensiero Dercus primo Bassì, che già 
cominciando da' più ricchi, ne aveva fatti morire alquanti, 
ma in sul buono dell'opera, toccò ancora a lui essere 
scannato. Non solo nelle mercanzie, commerci, gabelle, 
munizioni da vivere, carnami, polli, frutti ed altre 
cose tali s'ingeriscono e ne fanno inchiesta; ma voglion 
costoro mescolarsi nelle cose di Stato, e con la presunzione 
che non ha fine in loro, vi si intromettono per modo che 
benchè vi siano discacciati per una via, s'introducon per 
altra. Con che mille tristezze procurano per gli utili 
smoderati che lor ne vengono, ancorchè cominci chiarirsene 
il mondo, siccome con gran prudenza han fatto alquanti 
de' miei illustrissimi predecessori, l'orme dei quali ho 
seguito ancor io, non prevalendomi mai di questa 
scelleratissima gente, che quel più gabba che più di lei si 
fida. E ben se ne son vedute mille esperienze nelle cose 
nostre passate, che i negozii in man loro non giungevano mai 
a fine, e se pur mostravano dopo gran tempo esservi arrivati, 
per opra degli stessi mezzani tornavano in piedi, perchè, 
con essi, in piedi tornavano anche le mangerie loro e 
quelle de' Turchi. Il vantaggio de' quali rispetto al proprio 
era sempre loro più caro che il nostro, e così in eterno 
affanno e spesa involti si trovano spesso i Baili di Vostra 
Serenità a quella Porta. Il qual rispetto forse oltre quello 
de' Cristiani gli ha innaspriti verso di me, avendo io 
sprezzato le loro interessatissime esibizioni in tanti gravi 
negozii che mi sono accaduti, e con l'aiuto di Dio ben 
terminati. Ora tornando al particolar di costoro, sono essi 
molto ricchi e gran parte delle ricchezze loro fanno col 
commercio di Venezia, senza il quale dican pur ciò che 
vogliono, e per le robbe di là e per le robbe di qua non 
posson stare. Però è molto ben di dovere che questo 
Eccellentissimo Senato non comporti più a lungo di essere 
rubato così in grosso da loro, siccome fanno, oltre i 
contrabbandi frequenti ed importanti, con il negar di 
pagare i cottimi per via di terra, per quella facendo 
capitare a Costantinopoli e per tutto il paese dei Turchi le 
merci più importanti che di qua cavano: onde il sopportare 
questo assassinamento più a lungo, mai avrebbe proporzione 
con la vigilanza e con la prudenza di questo sapientissimo 
Senato; e bastimi di costoro aver qui detto poco, 
riserbandomi ove parlerò dei cottimi suddetti aggiunger di 
loro più espressamente ciò che mi accadrà.</p>
<p>Quali restino per le condizioni e trattamento de' popoli le 
forze del re de' Turchi, ho io di sopra considerato a Vostra 
Serenità e alle Signorie Vostre Eccellentissime. Alle 
quali aggiungerò ora quelle de' soldati pagati che formano 
le guardie della Maestà Sua, e talvolta, come sarebbe a 
dire, quando Ella riceve gli Ambasciatori nel gran cortile 
del Divano s'uniscono in tanto numero, che qualche principe 
nell'esercito suo tante schierate non ne vide mai; sono elle 
perciò d'un gran decoro in Costantinopoli e d'una gran 
difesa, ma vi sono anche spesso di gran molestia quando 
tumultuano o fra se stesse o contro alcun ministro. 
Paga dunque il Gran Signore 60,000 soldati ogni 3 mesi, 
benchè ora non così interamente come altre volte era 
solito, cioè 35 mille a piedi e 25 mille a cavallo. 
Giannizzeri i primi, Spahi i secondi; servono i primi di 
vanguardia a Sua Maestà quando esce alla guerra; le si 
attergano i secondi a cavallo per retroguardo; restandole poi 
da lato i Mutafer Agà, quattromila di numero, cioè lancie 
spezzate, ed altri principali dell'esercito. Il primo anno 
che in giunsi a Costantinopoli si trovavano i Giannizzeri 
alzati di numero fino a 40,000, dove al tempo di Sultan 
Soliman non passarono mai i 12,000, tutti della Grecia. Ora 
siccome nel numero sono anche alterati nella qualità, 
perchè sebbene gli hanno abbassati da 40,000 a 35,000 e 
per risparmio del denaro, e per non accrescer d'avvantaggio 
con il numero insolenza all'insolenza di quella milizia, 
restan però soverchi di molto; onde Sua Maestà, siccome ha 
cominciato, non lascia che l'Agà loro in luogo de' morti 
scriva più de' nuovi, e così pensa migliorar quella 
milizia, la quale anco quanto alla condizione rimane molto 
imbastardita al presente: poichè non solo delle genti d'Asia 
proibite, più atte a menar i piedi che le mani, ammettono in 
essa, ma de' Turchi di Costantinopoli maritati ancora. Il che 
nasce dal predominio d'una immensa avarizia, che corrompe 
oggidi tutte le antiche massime de' Turchi, e di qua nasce 
poi che lascian i Giannizzeri in gran parte di portar la 
cuffia e attendono nelle loro botteghe a' lor traffichi, 
sostenuti da chi gli ha fatti descrivere, che per lo più 
sono signori grandi. Onde alla guerra non ha potuto condurre 
Murat in Persia seco, che 4 in 5,000 di costoro, perchè 
fe' poi tanta dimissione de' lor capi, e fe' strangolar anco 
un principal loro officiale. Le prerogative di questa milizia 
han accresciuto molto il numero di essa, perchè sin di 
Natolia e d'altre contrade d'Asia, portati da lor fattori e 
da lor dinari, son venuti degli uomini in 
Costantinopoli a farsi notare in essa, perchè tornandosene 
poi alle case loro sotto pretesto di attendere a quelle 
guardie consuete, avessero, con tiranneggiare ed estorquere 
a' poveri sudditi ogni lor sostanza, a farsi ricchi ed a 
menare una vita sicura, non potendo esser i Giannizzeri 
castigati se non dall'Agà loro, che per mille modi poi si 
rendon benevolo. Nelle fazioni sono sempre i Giannizzeri 
ultimi a combattere, nè ci vengono che per istretta 
necessità, volendo sempre avere la difesa dello stesso re o 
del visir generale da cui non parton mai, ed agli assalti 
delle fortezze, come anco gli Svizzeri, quantunque urgente 
l'occasione, ricusano d'andare.</p>
<p>Venticinque mila sono i Spahi che come i Giannizzeri 
sopradetti sono ogni tre mesi pagati in Costantinopoli; 
questi per l'angustia del dinaro restano spesso senza 
l'intera lor soddisfazione, che tale più volentieri si dà 
ai Giannizzeri, fra' quali e fra costoro per ordinario non 
passa molta soddisfazione, stimandosi più nobile milizia i 
Spahi de' Giannizzeri, e questi, chiamandosi figliuoli del 
Gran Signore, non vogliono altri sovra dì sè: per la qual 
cosa sono venuti in capo talvolta all'offese, benchè poi 
trattandosi di domandare con impeto le loro paghe in qualche 
occasione con pericolo de' ministri, si sono uniti i Spahi 
co' Giannizzeri, spargendo la notte per le lor camere 
segretamente delle polizze in cui si avvertivano di ciò che 
avessero a fare gli uni e gli altri uniti. 
Questa per lo più è buona gente, per lo più ben montata e 
pagata, presterà sempre buon servizio.</p>
<p>Il maggior nervo delle milizie turchesche nasce da Spahi di 
Timaro, che è quell'assegnamento che tolto da pochissima 
parte dei terreni del Gran Signore a sudditi suoi, rimane 
tutto ripartito con nome sifatto a' soldati da cavallo, i 
quali secondo l'importanza di esso, sono tenuti con uno, due 
o con più cavalli, comparire ad ogni richiesta sotto 
l'insegna del Generale. Pascevano questi Timari gli anni 
passati, in prima che le guerre di Ungheria e di Persia 
battessero tanto i paesi, centocinquantamila cavalli, 80 in 
Europa, 70 in Asia, senza paragone di vigor d'animo e di 
bravura prevalendo, siccome i cavalli i soldati ancora 
Europei agli Asiatici, e queglino che vivono ai confini agli 
altri che restano sparsi per lo regno. Questi Spahi di 
confine sono per lo più Zaimi che  vuol dire come 
conti, più ricchi e più bravi degli altri, onde sono 
trattenuti con maggior timore alla diffensione de' 
confini ne' paesi occupati già da Turchi a' Persiani. Non si 
potè però mai fare questo ripartimento di Timari, per esser 
stati quasi sempre in briga. Supplisce questa milizia, 
seminata nel paese del Turco, a quella sicurtà e comodo che 
fanno in quelle dei Cristiani le piazze forti, delle quali 
tolte alcune a confini d'Ungheria, resta quell'imperio senza 
altro riparo. Verso Persia ve n'ebbero pur alquante, ma non 
hanno esse potuto resistere, non aiutate gli anni passati 
dagli eserciti Ottomani, per cui il Soffì, espugnandole al 
solito, rioccupò felicemente tutte le altre. Oppongonsi 
dunque questi soldati alla forza nemica quando bisogna, e con 
gran prestezza frenano l'arroganza de' sudditi, quando 
accade; contro i quali sudditi per la varietà delle sette, 
come i Cristiani che gli uni agli altri uniti fanno la 
maggior parte de' popoli di quell'Impero, tutti afflitti e 
tiranneggiati, resta questa provisione a vantaggio dei Turchi 
molto opportuna. Valea già questa milizia di trattenimenti a 
ragion di Timaro più di 14 milioni di scudi l'anno; 
sebbene di comune parere s'affermò sempre che si alzasse 
molto più, essendo questi Timari stati in larga e 
cortesissima misura, quando furono da principio assegnati ai 
Spahi, stante l'aumento che da quei tempi a questi hanno 
fatte tutte le cose.</p>
<p>Ora trovandosi i paesi dell'Asia e quelli dell'Europa come 
gli ho descritti, è necessario credere che per la 
diminuzione dei popoli e per li terreni incolti restino di 
presente questi Timari in grandissima parte diminuiti, onde a 
parer mio non giugneranno al numero predetto. Potrebbe esser 
bene che con il tempo e con la pace ristaurandosi i paesi 
tornassero a primi numeri, ma ciò non si dovrà vedere così 
presto.</p>
<p>Di questi Timari anche sono assegnati un gran numero ai 
Bassà della Porta per trattenimento loro e delle loro 
famiglie, come anco a Sangiacchi e Beglierbei, a Cadì, ed 
altri, con obbligo d'ingrossare questa cavalleria; ma di 
così fatti soldati e cavalli pochissimi si contano negli 
eserciti, perchè sotto l'ombra dei padroni ne godon l'utile 
e si sottragon dal peso. Il disordine è veduto e dissimulato 
da' ministri, per il gran rispetto che usan i Turchi, ove si 
tratta de' lor comodi, portarsi l'uno all'altro. 
Patisce questa milizia dei difetti ancora di quella de' 
Giannizzeri, perchè a contemplazione de' grandi, ovvero col 
mezzo del denaro sono i Timari assignati a chi meno 
dovrebbero essere, famigliari e servitori come dicemmo de' 
signori, ed altri che non istanno meno a lor Timari e non 
tengono cavalli, sicuri in ogni occasione d'essere protetti 
da' lor padroni; per il qual rispetto gli altri soldati di 
continuo alla guerra soglion dire: la maggior parte delle 
nostre spade stanno in casa serrate. Resta questa milizia per 
la lunghezza delle guerre affaticata assai, e la ragione 
è perchè non ricevendo paga alcuna, e in una guerra lontana 
di Persia e d'Ungheria non può con il cavallo insieme 
lungamente sostenersi, lasciando a casa <foreign lang="lat">massime</foreign> moglie 
e figliuoli che non ci hanno a restar senza buona parte delle 
sostanze sue, perchè da questo rispetto e da quello della 
memoria della sua casa, famiglia e possessione, impigrisse 
spesso d'animo questa milizia, la quale ama più di godere in 
ozio quello che a casa si trova, che incitata da spiriti 
guerrieri arricchire con le spoglie de' nemici nelle 
battaglie: onde s'è potuto notare, questi ultimi anni, 
quanta fatica abbia durato il Gran Signor, e i suoi ministri 
a farla passare alla guerra in Persia, inferiore di numero 
assai a quello soleva.</p>
<p>Con occasione che due volte a mio tempo Murat generale si 
condusse a Scutari con l'esercito, ho potuto vedere la 
condizione di questi soldati, de' cavalli e delle armi loro. 
Quanto a' cavalli assai minuti, più di lena e di spirito, 
che di forza e di bellezza mi parvero. Quanto alle armi 
portan per lo più indosso un giacco scoperto, una rotella 
assai grande, un'asta ferrata, la scimitarra e la mazza. 
Secondo me, crederei che 10 mila de' nostri riverserebbero 
30 mila di quelli, e se fossero armi di quelle che già 
sono state tanto utilmente introdotte nella Cristianità, ne 
disfarebbon maggior numero assai. Mi pare questa milizia più 
considerabile per il numero, che per la bravura, e se stesse 
questa a proporzione di quello, e fossino tante forze rette 
da perito giudizio militare, mentre piuttoso che governate 
sono spesso precipitate da una soverchia confidenza e 
temerità, favore particolare fatto da Dio a' suoi poveri 
Cristiani, troppo male ci farebbero certo. Ma siccome più 
della materia si stima in una fortezza la forma, così il 
vigore, dell'esercito è più prodotto dall'ordine che dalla 
copia. Le gesta che leggiam militari de' Romani e de' Greci 
ce ne fan larga fede, che in numero minore, debellarono 
sempre i nemici, sendo prevaluto in ogni tempo il valore alla 
moltitudine.</p>
<p>In Grecia saran forse 30 mila Cristiani descritti per 
guastatori, con certi lor capi i quali vanno a questo fine 
esenti dalle fazioni reali e personali. Di certi altri 
meschini popoli a' confini si vale anco in questo bisogno 
l'imperatore de' Turchi, i quali tributando a più Signori, 
soglion girare nell'ubbedienza con la fortuna dei principi 
grandi e vincitori. Tali sono gli Armeni verso Persia in in 
una parte della provincia loro, e qualche altra verso 
Moscovia. Sono questi meschini esposti sempre i primi nelle 
fazioni alle ingiurie della fortuna, e dell'armi nemiche se 
ne empiono i fossi negli assalti delle fortezze, e fassene 
ogni strazio nelle occorrenze.</p>
<p>Artiglieria, di ogni sorta non manca a' Turchi, e materia 
per fondere; in Persia vi tengono una casa apposta; e con 
occasione di far prova nelle galere grosse, ne han gettato a 
quell'uso di molti pezzi, de' quali sebben tengono alcuni 
antichi assai grandi intorno la casa suddetta e su la riva 
del mare presso il serraglio, se ne cangierà quantità 
maggiore ad uso di mare e di terra.</p>
<p>Alle acque dolci presso Costantinopoli c'è un edifizio ove 
lavorano la polvere grossa, ma non riesce ella quivi molto, 
facendo gran fumo e poco rumore nell'usarsi. Ma dal Cairo e 
dalla Cina ne viene condotta in quantità.</p>
<p>Vettovaglie poi per armate terrestri e marittime abbondano 
ai Turchi senza fine, se anche ne patiscono gli eserciti, per 
la distanza grande de' paesi ove portan la guerra, potendosi 
elle mal condurre colà. Ne' suoi paesi ha il Re le decime da 
per tutto de' grani; sono condotte da appaltatori particolari 
che in moneta ne rispondon poi l'utile a sua Maestà. Questi 
appalti sono causa che tanti tormenti passan nell'isole di 
Vostra Serenità, poichè volendo cavar coloro il denaro da 
soddisfare il Casnà, benchè ci siano delle proibizioni, e 
non si possan estraere tormenti senza i comandamenti della 
Porta, si ingegnano come ho detto.</p>
<p>Delle forze di terra del Gran Turco ha inteso Vostra 
Serenità fin qui. Delle marittime le vengo ora a parlare. E 
in prima che io nulla ne dica, convengo dire che Dio perdoni 
all'ingordigia e all'ambizione del Granduca di Fiorenza, e a 
quella di qualche altro principe, i quali co' lor bertoni 
armati corseggiando il mare con pochissimo danno de' 
Turchi e pochissirno lor utile rispetto la spesa, hanno messo 
in necessità i Turchi di riordinarsi nelle cose del mare; le 
quali il primo anno che io arrivai in Costantinopoli eran 
così scomposte e quasi annichilate, per i travagli delle 
guerre e de' ribelli di quel imperio, e, per l'ignoranza e 
viltà del capitano del mare passato, che a beneficio 
della Cristianità, altro non si potea desiderare, se non si 
potea desiderare, se non ch' elle camininassero come 
facevano; ma stuzzicato il Gran Signore quando dall'invasione 
d'alcun luogo nell'Arcipelago o nel Golfo, quando con la 
presa di qualche galeone e caramussale, dal Cairo ordinò si 
ripigliasse il lavoro nell'arsenale, si fabbricassino galere 
grosse e si facessero quelle altre provvisioni che 
convenissero per la spedizione di grande armata, che però 
scarsa e debole sol potè unire. Non voglio dilatarmi molto 
in deplorare il danno che ha fatto l'uso di questi corsari 
alla Cristianità. Solo dirò che, continuando i Turchi 
nell'ozio in cui erano nelle cose del mare per qualche tempo 
ancora, avrebbon trovato poi assai maggior difficoltà per 
ripararle; poichè nè materie, nè maestranze si trovavano 
quasi più, in quell'arsenale, con mancanza di ogni bisogno. 
Quello che adesso si può dire che più sia, perchè, cessate 
le guerre, distrutti i ribelli, con l'opra e con il denaro, 
si sono li Turchi posti a qualche provvedimento di vascelli, 
e d'altre provvisioni necessarie all'armate. È vero che non 
se ne sono ancora in modo forniti che accada darsene per 
adesso alcun pensiero. Ma è ben vero anco che fermandosi 
interamente in pace, come dubito, il potran fare dentro 
di pochi anni, perchè è certissimo che legnami, 
apprestamenti, munizioni, polvere, maestranze ed ogni altra 
cosa che lor potesse bisognare avendo in copia ne' propri 
Stati, senza aspettarla dagli altrui, potran con il volere e 
con la sollecitudine del capitan presente riunire gran corpo 
d'armata. Onde questi corseggiari non han servito fin qui ad 
altro che svegliare, armare e far cauto il nemico. Di telami 
per vele, sartiami e ferramenta pativa più che di altro 
l'arsenale, rubatissimo al solito, del quale è pur vero che 
ogni particolare si serve, siccome in ispecie occorre a molte 
delle Sultane e Bassà, ed altre genti da conto, le quali 
trattengono certi lor smisurati galeotti che mandano in 
carico per guadagno, che sendo molti, e molto bisogno avendo 
spesso d'acconciamenti, d'armizi ed altro, restan 
accomodati di quanto lor occorre dall'arsenale, senza 
spenderci nulla, per la ragion detta di sopra del riguardo 
che ne' loro interessi i Turchi si portano insieme. Di 
questi galeoni tiene anco uno la moglie del già Murat primo 
visire, ed è quello assai grande, che presso di Malta il 
vecchio capitanio teneva il primo anno che uscì con 
l'armata. Lo ha dato a certo suo famigliare che il carica 
alla parte. Or si considerino un poco i danni smisurati che 
per abusi tali viene, nell'economia di quell'arsenale, a 
procurarsi il re.</p>
<p>Le galere che di presente posson servire saranno intorno 
33 comprese in esse alquante galeotte di 22 banchi, le 
quali per la scarsezza di tutte le cose gli anni ch' io sono 
stato in Costantinopoli e non han mai potuto menare tutte 
fuori. Alcune altre, forse 20 galere malissimo condizionate 
restano in acqua sbandate per questo arsenale di nessun 
profitto al re, ma non così all'Agà di quel luogo, il quale 
come sua cosa propria facendole disfare ne vende a suo prò 
il legname 4 aspri il pico, con stupendo vantaggio suo. Ma 
non è anco da maravigliarsi di questo; poichè insino i 
volti dell'istesso arsenale, verso la parte delle acque 
dolci, restarono in buon numero scoperti e disfatti dal 
Cigala già Bassà del mare, che trasportandone in materia 
verso il canal del mar Negro se ne ajutò molto in fabbricare 
il serraglio bellissimo, che dopo la morte sua capitò pure 
in mano del Gran Signore: onde, come altrove ho tocco, ben si 
può comprendere quanto poco il pubblico, e quanto molto 
valga il particolare interesse fra i Turchi. Da squeri nel 
mar Nero arriva talvolta alcuna galera. Han due galere 
grosse; una che naviga poco felicemente, non potendo co' 
remi ben condursi, e che per ciò rimase quasi preda dei 
galeoni fiorentini, quando s'abbatterono con l'armata; 
l'altra, che per la forma del vaso mal accomodata, e per 
esser anco in sè medesima mal legata, furon costretti tirar 
in sulla spiaggia di quell'arsenale, la prima volta che 
ritornò il capitan dentro, onde alle ingiurie del cielo 
esposta, dopo aver molto patito, per cavarne qualche utile 
la posero a navigar nel mar Nero, a portar legnami ed altre 
cose in Costantinopoli. </p>
<p>Sei galere non ancor giunte alla metà dell'opera, 
lasciai che si lavoravano in quell'arsenale, oltre la nuova 
bastarda, che fabbricatasi dal capitan dismesso, è stata 
ultimamente gettata in acqua per uso di questo nuovo Bassà. 
Sotto ai 124 volti del qual arsenale contai pur anco 25 
galere per lo più vecchie, scavezze e da fuoco altro buone, 
onde spesso ne mandan alcuna in Toppania per tal uso a 
disfarsi, per fondersene l'artiglieria. Altri 13 volti 
servono di magazzini, restandone pure qualche altri pochi 
scoperti e cadenti ancora.</p>
<p>Forse 49, galere oltre queste saranno a Gallipoli; ma 
tutte vecchie e peggiori di quelle che sono in 
Costantinopoli. Alcune altre per i squeri dell'Arcipelago, le 
quali tutte se potessero servire, unite alla grande grossa 
armata, potrebbon i Turchi por insieme; ma come ho detto non 
sono da questo. Fan notabile accrescimento all'armata 
turchesca le galeotte di Barberia, quando ve le possono 
unire, perchè molto e molte rinforzate di schiavi e 
di uomini da combattere sono da stimarsi il rnaggior nerbo di 
essa per l'archibugieria di quel paese.</p>
<p>Il secondo luogo di bravura è conceduto alle galere delle 
Guardie ordinarie e che sono armate anch' esse di schiavi, 
per lo più dei particolari. Non usan le galere di Turchi 
scapoli, solo certi uomini che han cura di dieci schiavi come 
dire Alguazini. Nel resto per uomini da spada si vagliono de' 
soliti Azappi e di buon numero di Spahj che han Timari in su 
le marine di Grecia, destinati all'armata, quando però con 
denari non permettino i capitani si risparmino da questa 
fazione, per la quale talvolta anco ci mettono dei 
Giannizzeri della Porta, se importa l'occasione. Manca assai 
al Gran Signore il solito gran numero de' suoi propri 
schiavi, perchè ove solevan trovarsi di loro fin 4 in 5 
mila nel bagno della Maestà Sua, per il conto che ho voluto 
io averne da quei Serviani, non se ne trovano di presente 
1500, compres' ivi quelli che sono in sulle galere di Bodi, 
e quegli anco che menano 4 galere da sassi. E di qua in 
gran parte nasce le difficoltà dell'armata e la tardanza 
all'uscire di essa. Hanno quella lor imposta che serve alla 
provvisione di rematori, ma si sono valuti tutti questi anni 
di quel dinaro in altri bisogni dell'arsenale; onde restando 
il paese ne' sudditi afflittissimo, ed odiando essi la galera 
come la morte, in questo bisogno de' galeotti l'anno 
addietro han trovato molta difficoltà, ma con il tempo la 
supereranno pur troppo. Io non mi posso qui contenere di non 
considerare a Vostra Serenità ed alle Eccellenze Vostre, 
quanto a proposito sarebbe che i principi Cristiani, e 
specialmente Sua Santità applicasse un poco l'animo, 
(non potendosi così facilmente provvedere al travaglio di 
quell'impero), alla ricuperazion almeno per dinari di tanti 
poveri sudditi Cristiani che sono il vigore dell'armata del 
Gran Turco, essendone una gran quantità che tirano il remo, 
ed infiniti che nell'arsenale o nelle galere servono di 
marangoni, calafati, marinari ed officiali, che necessitati 
mirabilmente giovano nel fabbricar e nel condurre le galere 
nemiche, per la qual cosa oltre il servizio di Dio, ne 
seguirebbe pure quello della Cristianità, e stante 
l'avarizia de' Turchi si potrebbe così grande concetto 
facilmente eseguire pensandovi un poco. È solito tenere il 
Signor Turco descritti galeotti per 200 galere, ma al 
presente, rispetto lo stato afflitto del paese, non potrebbe 
già valersi di questa somma di uomini, senza gran 
commozione. Da 458 mila case in Natolia e da 358 mila in 
Grecia eran obbligate con la proporzione di certo numero a 
provvedere i galeotti suddetti; ma da gran tempo in qua n'è 
tolta la gravezza per lo più in dinari che riscuotendosi 
tutti sogliono ascendere oltre 350 mila zecchini. 
Conserva anche sempre pagati 500 Ray, a' quali bisognando 
preparar armata si lascia la cura di farsi fabbricar loro le 
galere con prestanza di 80 mila aspri l'uno. Di questo 
numero non ne saran 100 che avanzan della prestanza 
suddetta, non si curan che il legname, le ferramenta e gli 
altri necessarii requisiti della galera sian di quella 
perfezione che bisognerebbe, onde sono fabbricate di 
legnami verdi, che per fuggir fatica e spesa non andando 
molto addentro ne' boschi a trovar i buoni, taglian per 
ordinario più vicini al mare, esposti alla tramontana che 
infracidiscon presto, per la qual cosa mal confitte e con 
degli altri difetti assai, servono male e duran poco.</p>
<p>A molti de' suddetti Ray obbligati ad andar in sull'armata 
quando è lor commesso, non bisognandone per ordinario tanti, 
è consentito ancora di poter navigare con galeoni e 
caramussali. Al servizio dell'arsenale ve ne saran sempre 
però circa 360. Cominciano tutti con 8 aspri al giorno 
di paga, ma secondo i lavori si portano più innanzi 
assai, e ve ne son molti che giungono infino a' 100; 
ma al presente duran fatica molto, i poco salariati, a 
conseguir le loro paghe.</p>
<p>Hanno fatto i Turchi studio grande, nell'arsenale del mar 
Nero e in quello di Costantinopoli ancora, per veder 
d'incontrar bene nella fabbrica delle galere grosse ma fin' 
ora non è accaduta molta ventura in esse: poichè come ho 
detto di sopra, di due, una niente e l'altra è stata poco 
buona. Lavorano pure in mar Nero intorno alcune altre, 
stimolati dal bisogno, che lor par bene, che i grandi e ben 
armati, come quelli del Granduca di Toscana per l'esperienza 
che n'ebbero l'anno 1610, molto 
disvantaggiatamente si possono combattere con l'armate 
sottili. Stentano assai di trovar anco pallami proporzionati 
a quei vascelli, e perciò oltre gli altri difetti, mal 
possono essi camminare. Altro mancamento nelle cose di mare 
provano considerabilissimo i Turchi al presente: scarsezza 
degli uomini periti e di comando, poichè mancati loro a 
mio tempo Murat Ray sagacissimo Mustafà greco, Memi Bassà 
Arnaut, Memi Bei Arnaut, Giaffar Bassà, Curt e Callil Ray, 
vecchi e famosi, resta ora solo il Memi Bei di Rodi valoroso 
soggetto e Malemanzade che combattendo con un galeone di 
Malta grosso, fugli da un'artiglieria mezzo spiccato il 
braccio dritto; contano anco per pratico Soliman di Cattanea 
vicere al presente in Tunisi, ed un Barian Agà veneziano; 
tutti questi, quando esce il capitano, stanno con le lor 
vicini alla sua galera, come uomini esperti e bravi.</p>
<p>All'armata de' Turchi fa gran pregiudicio il disarmare ogni 
anno, non tenendo come Vostra Serenità le lor galere sempre 
in pronto; due sono i danni, l'uno del re, l'altro de' 
sudditi del re. Non trova mai la Maestà Sua galere ferme ed 
allestite, ond' è costretto il capitano se parte, per 
esempio con 60 da Costantinopoli, disarmarne sempre a Scio 
dieci o dodici, per rinforzar l'altre. Danno de' sudditi poi 
riesce, perchè costretti ogni anno andarsene in galera non 
tornano alle case loro che per la metà, sendochè non 
avvezzi al mare e deboli, per la maggior parte si muoiono.</p>
<p>Per condurmi dunque a fine di questo discorso marittimo, mi 
par di poter dire, che sebben paion rimesse in qualche stato 
le cose di quell'arsenale, onde ha tutti tre questi anni 
potuto uscire il Capitan Bassà, unite le guardie 
dell'Arcipelago, ed altre con 58 in 60, volendo fare il 
Gran Signore sforzo di armata, nol potrebbe in prima di due o 
tre anni. Nel quale spazio se avesse ad essere assalito, 
penso che potrebbe anco ricevere danni da una spedita e 
risoluta armata che l'attaccasse in qualsisii parte de' stati 
suoi. 
Alla qual risoluzione se mai capitassero i Principi 
Cristiani, gran vantaggio sarebbe il loro di tenere una buona 
mano di questi bertoni grossi verso Cipro, in quei brani di 
mare, più alto e più basso come lor paresse, perchè 
proibendo con essi il transito delle munizioni per mare, che 
grandissima parte vanno in Costantinopoli dalle contrade 
d'Egitto e del Cairo specialmente le polveri da combattere, 
dividerebbero quasi lo stato de' Turchi, che dovendo esser 
poi facilmente trascorso e manomesso dall'armata sottile, 
potrebbe la macchina ricevere gran squasso, <foreign lang="lat">massime</foreign> se 
restasse come per lo passato quell'imperio in guerra con il 
Persiano; nel qual caso, se esercito gli movesse per terra, 
come dire dall'imperatore e da altri principi Cristiani, 
concertato con le forze di San Marco, molto facilmente per 
l'apertura del paese senza fortezze si potrebbe anco giungere 
alla città capitale di quei regni, e costringere i Turchi a 
passare lo stretto in Asia abbandonando l'Europa. Ma perchè, 
le forze di terra sono le vere difese a' Turchi, necessario 
sarebbe un'esercito piuttosto che copioso, scelto e ben 
capitanato. Consigliandosi poi il Gran Signore di voler per 
mare assalir gli altri, stantechè, come dicemmo nol potrà 
certo fare se non dopo qualche anno, servirà questo tempo 
d'avvertir ciascuno ad ordinarsi, e, stimandosi bene, a 
prevenirlo ancora. Onde fin qui nel modo del guerreggiar in 
mare, resta senza fallo a' Cristiani il vantaggio, il quale 
indebolirà nondimeno fortemente, ponendosi e conservandosi 
quell'imperio qualche anno in pace, con la quale rimonterà 
in sul primo vigore, sendochè la febbre alquanto stanca, ma 
non uccide il leone.</p>
<p>Voglio dire che una potenza sì grande, benchè crolli 
talvolta, non cade però senza che l'alterazioni che la 
perturban non sian continue e grandi. Quello che fin qui non 
è accaduto ancora, e temo non accadrà, senza che il Signor 
Iddio non muova il cuore e l'armi di chi può contra quella 
gran forza, che, fomentata dal riposo, formidabile sui 
perisieri della pretesa monarchia, ritornerà a  
ciascuno, stante chè con il tempo provvisioni d'ogni sorte 
da guerra non mancheranno, perche d'ogni parte di così vasti 
regni, quando si risolve armare, andranno gli apprestamenti a 
Costantinopoli, come ho detto di sopra: una le pegole, 
l'altra manderà i cordaggi, questa le vettovaglie e quella 
le polveri, da per tutto correran gli uomini, e per così 
dire, voleran giù delle selve vicine a' tanti arsenali di 
quell'imperio le galere belle e spalmate, e per lo mare 
cammineranno li boschi intieri, perocchè nel riposo de' 
Turchi si covan e nascon sempre i travagli de' poveri 
Cristiani. Contro i quali, per termine di religione, che gli 
astrigne a perseguitarli fin a tanto che o gli assoggettino o 
se li rendino tributarii, professano i Turchi continua 
nimistà, nè si persuada alcun Principe che in pace e tregua 
si trattenghi con essi loro, d'averci a viver lungamente 
sicuro, perchè tanto dal canto loro avrà fermezza la fede, 
quanto lor tornera bene, e non più; obbligando i Turchi 
oltre ciò per ragion di buon governo una certa necessità 
d'aver sempre guerra con alcuno, l'insolenza delle milizie in 
Costantinopoli, nelle quali con il riposo accrescendo 
l'arroganza può quell'imperio temere di gran commozioni ed 
aggravii, onde mandandole fuori a cercar nuovi acquisti, di 
ciò si assicura.</p>
<p>Serenissimo Principe, Illustrissime ed Eccellentissime 
Signorie, proprie, numerose, valorose ed agili voglion essere 
le forze d'un principe. In quelle del re dei Turchi al 
presente pare appariscano più le due prime condizioni che le 
seguenti, il che stimo per tutto questo mio ragionamento aver 
mostrato assai chiaro. Ho detto al presente, perchè con il 
riposo e con il tempo, come poco in prima accennai, potrebbon 
elle poi farsi valere in tutte quattro le parti.</p>
<p>La religione de' Turchi par a me essere un misto confuso di 
senso e di ragion di stato, ed accortezza grande del falso 
introduttor suo appare in essa, mentre ha sparso per lei 
alcuni termini che posson tirare a sè i Cristiani e gli 
Ebrei; perchè quanto ai primi di Gesù Cristo Salvator 
Nostro Signore ammette che egli sia nato di Spirito Santo, di 
Maria Vergine, il chiama Profeta Santo e Buono. 
Quanto agli Ebreì da Mosè ha tolto la circoncisione, il 
sacrificare e l'astenersi dal porco. Il privar poi da ber 
vino assolutamente tutte le genti pare anco fatto per 
lo stesso rispetto, sagacemente assai, poichè non ha 
dubbio che essendo quel governo cominciato ed accresciuto 
tanto con l'armi, se i soldati fossero stati alterati dal 
vino, come per ordinario suol accadere, avrebbono tra essi 
potuto venire in disordini, ed in cambio d'accrescere, 
rovinare l'imperio loro; nel quale abbracciano li 
professionanti di qualunque religione, senza volere 
impacciarsi in sapere de' terinini e riti loro; onde sebbene 
si può dire quel regno nido di tutti i scellerati e di tutte 
le scelleraggini, ciò non pesa al Turco, ma ben si gode 
dell'aumento de' sudditi, e dell'entrata anche per questa 
via. Il senso poi in estremo vi abbonda, perchè è conceduto 
fino quattro mogli in un'istesso tempo al Turco, e inoltre 
tante altre femmine quanto ne può nutrire, e sebbene 
attribuiscono al senso questo particolar instituto, mi pare 
anche che si possa riferire come a gran ragione di stato, 
poichè il mescolarsi con tante femmine, causa per necessità 
gran abbondanza di figli, i quali accrescono i popoli 
sommamente, e l'entrate ancora.</p>
<p>Ne' cibi lasciano il porco; tutti gli altri usano 
indifferentemente. Fan cinque volte al giorno orazione, in 
cui mostrano Gran colmo di rispetto ed osservanza verso Dio, 
sebben studiano molto l'ipocrisia in quell'atto, del quale, 
prima si bagnan sempre. Questo bagno, usato anco dalle donne 
frequentemente, le rende più prolifiche, ed in questo anco 
resta unito il senso alla ragion di stato. Lasci pur uno di 
parlare del governo temporale, può a sua voglia interpretare 
la legge, della quale siccome è proibito il disputare 
pubblicamente a ciascuno, così obbligato e necessitato resta 
chiunque si sia a difenderla con la spada. Il che mostra non 
meno la falsità sua, che l'accortezza del legislatore e 
la sciocchezza dei Turchi. Teftà chiamano essi certo breve 
detto del loro Muftì, il quale ricercato da ciascheduno 
sopra qualsivoglia pubblica o privata proposta, senza alcuna 
spesa cavan da lui. Mi pare che questo Teftà s'assomigli 
alquanto a quegli oracoli degli antichi, poichè, come presso 
que' popoli e quei principi furon essi tenuti in somma 
riverenza fino a tanto che s'accorsero le genti che eran gli 
oracoli fatti parlare secondo gli interessi e gli appettiti 
de' grandi, onde perderono poi lor la devozione. Così questo 
Teftà per lo passato e da' sudditi e dal re soleva esser 
tenuto in somma venerazione se gli replicava contro 
cosa alcuna; ma ora serve egli poco nelle cause private e 
nulla nelle pubbliche, in quelle <foreign lang="lat">massime</foreign> ove si tratta 
del fisco, sotto pretesto che falsa sia stata fatta la 
narrativa. 
Tuttavolta se ne vale anche assai il re, quando suole 
giustificare qualche sua importante risoluzione di guerra o 
d'altro, acciò sia trovata buona da' popoli anco pel parere 
del Muftì conforme la legge loro; ma in universale dai più 
non son tenuti questi responsi, come già si tenevano, per lo 
spirito e per lo fiato di Dio, ma sibbene per quello del re, 
che si prevale anco spesso con il parere pur del Muftì del 
sopravvanzo dell'entrate delle moschee, onde ben si può dire 
ch'egli regga le umane e le divine cose. 
Fu da' dottori cavato anco contra di me nel ratto della 
galeotta uno di questi Teftà, ma riuscì vano come dicemmo 
di sopra.</p>
<p>Credono i Turchi reggersi dal destino il mondo, onde nè ai 
pericoli della guerra, nè della peste sogliono avere 
considerazione alcuna, ma tirar innanzi col dire: s'egli è 
destinato, e non ci fia luogo altra considerazione; il che in 
estremo temerarii piuttosto che arditi li rende nelle 
battaglie. Quelli che han più denari, facilmente si 
conducono a fabbricar delle moschee, ed oltre che par 
loro d'immortalar i loro nomi, alcuno ve n'ha che sotto 
specie di assegnare il mantenimento della moschea, cioè 
un'entrata annua conforme la fabbrica a molte persone che 
l'han in custodia e a molti poveri che vivon con la carità 
di essa, suol far questo a vantaggio dei propri figliuoli, 
assegnando ad essi le rendite: e di questa maniera viene ad 
assicurar non sia lor tolta dal re, come spesso in molte 
occorrenze accade, la roba. </p>
<p>E basta tanto della falsa religione de' Turchi; e dacchè 
siam in su le moschee in poche parole mi spedirò di quella 
che fabbrica di presente il re vicino alla piazza 
dell'Hipodromo, vano il più spazioso ed adorno che sia in 
Costantinopoli. Il sito ove è fondata la principal parte 
della moschea suddetta, era d'un serraglio d'Acmet Ogli 
pretensore già della galeolta in questo luogo, ricercandolo 
il re, dalla madre di lui donato alla Maestà Sua, mentre 
egli si trovava ancora Bassà di Tunisi. In iscambio donò a 
lei il re 30 mila zecchini. Resta lo stesso Acmet Ogli 
obbligato qual soprastante alla fabbrica di questa moschea. 
Per rispetto del quale servizio lo fè il re sangiacco 
di Morea, perchè continui con suoi schiavi nella fabbrica 
suddetta, sicchè si può creder certo, come mi affermò il 
Bassà non andrà egli in Morea ove resta un suo 
luogotenente, che benissimo s'intende co' signori rettori del 
Zante e Cefalonia. Ha pensiero tornarsene in alcuno dei 
governi in Africa. L'altra parte del fondo della rnoschea era 
di un altro serraglio famoso e grande d'Ibraim ultimamente 
Bassà nella Bossina; donollo egli ancora alla Maestà Sua ed 
ella per ricognizione lo fe' Bassà in quella provincia, e 
per dargli maggior utile ed onore, aggiunse a quel governo un 
sangiaccato che non fu mai più unito con altro, ed ebbe 
sempre particolar soggetto che lo resse, il qual sangiaccato 
ha voluto poi la Maestà Sua gli resti per Aspalich, come 
dire per un segno di onore, benchè egli sia partito di 
Bossina. Ma quello che importa anche maggiormente fu che 
essendo Gorbain figliuolo d'una figlia di Sultan Solimano, 
per gli stili e costituzioni ottomane, non poteva egli esser 
assunto a governo alcuno nello Stato, per la gelosia di 
cotali soggetti partecipanti, come dicemmo, di sangue regio, 
non potessero più favoritamente degli altri levarsi contro 
al Gransignore, quando voglia lor venisse. Con tuttociò, nè 
questo anche fu rispetto bastevole a ritenere Sua Maestà 
dalla consuetudine antica, tanto a lei parve doversi mostrar, 
grata a chi gli aveva dato comodità volontariamente di poter 
eseguire il gran desiderio di fondare quella moschea in quel 
sito; per far anco maggiormente apparire lo sdegno ch' egli 
ebbe contro la regina vecchia sua ava che, richiesta da lui, 
gli negò quella che ella principiò in sul mare che oggi 
rimane imperfetta. La struttura di questa moschea sarà 
simile a quella di Sultan Soliman, dieci braccia solo più 
lunga, per cavarsi due campanili più, sendo che quella ne ha 
solo quattro e questa ne avrà sei, sopra i fondamenti da' 
quali andaranno alzati volti sodi e grandissimi, in modo che 
fabbricandosi poi addosso loro il vaso della moschea, quelli 
che in essa staran a fare orazioni, superandosi con il piano 
di lei le mura della città, potran discoprire il mare. Gran 
macchina e di grandissima spesa veramente, sendosi fatto il 
conto che di per sè andassero cinque mila scudi 
fra materie e manifatture, che voglion dire un milione 
ottocento e trentamila scudi all'anno, nè si giudica possa 
ella finirsi nè anco in cinque anni; ma presso la spesa 
della fabbrica ci vorrà anco quella altra grossissima 
del provvederla d'entrata, che mi dicono sarà di poco 
inferiore alla prima, particolari tutti, che si deve 
desiderare che siano lentamente eseguiti, perchè assorbendo 
Gran dinaro, terran per un pezzo almeno impiegato parte di 
quello che si potrebbe spendere in armata od in altri 
pensieri dannosi alla Cristianità. Resta anche ciò da molti 
medesimi Turchi conosciuto ed abborrito molto, come quelli 
che, desidererebbero veder, impiegata quella grossa somma di 
denaro in cosa più opportuna ed utile all'impero.</p>
<p>I Turchi naturali e di mediocre condizione nel modo di viver 
loro non si scostan anco molto da' primi stili di quella 
nazione. I grandi son così, che dessi molti aman le 
morbidezze d'Italia, si pascon de' cibi sodi, siedono e 
mangiano in terra, nelle loro case tengono poco differente 
maniera da quella che usano in campo, poichè dormon così 
vestiti in esse, come anco sotto lor tende alla guerra; di 
vestimenti, d'arme, di cavalli, di schiavi più che d'altro 
si mostran ambiziosi e ricchi; non attendono all'agricoltura, 
e non ad altra arte meccanica; alcuni si danno al mercantare, 
ma per lo più fatto le orazioni loro, di cui si mostrano 
molto solleciti, attendono ad un ozio eterno, riducendosi 
moltissimi per le strade in certe loro stanze pubbliche a 
beversi di quell'acqua nera che dal caffè bollito cavano 
amara fortemente, se ne terran due e tre ore in mano un vaso 
di caldissima, e cianciando e bevendo, così passan la 
maggior parte del giorno. Vi sono di quelli che per condursi 
in estasi, e vedere come dicono delle stravaganze mangiati 
dell'oppio, e se ne fanno ubbriachi, come del vino, sicchè 
molti ne van poi a traverso per le strade facilmente. 
Ne' sudetti ridotti giuocano alcuni a scacchi, ed altri 
giocano a tavole, talvolta, benchè sia lor proibito dalla 
legge. Non passeggiano i Turchi mai, e si burlan de' 
Cristiani che lo fanno, dicendo pazzo costume essere il 
camminare senza necessità. Fuori che il tirar d'arco non ho 
osservato s'avvezzino ad altro esercizio militare. Corron 
qualche volta quei lor cavallì, i quali bene spesso anzichè 
sostenere essere dall'uomo retti, il voglion essi a forza 
reggere, anzi precipitosamente, onde senza largo spazio 
riescon pericolosi i moti loro. Alle virtù dell'animo non è 
alcuno che attenda. Onore, fede, giustizia non si conoscono 
fra' Turchi, che alla soperchieria, alla bugia e alla 
tirannide sono sempre rivolti. I patti tanto servono 
quanto fa loro bene ingannare quei con cui li fanno, nè lo 
stesso re da un così fatto stile discorda, onde è verissimo 
quel detto: non ti fidar del Turco, non ti appoggiar 
all'acqua. Soglion fra noi dire che il denaro sia il secondo 
sangue; fra' Turchi pare a me che sia il primo, poichè la 
ribalda natura loro così resta soggetta a piegarsi ad ogni 
abominazione per lui, che gli spiriti del sangue vitale meno 
li commuovono. Odiano il rubare ed il puniscono ancora, ma 
sotto altri nomi restan del continuo nei furti soffocati.</p>
<p>Testimonj falsi non mancano a chi ne vuole anzi se ne trovan 
di più e di manco riputazione, e vi sono i loro sensali, che 
conforme il bisogno e la spesa ne proveggon chi lor ne 
chiede. Quei poveri che van accatando per l'amor di Dio in 
Costantinopoli per metter meglio pietà nelle genti e 
conseguire il bisogno loro soglion spesso dire: fatteci del 
bene, e Dio vi scampi da testimoni falsi; tanto è facile e 
rovinoso l'inciampar in essi. Cava un occhio a un Turco, 
empieglielo poi d'oro, non si dorrà del colpo. Sono 
sfrontati e importuni nel richiedere, affanno continuo de' 
poveri ministri i quali però da questo male cavan talvolta 
alcun bene, che posson acquietar di que' travagli che d'altra 
maniera non si potrebbon. Di stirpe, e di sangue nobile non 
è fra Turchi cognizione; e perchè per lo più tutti hanno 
bassissimi natali e costumi, senza proprii redditi, sendochè 
tutto è del re, e perchè la sola virtù dell'armi distingue 
gli uomini, che come nelle nostre parti si onorano i più 
prestanti di farsi chiamar duchi, marchesi, conti, così in 
quelle, il nome solo di schiavo del Gran Signore è il più 
vagheggiato titolo che si spenda.</p>
<p>Han sempre profanamente in bocca il nome di Dio, nel 
bestemmiare però mai. Vi son di quelli che aman l'ipocrisia 
nella lor fede; ma come anco nella nostra convien aversi più 
cura di loro che degli altri. Chi possede manco ricchezze è 
più sicuro: perchè sebbene elle posson talora giovare in 
acquetare i travagli possono anche facilmente servire alla 
intera perdita di loro stesse e del posseditore insieme, per 
l'ingordigia, che dicemmo, immensa del Principe, e de' 
Ministri.</p>
<p>Ho trattato fin qui, sebben per avventura imperfettamente, a 
Vostra Serenità ed alle Signorie Vostre Eccellentissime 
della persona, complessione, vivere, inclinazione, e 
pensieri dell'Imperatore de' Turchi, de' suoi figliuoli, de' 
suoi consiglieri, de' suoi capitani, de' suoi stati, de' suoi 
popoli, delle sue milizie, della sua religione e della 
particolar condizione de' Turchi in generale. Ora per 
raccogliere da miei discorsi se non sicuro pronostico, il 
mio debol giudizio almeno, non sarà forse penso discaro alla 
Vostra Serenità, che io dica che sebbene mostra al presente 
l'Impero Ottomano avere buona fortuna nelle cose esterne, 
cioè, che la Cristianità, e gli altri suoi nemici sian poco 
solleciti della sua depressione; nell'interne però a me pare 
si scuopre diversa, poichè dall'oziosa natura, effeminata e 
superba del presente giovane re, ne' proprii pareri anzichè 
pertinace ostinato, poco delle cose sue, e nulla delle altrui 
esperto; dal tirannico modo di regger lo Stato suo; dalla 
avara maniera tenuta dai Ministri in far mercanzia della 
giustizia, rendendola sempre a quelli che ne litigi o negozi 
loro meno la meritano, perchè più la pagano; 
dall'ignoranza de' medemi, e dalla emulazione morale che 
infra di loro passa, la quale per il buon fine de' loro 
particolari interessi fa' loro scordare de' pubblici; dalla 
scarsezza de' capitani; dall'imbastardita condizione delle 
truppe, piene di disubbidienza, con mille altri difetti; e 
dalle grosse spese sostenute nella guerra d'Ungheria, che 
grossissima divenne poi con quella di Persia mantenuta per 
tanti anni dall'Imperatore Ottomano, (gli eserciti del 
quale furono soliti vincer sempre in quelle parti, fuori 
però che al tempo del Cigala e di Murat già primo Visire, 
che sotto l'uno e sotto l'altro vi furon dissipati da mille 
disagj, e da Persiani maltrattati ancora con onore 
proporzionato al vantaggio di quel preclaro e valoroso re); e 
dalle forze del mare indebolite molto, nonchè dalle continue 
vessazioni per l'abbondanza de' corsari d'ogni nazione, dalle 
afflizioni de' scorticati popoli, e premuti sotto qualunque 
genere d'aggravio, che sta però bramando e pregando se non 
mutazione, sovversione almeno di quel governo; dall'entrate, 
e tesori regi, e l'une e gli altri grandemente scemati e 
diminuiti; dalle spese gravissime e inconsiderate di Sua 
Maestà, come è questa al presente della nuova Moschea da 
non intendere il re il proprio de' suoi negozii e dello stato 
suo; poichè non vede, non osa, e non sa altro mai di quello 
vuole il Bassà, che governa, e il Chissar Agassi, i quali 
sono amici, e gliele rappresentano a lor modo conforme 
i lor interessi, e da una certa quasi necessità che la 
natura da sè medesima alle cose dispensa, cioè, che quando 
che tosto creschino in breve manchino, e per lo contrario 
quando lentamente elle s'avanzino lungamente durino; da tutti 
questi particolari credo non potersi raccor gran speme di 
diuturnità di regno; tuttavolta fomentato da disordini del 
Cristianesimo tira innanzi, non so come, quell'imperio; il 
quale fra tante considerazioni a suo danno, può ben contare 
una grande a suo prò: che, nel colmo delle angustie sue, 
lasciò Dio poi nostri peccati seguire la pace fra Cesare e 
lui; che d'altra maniera continuando ambedue le guerre 
d'Ungheria e di Persia, a viva forza pareva che la necessità 
dovesse porre la spada in mano a quei Principi grandi, i 
quali per far agli altri invito di torla, essi ancora sono 
più degli altri eziandio obbligati a far conto di simili 
occasioni, <foreign lang="lat">massime</foreign> che le tumultuazioni dell'Asia in 
quei tempi multiplicavano grandemente, onde si può ben 
comprendere quanto felicemente sarebbe ritiscito il metter in 
atto quello che di sopra discorsi.</p>
<p>Ma caminando l'avaro, ingiusto e sforzato governo presente, 
torneran forse a ravvivare le ribellioni conforme quello ne 
predicono i Turchi stessi, che meno tristi degli altri poco 
accomodati di fortune, non possono concorrere con quegli che 
spendono in grosso in comperare degli ufficj e de' 
magistrati, e quali però, acciocchè la ruota che dà il 
corso all'oro per il profondo canale dell'ingordigia 
turchesca non fermi mai, dopo avere bene speso ed ottenuto il 
governo, mentre sono dubbiosi d'esserne fra poco levati, e 
perciò colmi di voglia di riempirsi in breve la borsa, come 
segue d'ordinario coll'espilazioni de' popoli e de' paesi lor 
commessi, succede che trovandosi ancor per cammino corre 
lor dietro alle volte altro ministro, che con maggior somma 
di denaro comperasi l'istessa carica, poi mostrandone loro 
più fresca e risoluta l'imperiale concessione, onde 
scornati, impoveriti tornansene addietro pensando al rimedio 
della sciagura loro per mille altre indirette vie.</p>
<p>E se alle tante afflizioni, ed angustie che ho in più 
luoghi di questo mio discorso dimostrato a Vostra Serenità 
ed alle Signorie Vostre Eccellentissime ragionando de' popoli 
obbedienti al Gran Turco, e apportate loro dall'avarizia 
immensa de' ministri, vuol il Gran Signore, qualora si 
alzano dagli infelici insolitamente i reclami dar qualche 
rimedio, elegge sindaci in quelle parti dello Stato, che più 
languiscono; ma in iscambio di sanare avvelenan la piaga, 
poichè se i primi mangiarono, diluviano i secondi, 
<foreign lang="lat">massime</foreign> sotto coperta di dar soccorso alla povera 
gente, che niente infine beneficio ma bene gran danno ne 
cava, oltre il dover pascere e donar molto a coloro, perchè 
di tutto quello che da loro è tolto a' ministri incolpati, 
portan essi per la maggior parte al Re, volendo mostrarsi 
alla Maestà Sua diligenti nell'ufficio, ed accurati 
nell'interesse regio, il rimanente poi applicano a loro 
stessi senza minimo risarcimento de' sudditi oppressi, e 
così facendosi i lupi pastori, per fuggire il male si 
trabocca nel peggio. Disordini che non ebbero luogo sotto 
altri imperatori di quella casa virtuosi e valorosi, come 
furono Sultan Selim, folgore, così chiamato, per la bravura 
delle azioni sue, e Sultan Soliman, de' quali il primo fe' 
pestar bello e vivo in uno di que' mortari grandi di pietra, 
che per Costantinopoli si veggono molti, non so che soggetto, 
sendo che egli disse avrebbe l'uffizio preteso, quando 
non potesse per altro modo, con dar quel mortaio pieno di 
zecchini all'imperatore, e il quale teneva oltre di ciò in 
tanto terrore, non che altri, i bassà stessi del Divano, che 
quando andavano i giorni determinati alla presenza sua, pieni 
di paura, facevan portare da lor servitori altri turbanti, 
perchè, pochissime eran le volte, che uscissero dal re, 
senza che con una mazza ch' egli teneva a canto, dopo averli 
acerimamente ripresi de' loro avari termini o d'altro, non se 
gli cacciasse dinanzi, dando loro con essa una buona 
ricercata per la testa, onde, scomponendosi loro le toghe, 
era di bisogno si ponessero quell'altre, che ben ordinate 
tenevano a questo fine i loro servitori pronti alla porta.
Soltan Soliman per atterrire i suoi ministri dall'estorsioni 
fe' scorticar vivo un tristo Cadì, e per ammonire più gli 
altri, ad esempio di Cambise re de' Medi, fe' coprire lo 
scagno, in cui era solito stare all'udienza della pelle di 
lui, e vi fe' sedere sopra il figliuolo di poi. Mi pare si 
possa aggiugnere anco per considerazione di qualche pericolo, 
come acennai in sul principlo del mio discorso, l'indulgenza 
fin qui di Sua Maestà pel fratello, tenendolo in vita, fuori 
del costume de' re Ottomani, poichè se egli venisse a 
morire, (che se ben giovane, e forte può nondimeno 
facilmente mancare pel tenor del viver suo, combattuto dalle 
lascivie e dalla soverchia conversazione con le donne, com' 
è accaduto a degli altri suoi precessori ancora), potrebbe 
insieme facilmente succedere, che restandosene il principe 
figliuolo ancor tenero, con qualche protezione di dentro 
fosse messo fuori del serraglio il fratello vivace e pronto, 
e se lo richiamassero le milizie, sendochè potrebbono più 
facilmente sperare d'esser abbracciate e favorite da questo 
ormai in età adulta, che da quel piccolo figlioletto senza 
principio di cognizione alcuna; onde i rumori ne potrebbero 
esser grandi, come che qualche altra volta in Costantinopoli 
si son pur veduti, ed a tempo antico per questi medesimi 
rispetti di sollevate milizie maggiormente in Roma si videro, 
onde occorre, pregar Dio che affretti il corso a quei mali 
accidenti, che posson nascere ogni giorno da così violento e 
mal abituato governo; nè so ne dobbiamo disperar anco, e 
perchè non durano lungamente gli sforzi, nascendo solo dalla 
moderazione la lunghezza degli imperj, e perchè non mancano 
esempi di altri Gran regni, retti mali, mal terminati. E 
certo, se poniamo mente alla essenza di re, non è egli altro 
che un guardiano dell'onesto e del giusto, posto in quel 
grado per salute dei sudditi, e non per pascersi le proprie 
voglie: se in alcun di questi punti scontra bene il modo di 
reggere, stante le cose considerate, me ne rimetto al 
parere della Serenità Vostra e delle Signorie Vostre 
Eccellentissime che ben sanno per altra cagione non dirsi: 
non essere tra Gran re e tra gli uomini bassi differenza 
alcuna, mentre dormono, se non perchè i re mancano in quel 
tempo d'operar cose regie, onde propriamente non il dormire 
toglie lor l'essere di re, ma sibbene il non far operazioni 
di loro degne; mi par di chiuder questo proposito con il 
detto d'una povera donna, che, mentre Sultan Soliman andava 
all'acquisto di Belgrado in Ungheria sul Danubio, se gli fece 
incontro tutta piena di lagrime scapigliata, e sì gli disse: 
da soldati sta notte mi è stata rubata tutta la mia casa, e 
toltomi quanto ci avevo; risponde Soliman: buona donna tu 
dormivi; replicò ella a Sua Maestà: è vero signor ch' io 
dormiva pensando che tu fossi desto; punse la risposta il re, 
ma piacqueli nondimeno grandemente, chiamò Cresten primo 
Bassà, gli ordinò facesse trovar e punir i ladri come 
seguì, donò alla donna molta quantità di moneta, e 
fe' per sempre esente, da ogni fazione il casale in cui 
viveva.</p>
<p>A trattar dell'intelligenza, che il re dei Turchi 
intrattiene cogli altri potentati del mondo, è fallace 
assunto negli uomini le più volte; quello ne dirò nondimeno 
che ne credo, rimettendomi però al parere di Vostra 
Serenità e di molti altri Illustrissimi e Prudentissimi 
Signori che m'ascoltano, e che con gran servizio pubblico han 
trattato quella Porta.</p>
<p>Mi pare in primo non disconvenire il dire, che l'alterezza 
ed arroganza turchesca, attribuendo alla grandezza 
dell'imperio suo molto più che non se gli deve ancora, se 
non disprezza, mostra almeno di far pochissimo conto 
dell'amicizia di tutti gli altri principi, i quali, quasi a 
lor dispetto estima il Turco necessitati alla sua; onde 
superbamente si suol dire spesso dai suoi ministri: quella 
Porta esser per sempre aperta del pari a chiunque le domanda 
e la pace e la guerra. Oltrechè, cavandosi quel re fuori dei 
confini dell'umanità, si alza infino in cielo a pigliar i 
suoi titoli, chiamandosi, Ombra di Dio, Donator d'Imperi e di 
corone, con quegli altri che fanno quella sì lunga 
filastrocca. Per maggior ostentazione anche della grandezza 
sua, non rispondendo parola mai ad ambasciatore di qualsisia 
Gran principe che gli vada a parlare, il quale fa inoltre 
eziandio nell'atto di baciarli la veste condurre a sè, e 
ricondurre da due suoi Capigì, come un prigion per le mani 
stretto.</p>
<p>Innanzi ch' io entri a parlare in tal proposito dei principi 
cristiani, giudico bene dire ciò, che mi accade dalla 
volontà che passa fra il re dei Turchi, ed altri principi 
infedeli. Di grandezza, di forze e di bravura merita esser 
anteposto fra questi il re di Persia, che con generosità di 
animo, per risentirsi delle ingiurie antiche ricevute dai 
Turchi, e per ricuperare gran parte dello Stato suo 
occupatogli da loro, lor mosse contro valorosamente, già 
nove anni in tempo del padre di questo re, confortando 
l'imperatore a mantenere in Ungheria la guerra contro la casa 
Ottomana, ed incitando con suoi ambasciatori tutti li 
principi cristiani a pigliar l'armi contro di lui; ma non 
parendo ancor tempo a Dio farci per nostri difetti godere di 
quella opportunità, con le discussioni tra il morto Cesare 
ed il fratello re d'Ungheria, allora mancò quella 
guerra, ponendosi ambedue in pace coi Turchi, i quali 
stanchi la desideravano infinitamente; e come dicevo altrove, 
se quei principi di Casa d'Austria senza travagliar infra di 
loro, benchè avessimo voluto coi Turchi la pace ne fossino 
andati alquanto più lenti, non precipitandosi in essa, come 
fecero scioccamente, gliela avrebbero venduta carissima: 
sendochè essi l'avrebbero comperata ad ogni maggior 
interesse, stante l'angustie in che erano messi per l'altra 
parte dal Persiano, il qual non mancò già d'animo, benchè 
gli mancassero gli ajuti e la fortuna con la pace suddetta, 
ma solo resistendo all'impeto delle forze ottomane, che 
condotte da Murat generale, già due anni, entrarono nella 
Persia, seppe ora con il temporeggiare, ora con far 
incontrare da una parte delle sue genti alcuna di quelle dei 
Turchi con grossa scaramuccia restar superiore, in modo che 
tra per la forza della spada, tra per l'ingiurie del verno, e 
tra per lo mancamento dei viveri, ammutinatosi contro il 
generale l'esercito, fu astretto assai confusamente 
ritirarsi, con lasciar fra le nevi sepolti forse sette pezzi 
d'artiglieria che non poterono condursi in Van, ove il 
resto da medesimi soldati per estrema necessità fu a gran 
pena introdotta. Presso i quali danni e disagi grandissimo fu 
quello che vi perissero quasi tutti i cavalli, tutti i 
camelli ed altre bestie da servizio; onde scrivendo Murat a 
Costantinopoli, dopo la sua ritirata in Diarbechir, 
addimandava sopra tutto un smisuratissimo numero di cavalli 
da rimontare l'esercito. Il paese ritolto come patrimonio 
della corona di Persia, da quel re al Gran Signore, si 
parte da Tauris, e per l'antica Media, oggi detta Shirvan, 
camminando giugne a Derbent, posta alla testa del mare 
Caspio, e calcolando poi fra i Giorgiani e gli Armeni, i 
primi per sangue, i secondi per vassallaggio, uniti con 
quella maestà termina questa sua ricuperazione nel paese dei 
Turcomanni, popoli che in parte la riconoscono vicino Erzerum 
tre giornate, e forse 18 potrà per lunghezza stendersi 
tutto questo spazio, il quale contiene quello di cinque 
provincie, Tauris, Shirvan, Revan, Gilan e Demircapì che 
abbraccieran forse 44 Sangiaccati; i quali fra tutto 
faranno 136 fra città, e buone terre. Avrebbe quel re 
potuto occupare ai Turchi paese d'avantaggio, gli anni 
<foreign lang="lat">massime</foreign> che restavano travagliati in Ungheria, ma 
perchè non siano Persiani molto esperti ad assalir 
fortezze come Erzerum, e Van, o perchè come dicono lor 
basta aver ricuperato ciò che perderono, senza voler 
maggiormente irritarsi contro lo sdegno dei Turchi, non han 
fatto, benchè gliene permettesse il tempo maggiori 
progressi, non ostante che pretendino sopra Babilonia, ove 
resta sepelito Alì, dopo Maometto lor principale capo, di 
religione ed espositore dell'Alcorano, al quale da molti anni 
fa il Persiano re fabbricare una cassa ricca, gioiellata e 
dice volergliela presentare egli in persona, ma non sarà 
questo facil concetto da eseguire, cred' io.</p>
<p>Lo stato delle cose della guerra in fra quei due re, qualche 
mese in prima il mio partire, era in su gli apparecchi da 
ambe le parti per essa. Da quella dei Turchi, per li 
abbrucciati e disabitati paesi mal si poteano nè eseguire, 
nè sperare d'eseguire. Onde, e per esser anco il tempo 
innanzi assai, dopo la morte di Murat, parve a Nassuf 
generale di licenziare le milizie l'anno passato, per avere 
spazio di meglio ordinarsi e provvedere alle necessità del 
presente, se vi fosse stato bisogno. Quanto alle munizioni da 
combattere, queste da Costantinopoli e dal Cairo eran già 
state, e, di Damasco, spedite, al campo. Ma perchè, e la 
speranza delle cose passate, e la prudenza di Murat generale, 
che in così fatti difficili casi ben sempre si resse, (come 
dimostrò nel concludere la pace in Ungheria, che fu 
altrettanto comoda a Turchi, quanto di danno ai Cristiani), 
consigliava il buon vecchio al suo re la pace, attese egli 
specialmente a questo pensiero, e benchè si travagliasse 
nelle dimostrazioni per eseguire la guerra, non cessava 
però mai di ricordar in Costantinopoli ai ministri 
l'abbracciamento della pace, con alquante lettere di lui, che 
inviai pure a questo Eccellentissimo Senato. Toccava anco, ma 
leggiermente di questo suo pensiero al re, il quale ne 
repugnò lungamente, per essese signore molto geloso della 
riputazione sua, <foreign lang="lat">massime</foreign> che non consente la legge 
Munsulmana che mai si rendino quei luoghi in cui si fa 
l'orazione conforme l'uso di essa, e per esser insieme molto 
pertinace, come altrove dissi, in quello che una volta 
determina. È vero, cred' io, che tanto più ne stesse 
lontano, quanto meno viene alla Maestà Sua dato ad intendere 
la verità di ciò che passava dal Bassà Luogotenente, e per 
non dispiacerle e perchè a lui medemo tornava bene forse la 
continuazione della guerra, per continuare senza il 
primo visire alla Porta nel governo del regno: onde 
perseverando il re nell'opinione immensa della grandezza 
delle forze sue, non sapeva dar luogo facilmente a pensieri 
della pace, e perciò vide altrettanto mal volentieri Mehemet 
ambasciatore del Persiano mandatogli da Murat, quanto da lui 
volentieri gli fu inviato perchè si dasse adito dalla 
Maestà Sua a qualche incamminamento di pace. Da che nacque, 
che sebbene con magnificenza fu ricevuto l'ambasciatore 
suddetto, anzi per fargli mostra della grandezza ottomana, 
per onorarlo gli furon poi dati disgusti assai, e quanto alla 
pace, ed il mal animo contro il Persiano ebbe il re in 
quei giorni a dire: essere risolutissimo di continuare la 
guerra, anco ci avesse dovuto andare la veste che aveva 
indosso; ed aggiunse inoltre allora sovra ciò a Murat 
generale, mostrando poca soddisfazione dei suoi ricordi, che 
s'egli, come vecchio si trovasse della guerra stanco, 
liberamente glielo dicesse, che manderebbe altro soggetto a 
trattar l'armi sue in quelle parti, o ci andrebbe egli 
stesso. Onde apertamente ben mi pare si possa comprendere 
quale fosse fin allora la volontà dei Gran Signore. 
Contuttociò, mostrandosi molto grandi le difficoltà che dal 
canto dei Turchi si appresentavano in quella guerra, mi 
dubitai sempre molto, come anco molte volte scrissi, fossero 
elle bastevoli in fine a rimuovere dal suo pensiero il re, 
facendogli trovar buona la pace: poichè, sebbene al mondo si 
possono sforzare talvolta gli uomini, non si può però da 
alcuna grandezza in terra sforzare il cielo; onde non 
trovandosi munizioni da viver per lunghissimo spazio in quei 
desolati paesi, e scabrosi per molti angustissimi passi, ad 
un'esercito così grande, non solo per avere fin sotto 
Erzerum abbrucciato il Persiano il paese del Turco, ma il suo 
medemo ancora per molte giornate dentro, e non potendosi 
anco, e ci fossero i viveri, condurvisi su non per certo 
tempo, sendochè non può un animale, portar più di quello 
che per alquanti giorni al soldato ed a sè basti. È cosa 
chiara che una grossa armata toglie in angustie tali a sè 
medema il modo di sostentarsi, e per conseguenza quello 
di vincere ancora, dando al nemico sicuro vantaggio di 
combatterla; quello che per queste ragioni entrando Turchi 
innanzi potrà sempre il Persiano accorto ed agguerito 
principe se non avrà fatto prima, farà in su la ritirata 
loro; la quale non potendo essere se non in mala 
stagione, per non volere e per non potere il soldato 
chiamato alla guerra levarsi se non dopo dato il prato al 
cavallo, dopo fatta la raccolta per sè, restando lungo il 
viaggio, partendo tardi, tardissimo arrivando fra le nevi e 
fanghi che antecipano e abbondano senza modo in quelle parti, 
o con il cavallo stanco anzichè di battaglia, di riposo 
desideroso, conviene quasi di necessità che ella sia 
disordinata e pericolosa.</p>
<p>Viddesene la sperienza appunto due anni sono che 
accompagnato, come poco innanzi toccai, da tutti i disordini 
ed incomodi sopradetti, Murat, se con l'esercito suo fresco 
si fosse il re Persiano risoluto d'attaccarlo alla coda, per 
quanto affermano tutti li soldati che di là vennero, avrebbe 
intierarnente disfatto, <foreign lang="lat">massime</foreign> che, quando il Turco 
dal disagio e dal timore cacciato si ritira non conosce 
freno, e non conserva disciplina nessuna, ma con la fuga 
solo si consiglia; siccome per lo contrario vittorioso, 
irresistibile si fa quale l'impeto suo; ma oltre la 
lontananza, la difficoltà dei passi, la scarsezza dei viveri 
e la mala stagione, vantaggi che molto grandi appariscono 
dalla parte di loro, con discontentezza delle proprie 
milizie, che avendo ben conosciuto in pratica gli incomodi 
smisurati della guerra in quelle parti, non che riprovargli, 
non poteano sentir nominargli specialmente gli Spahi, che ci 
han lasciati i cavalli, e moltissima di quella milizia ha 
convenuto con le scarpe di corda tornarsene a piedi alle case 
loro in Grecia, abbattuti dal freddo e da ogni altro disagio. 
È vero che Masuf generale fe' grande sforzo, quest' ultima 
volta che si sbandò l'esercito, per isvernare i soldati alle 
case loro, di mandarli soddisfatti il più che potesse, e con 
aumentar loro alquanto li stipendii, e con dar loro qualche 
parte delle trascorse lor paghe, ed altri benefici ancora. Ma 
non è anco tutto ciò stato rimedio sufficiente al bisogno, 
poichè la sperienza, e la memoria dei danni passati, 
accresce in lor fortemente il timore dei futuri, mettendo 
lor sempre innanzi i rispetti soprannarrati, che 
consigliarono anco Masuf generale, benchè molto feroce e 
sprezzator dei pericoli e della morte, a dimostrarsi conforme 
lo stile di già Murat primo visire in su le trattazioni 
della pace con il re Persiano, con le quali secondo che vien 
detto, e molto facile pare ancora, s'è condotto ora alla 
conclusione di essa, che presso i medesimi Turchi che 
intendono, e presso il comune parere ancora riuscirà, dal 
canto loro, poco onorata, stantechè non avrà avuto radice 
da altro che dal conoscer essi, considerati gli accidenti 
passati, come dissi, invincibile il Persiano e se medesimi 
costituiti in gran necessità, volendo insistere a 
guerreggiare seco, di perdere ogni anno gran parte degli 
eserciti loro, senza altro avanzo che della fatica, della 
spesa e della vergogna. È stata questa, pace da' Turchi 
desiderata, oltre gli altri, per questi due rispetti: il 
primo, la mala soddisfazione, che per loro riceveano da 
Polacchi, guardando la protezione che simultaneamente 
vogliono avere di Serban e Costantin, principi deposti, l'uno 
della Valacchia, della Moldavia l'altro.
Onde dal Gran Signore al Serenissimo di Polonia si scrivono 
sempre lettere sopra ciò che non si scriverebbono ad uno di 
quelli principi, appunto colme di minaccie e di pretesti. Il 
secondo rispetto, l'infestazione dei bertoni corsari. Il 
Nasuf (essendochè in breve rimarrebbe accordata la pace) 
scriveva al re ed ai ministri non doversi attendere per loro 
maggiormente ad altro che a liberar il mal concetto che 
impresse in alcuno, fosse la Maestà Sua per invader gli 
Stati marittimi di Vostra Serenità, condiscendendo di 
parlar anche di Candia, con dire non potersi continuare da 
lei la fabbrica di moschea, senza pigliar il regno di Candia, 
e costringer almeno la Serenissima Repubblica a pagarle un 
grosso tributo all'anno, il quale applicato per ora alla 
moschea servirebbe perchè tanto più in breve si conducesse 
alla perfezione sua. Ma perchè io m'affissassi molto su 
questa voce, ed ordinassi anco al Borizi penetrarne il vero, 
non trovai io stesso fondamento reale; e, siccome ho altrove 
considerato, non potendo i Turchi intraprender imprese tali, 
se non dopo avere una grossa armata in punto, e questa non 
potendo escire se non dopo qualche anno e dopo lo sborso 
d'una gran quantità di denaro, non veggo possano con realtà 
di forze e di discorso pensare a questo; ma stantechè resta 
il Gran Signore in pace con gli eserciti in casa, il far 
capitale anco delle voci non fondate potrà servire, se non 
altro, a vantaggio di buon governo, come ebbe sempre questa 
Serenissima Repubblica in costume. Onde le provvisioni fatte 
da Vostra Serenità ultimamente per riveder 
riordinato, e curar delle sue piaghe il regno di Candia, 
tanto sono più necessarie, quanto ve ne apparisce 
maggiormente il bisogno.</p>
<p>Dall'altra parte il re di Persia, se ben di forze e di 
esercito inferiore a quello del Turco, non volle lungamente 
attendere ai partiti per la pace propostigli da Murat 
generale, poichè in essi non si comprendeva la compita 
restituzione, dei confini pretesi da lui da Sultan Soliman; 
il qual Murat inviando, come dissi, l'ambasciatore di quel re 
a Costantinopoli, fu in particolare per dar intenzione al 
Gran Signore ed ai ministri, che lasciandosi Tauris e il 
territorio suo, come dire in feudo al figliuolo maggiore 
di lui, con che di presente sborsasse una quantità di danaro 
ed ogni anno poi pagasse 400 some di seta, si fosse potuto 
concluder la pace. Questi, per quanto ho inteso di poi 
dall'ambasciatore persiano, fu piuttosto da Murat ricordato 
così al Gran Signore, per tentare la Maestà Sua, e disporla 
se potesse alla pace, che proposto da lui al re persiano, ed 
assentito da quella Maestà; la quale stando del continuo 
pure con generosa costanza ferma in sul volere interamente il 
contenuto fra i sopradetti confini antichi, accordati da suoi 
maggiori, in prima di pacificarsi ha voluto vedere questo suo 
pensiero ridotto a compita perfezione, com' è seguito con la 
pace, che dicono esser firmata, stante i medemi confini sino 
al ponte di Pastor, lontano poche miglia da Erzerum, 
conoscendo ella ben allora che a godere delle sue giuste 
pretensioni, avea certo a condurla il far per qualche tempo 
ancora resistenza all'arme dei Turchi, che per la stanchezza, 
per i disagi e per le scosse avute dal guerreggiare così 
lungamente in paese così lontano e spogliato, convenivan 
elle infiacchire e disservirsi ancora, immaginandosi 
frattanto di questo modo che o la necessità o la ragione 
farebbe condiscendere il Gran Signore, nel suo volere, nel 
modo che si ragiona appunto essere accaduto. Oltre queste 
importantissime considerazioni, altra vi si aggiugne 
gravissima, che il Persiano avesse ceduto ai Turchi il paese 
lor tolto per qualche rispetto, con un poco di tempo vi 
avrebbe rifatte le fortezze, l'avrebbono reso coltivato, e 
ripartito dal Gran Signore come il resto del suo, avrebbelo 
consegnato ai valorosi li quali cavandone molti utili, e 
ponendovi per conseguenza amore, e per l'interesse lor 
proprio, e per quello del re loro, non solo si 
avrebbono difeso gagliardamente, ma, aumentatesi le forze 
ottomane in quelle parti, avrebbono sempre tenuto in timore 
ed in briga il Persiano, quello che stando le cose come si 
trovano, non può seguire.
Aveva il re di Persia ricco esercito suo, oltre 60,000 
combattenti, tutta gente scelta, unita da suoi principali e 
fedeli vassalli e capitanata da lui. 
Ho inteso avesse vicino a 12,000 fra archibugieri ed 
arcieri a piedi forestieri ben trattenuti, appresso l'altra 
sua milizia pur a piedi, e l'abbondante eccellente 
cavalleria, peculiar forza di quell'antico e nobilissimo 
regno. Tiene dell'artiglieria ancora, e ritrovata in tante 
piazze ritolte al Turco, e fatta anche da lui fondere con 
l'opera dei Portoghesi e degli Inglesi, dei quali ha 
buon numero che la governano ancora. Resta anco quel re al 
presente inquieto di Osbek Tartaro, il quale Osbek avendo 
avuto gli anni passati aspre contese con il Kan di 
Samarcanda, con quello di Buccara, e con certi altri 
inferiori Signori nel paese del Zagatai, sono stati questi, 
come vicini ed inferiori di forze a Osbek, sostenuti con lor 
gran vantaggio dal Persiano, per la qual cosa riconoscendo 
essi il beneficio, vivono quieti ora non solo da quella 
parte con Persia, divertendole i travagli d'Osbek, ma 
somministrarono per ragion di gratitudine gli ultimi anni 
della guerra quegli aiuti in oltre che poterono al re amico, 
e mentre si ritrovava appresso alla Sua Maestà Chiaradin, 
Chiaus del Gran Signore, giunsero appunto ambasciatori di 
quei principi che le portarono molte esibizioni in nome dei 
loro Signori, e molti presenti ancora d'odori ed altro, 
specialmente di certe cammelle bianche delle quali con altri 
presenti donò ella alquanto a quel Chiaus, dicendogli le 
conducesse seco in Costantinopoli, riferendo d'onde e da chi 
fossero state mandate in Persia. Ma quello che sovra il tutto 
pare sia il nerbo maggiore del re Persiano è la propria 
virtù dell'animo suo, perchè signore giustissimo, cortese, 
valoroso, ed amato da' suoi, e volentieri seguito ed obbedito 
da tutti. Tiene un'affabilità, in particolare coi sudditi 
suoi, che pare quasi imiti quella de' re Francesi coi loro, 
onde se cavalcando talvolta passa da certi luoghi, ove si 
riducono essi a bere di quel beveraggio di acqua forte, si 
ferma la Maestà Sua, e con parole e con faccia allegrissima, 
non permette ad alcuno si muova dal luogo suo, ma fassi 
ella portare ancora, e ne fa loro brindisi. 
Alcuna volta ancora si pone a sedere in fra di loro con somma 
umanità, spogliandosi la persona di re, e vestendo la 
particolare maniera, talor da quel re usata, per infervorare 
maggiormente l'amore de' suoi popoli verso di lei, e verso la 
difesa del regno suo, non lascia però di castigarli ancora, 
quando gliene danno occasione, siccome fe' in particolar di 
alcuni principali signori imputati di fellonia; mostra 
ingegno assai, accomoda di sua mano archibugi ed altre armi, 
si pregia molto essere tenuto soldato. Mi riferì un giorno 
un emir di quelle parti, stato già a Venezia, che 
trovandosi egli innanzi alla Maestà sua parlandogli de' 
Principi Cristiani, il dimandò ella quello dicessero di lui. 
Le rispose che era da tutti molto amato e stimato per 
valoroso signore; intese ciò con gran gusto, e subitamente 
levatasi il berretto di capo il gettò così un poco in alto, 
ripigliandolo, e ne ringraziò Dio. Passa quel Re di poco li 
40 anni, è ben complessionato, onde vuole sempre in tempo 
di guerra essere per tutto, e vedere ed ordinare le cose sue. 
Ha quattro figliuoli, il principe sarà di 20 anni, il 
quale ha pure un figliuolo amatissimo dal Re; 12 anni avrà 
il secondo genito; piccioli restano gli altri due; tiene 
quattro mogli: la prima già figliuola di Simon Can Prencipe 
de' Giorgiani che si morì nelle Sette torri in 
Costantinopoli.</p>
<p>Lamentavasi assai, e ne aveva gran ragione de' principi 
cristiani, che il lasciassero solo contro il Turco, 
specialmente dell'imperatore, a contemplazione del quale gli 
armò contro. Quegli della religione nostra, che ne' suoi 
paesi capitano, sono ben veduti da lui, ed accarezzati 
ancora. Andarono certi Cristiani a dimandarli un giorno fosse 
contento, potessero accomodare ed ufficiare certe chiese 
nello Stato suo. Rispose loro alterato alquanto: che non lo 
meritavano, perchè, da' principi Cristiani non era a lui 
mantenuta la parola di combattere ed aiutarlo a debellare il 
Turco, per liberar ed essi e lui dalla tirannide sua; 
concedette loro le chiese richiestegli, ed inoltre donò loro 
molte tappezzerie per ornarle, dicendo: Vorrò veder se 
nell'avvenire vorranno mantenere i vostri principi 
anche qui l'onore delle lor chiese; nelle quali esteriormente 
consente loro tenghino inalberata la croce, e suonino anco le 
campane come facciamo noi in questa città. È ghiotto al 
vino, e beve acquavita con molto gusto, perchè non accade 
mai, che come i Turchi l'acqua, non si faccia egli condurre 
appresso ambedue questi liquori. Con Mechmet Bege, prudente 
signore, mandato due volte ambasciatore in Costantinopoli da 
quel re, mi son trattenuto sempre secretamente, ma 
continuamente, lodando di continuo le azioni eroiche della 
Maestà Sua, assicurandolo del cordial affetto e della 
gran stima che fe' sempre Vostra Serenità della corona di 
Persia, e della segnalata virtù in particolare del presente 
re, al quale parea nel maneggiar dell'armi promettesse Dio 
gloria maggiore da superare quella di tanti altri 
preclarissimi antecessori suoi, assicurandolo che il bene 
della Persia sarebbe sempre procurato da questa Serenissima 
Repubblica. Ebbe senza fine cari, l'ambasciatore, i miei 
ufficj, che accompagnai con altri amorevoli termini ancora: 
m'assicurò della costanza del suo re in mantenere la 
riputazione del suo nome. Dipoi voleva far scrivere da quella 
Maestà a questa Serenissima Repubblica in ringraziamento 
dell'amor suo, e per pregarla ancora pregasse il Papa a 
tenere le sue ragioni ed a soccorrerlo. Gli risposi non esser 
necessario facesse prender altro impaccio di scrivere a sua 
Maestà, perchè io avrei ben fatto l'ufficio con Vostra 
Serenità, ed Ella amorevolmente poi avrebbe fatto anco con 
il Pontefice, sempre quanto avesse potuto per servizio suo; e 
lo lasciai andare ottimamente impresso. Se costui avesse 
potuto giugnere in Persia, mi persuadeva avrebbe con grande 
onore, e vantaggio ancora parlato a quella Maestà di questa 
Serenissima Repubblica, e perchè al fermo mi disse che 
l'avrebbe fatto, e perchè in sul suo partire in segno 
d'amorevolezza mi mandò a donare certi odori, ed una bella 
spada ancora dicendo, mi ricordassi del suo re; ma succedette 
la morte sua mentre si trovava ancora presso Nasuf, in 
Diarbechir, disperato ed arrabbiato non l'avesse quegli 
voluto lasciarlo tornar in Persia. 
Le cose a venire Serenissimo Principe, Illustrissimi ed 
Eccellentissimi Signori restano chiaramente intese solo da 
Dio. Pure imperfettamente dirò intorno alla pace, che dicono 
essere fra questi re conclusa, che seguendo ella per 
istanchezza de' Turchi, e per aver avuto luogo 
nell'animo della Maestà Sua la ragione continuamente 
rappresentatale dalla difficoltà delle cose medeme, per la 
discontentezza, per non dir disperazione delle milizie, per 
la spesa immensa, per la carestia, per la risoluzione e 
bravura dell'inimico, per il darsi ad intendere quello che in 
molti Turchi grandi è già impresso, specie di gloria dover 
esser lo avere il Gran Signore con 100 some di seta 
all'anno tributario il re Persiano; si può credere abbia 
ella almeno per buon pezzo a camminar innanzi. Ma se 
nell'animo di un re giovine e risentito, non potrà in tutto 
ammorzarsi la memoria del danno e della vergogna d'aver 
rilasciato quello che giustarnente non solo pretendeva, ma 
era stato da suoi predecessori valorosamente guadagnato, 
goduto, e da lui gran tempo combattuto ancora; se lo stile 
insolito fra Ottomani di cedere per via di negozio quello che 
per via di arma si è guadagnato dovrà aver luogo; se gli 
accidenti che molteplici e gravi stante la vicinanza dei 
Persiani a Erzerum potranno, come potran al certo alterare 
fra' confinanti la quiete; se l'alterigia, se la corta e 
falsa fede de' Turchi non cambia natura; ben si può 
credere abbia questa pace ella ancora ad essere e falsa e 
corta; tanto, solo per avventura potendo durare, quanto 
tarderan li Turchi a ripigliar vigore e forza da invadere 
quel regno, con il quale per pace della coscienza mia 
convengo dire, devono tutti i Principi intendersi bene, e con 
dovuti riguardi a suoi rispetti, più questa Serenissima 
Repubblica che gli altri, poichè più degli altri lasciata 
da Dio vicina ed in pericolo delle forze potenti de' Turchi. 
Mi pare in proposito di questa pace non abbia a riuscire 
soverchia considerazione anco, che intendendosi volere Nasuf 
primo visire, in prima di condursi a Costantinopoli, giugnere 
fino in Aleppo, con iscusa di farvi qualche servizio per il 
suo re, e voler ordinare inoltre la ricuperazione di qualche 
castello occupato da alcuni signori di Kurdi, possa essere 
per avventura questo un modo d'inframettere dilazione al suo 
arrivo in Costantinopoli, come quello che, pur troppo 
chiaramente avendo co' suoi medemi occhi potuto vedere negli 
ordini di Murat primo visire quello che il re gli die' di 
privarlo di vita, conosca vera quella proposizione che nei 
casi dubbi, o convenga altri interamente risolvere il no, o 
porvi almeno tempo di mezzo assai; acciocchè nascendo da un 
accidente un'altro, alcuno non accada che lo assicuri. </p>
<p>Vuol la ragione, che egli abbia a fare gran capitale 
della poco buona disposizione portatagli da Mechmet nuovo 
bassà e capitanio del mare; che ambiziosissimo del primo 
luogo, genero del re, fomentato dalle donne di dentro, farà 
ogni sforzo di sbattere costui, se non nella vita nel grado 
almeno. I quali rispetti, siccome pajon prodotti da sicura 
necessità che conviene a Nasuf avere della sua vita; così 
certo anche pare, (quando non voglia il re per gli interessi 
che l'hanno fin ora persuaso alla dissimulazione, non 
dichiarirlo apertamente ribelle ed armargli contra), non 
convenir alla Maestà sua il firmar in Costantinopoli 
scrittura di pace con l'ambasciator Persiano, senza che il 
suo primo visire che l'ha stabilita, come dicono, a confini 
con quel re, non si trovi egli ancora alla Porta, per 
avvertire la Maestà Sua di ciò che per proprio decoro e 
vantaggio le stesse bene in quella pratica; onde potrebbe 
anche succedere, se non de' scomponimenti, delle lunghezze 
almeno in questo fatto. Ma per ora, per dir anche tutto ciò 
che di costui mi va per mente, vengo pensando resti egli 
più risoluto a tenersi lontano da Costantinopoli, poichè 
chiamatone tante volte per lo passato dal re, al presente 
necessitato andarci per ogni ragione, volendosi mostrare buon 
servitore del suo Signore, e sempre più renitente 
scoprendosi al volere di Sua Maestà, bisogna credere che 
egli non sia non solo per andarvi, ma ch' egli pensi, come 
altri altre volte han fatto, ad assicurarsi per quel modo che 
miglior lo troverà in campagna; e per me vedendolo con 
autorità e con sigillo del Gran Signore starsene in Aleppo e 
in quel dattorno, vengo pensando, ch' egli possa aver 
intelligenza con quegli emiri di Tripoli e di Saida, 
sospettissimi già ambidue di ribellione i quali trovandosi 
molto ricchi, pieni di dipendenze in quelle parti, potrebbe 
facilmente accadere che ristrettesi con Nasuf ricchissimo 
egli ancora, colmo d'autorità, di seguito, valoroso della 
mano, amatissimo da' soldati e da Mori del Gemen mal disposti 
verso la Corona, ov' ebbe altre volte comando di Bassà, 
innovassero tutti tre i travagli passati. L'emir di Saida, 
posto in un sito di monte asprissimo, mostrando essere 
servizio del re suo, allargò gli anni passati il suo comando 
buon pezzo per quelle campagne verso Damasco; nelle quali 
sovra un'acqua assai grande restando fabbricati due gran 
ponti, e molto considerabili, ha guadagnato il primo verso di 
lui con il paese che di qui resta, e ritiene in 
Caravanserai 100soldati di guardia con lor archibugi; ha 
avuto pensiero far il medemo dell'altro ancora, ma non ha 
potuto di più fin adesso allargarsi. Restan anco in piedi 
Tabil e Carasaid ribelli valorosi, ambidue compagnì già di 
Calander Ogli, che tutti questi anni passati ricoveratisi dal 
re Persiano, han servito quella Maestà in guerra, e 
all'uscir di Persia, che fece Murat già due anni, il 
seguirono alla coda, con apportargli qualche danno.</p>
<p>Fermandosi Nasuf in campagna, facilissimo sarà si 
congiungino costoro seco, e così mettersi di nuovo quelle 
contratte d'Asia in sovversione con molto comodo de' principi 
Cristiani. Ma non debbo anche tacere, confidente essere Nasuf 
di sè stesso molto, e siccome altra volta, mentre generale 
si trovava nell'Asia contro ribelli, che devastavano tutto il 
paese, senza dar alcuno avviso al re, si condusse egli 
d'improvviso alla Maestà sua tutto carico d'arme, e 
considerandole, non potersi dar rimedio alla temerità de' 
ribelli, se non con la presenza di lei, tanto arditamente e 
replicatamente ciò disse, che potè due giorni appresso 
condurla seco in Persia per il fine suddetto, che male però 
seguì, sendochè il re convenne tornarsene con poca 
riputazione, senza aver apportato alcun profitto di sè a 
quel bisogno. Così potendosi egli anco immaginare con la 
conclusione della pace, dover trovar verso di sè addolcito 
l'animo della Maestà Sua, non sarebbe forse impossibile 
all'arditezza di lui, da questa speranza conducessesi anco 
questa volta a Costantinopoli, benchè stante gli accidenti 
che passano, mal si può credere con buona ragione che ciò 
segua. Ma la temerità, che esclude sempre dagli animi l'uso 
della ragione, vel potrebbe condurre e potrebbegli inoltre, 
con l'avere la vita, far perdere insieme: d'accidenti tali 
abbondando gli esempi fortemente.</p>
<p>Osbek Tartaro prencipe, confinante da una parte con il 
Persiano, mediante il monte Caucaso, e con gli Indiani 
dall'altra, è signore di molta considerazione, già di molta 
forza, specialmente in cavalleria, della setta vera 
maomettana, e perciò d'amore di legge unito assai per lo 
passato con l'imperatore de' Turchi. Ho detto per lo passato, 
poichè al presente nella parte dell'amore e della 
confidenza non resta così, benchè non meno del Signor Turco 
viva egli ancora nemico del re di Persia, discordante 
d'ambedue di religione, d'ambedue perciò tenuto come eretico 
nella fede loro. Trovasi nondimeno questo principe di 
presente in pace con il Persiano, il quale non avendo gli 
anni addietro avuto contro esercito de' Turchi, non solo ha 
potuto conseguire gli acquisti che ha fatto, e scorrer fin 
sotto Erzerum, ma insieme ha potuto contrastare e superare a 
quei confini l'arme del Tartaro, occupandogli alcune buone 
terre, che fortificate poi da lui, e guardate con grossi 
presidii, han notabilmente accresciuto in quelle parti la 
sicurtà delle cose sue. Il che gli è accaduto tanto meglio 
di poter fare, quantochè questi ultimi anni levatisi contra 
Osbek, con buone forze, quei signori parenti suoi nel 
Zagatai, che dissi disopra fomentati ed ajutati da lui, è 
stato egli costretto dopo aver qualche tempo guerreggiato con 
loro, con loro infine aver partito buona parte dello Stato 
suo, ond' è succeduto che egli è scemato assai di forze, e 
che in questi ultimi tempi è convenuto trattenersi in pace 
con il re di Persia; contro il quale furon per lo passato 
soliti i Turchi di eccitarlo con assai loro vantaggio, 
benchè da sè medesimo vi fosse sempre quando potè 
disposto. Ma perchè ammonendo i Turchi ancora la ragion di 
Stato, che se con le forze degli eserciti loro da una parte, 
se con l'armi di Osbek dall'altra, avessero debellato un 
principe più forte vicino, e della legge loro, si risolsero 
con il Persiano alla pace sotto il padre del presente re, 
<foreign lang="lat">massime</foreign>, che molto chiaro compresero, aver Osbek allora 
assai risolutamente stabilito nel suo pensiero di tirarsi 
tanto innanzi con gli acquisti in su quel del Persiano, che 
senza passare il mare, potesse condursi alla Mecca, ov' è 
sepolto il comun seduttore dei Turchi e suo.
E perchè tengono fra' Maomettani felicissimo quel signore 
che comanda il paese, ove quel sepolcro si trova, non solo 
non fecero più istanza i Turchi ad Osbek di muovere contro 
il Persiano come aveva più volte egli fatto. Ma tutto fu 
indarno, chè, quando d'una maniera quando d'un'altra, 
accortamente rispondendo, se ne escusarono i Turchi sempre. 
Per la qual cosa si può credere, che benchè potesse il Gran 
Signore estinguere il Persiano, per non aggradire ed 
avvicinarsi Osbek, se ne astenirebbe certo, conoscendo 
bene che il voler guerreggiare poi seco, con troppo suo 
disavvantaggio il proverebbe, e per la lontananza del 
sito e, per le condizioni de' sudditi nuovi e per la pessima 
soddisfazione dei vecchi in quelle parti, all'estremo, come 
dissi altrove, maltrattati da ministri ottomani, o per lo 
ottimo nome in che resta il Tamberlano di principe molto 
giusto nella sua legge, mantenuta sempre per lui d'ogni 
corruzione illesa. Onde levatosi al Turco il pretesto d'uscir 
contro gl'infedeli a combattere, (sia che riuscissero per 
avventura l'armi sue a danno di quei Tartari d'una medema 
religione, sia contro i Persiani di fede differente) mi pare 
potersi conchiudere due punti: l'uno, che più in apparenza 
che in realtà d'affezione e d'interesse al presente si trovi 
il Gran Signore unito con Osbek; l'altro, che il suddetto 
Tartaro non sii in istato per le condizioni suddette, di 
travagliar come era solito il re di Persia. E benchè, si 
dica il presente Osbek suddetto infestare alquanto il 
Persiano, non voglio non dire non poter anco ciò essere, 
sendochè ogni cosa può succedere. Ma guidato dalla 
ragione, mi par bene di poter con fondamento credere, non 
dover in questo facilmente seguir cosa di rilievo, perchè 
avrebbe con buona occasione potuto già due anni passati 
riprender l'arme quel principe contro quel re, che il Gran 
Signore teneva un'esercito di 70 mila persone ai confini di 
Persia, e il fe' trascorrere fino sotto Tauris. Il che non 
essendo seguito, come altre volte in congiuntura tale seguì, 
mi fa credere non poter essere che al presente accada, dopo 
aver trascurato vantaggio così grande; e poi, se ciò fosse, 
non avrebbe il re di Persia sbandato l'esercito suo, siccome 
ben sanno l'Eccellenze Vostre, da Soria e da Costantinopoli 
pure avvisate; s'aggiugne per ciò, che aumentandosi il 
Persiano di confine da quella parte, come altrove dissi, e 
fortificatosi ancora il presidio delle nuove obbligate 
amicizie di quei principi del Zagatai confinanti a lui, non 
può Osbek con isperanze di buon' esito far guerra alla 
Persia così di presente.
Potrebbe esser ben, Serenissimo Principe, Eccellentissimi 
Signori, che Nasuf, tardi ricordasse che l'aver condotta la 
pace fra il Persiano ed il re Suo, come si dice alla 
conclusione, pensando con quest' atto di por in tranquillità 
lo Stato suo, e vedendo non gli riesce, faccia ora 
sagacemente spandere questa voce, acciochè intesa dal Gran 
Signore, che abborrì sommamente questa pace così 
vergognosa, dal canto suo possa per avventura voglier 
l'animo a non vi condiscender in ultimo all'arrivo 
dell'ambasciator persiano, ma sperando possa Osbek, come 
altre volte occorse, perturbare il Persiano dal canto suo, 
con maggior facilità di speranze tornino nuovi pensieri di 
guerra in capo al Gran Signore; onde per conseguenza non 
volendo fin qui il re dimetterlo da primo visire, gli torni 
anco in mano occasione con ragionevole pretesto di fermarsi 
fuori di Costantinopoli, e trattarvi la guerra, che fe' 
sempre per i discontenti, e sottragersi per buon pezzo, sotto 
titolo di buon servitore e con decoro, alla necessità di 
tornarsene alla Porta e di porre in pericolo la testa; o 
quando possa ciò esser vero, che nelle dubbietà presenti 
non mi pare anche molto difficile, tornatosi Nasuf, con un 
esercito in mano, che egli facilmente possa risolversi con 
l'affetto de' soldati beneficati da lui, che l'amaron per 
ciò sempre straordinariamente, e con tutti quegli altri 
aderenti e rispetti sopra considerati, a voler con 
fermezza di termine, o accostandosi al Persiano o 
risolvendosi d'altra maniera, assicurare la vita sua; il che 
quando segua, potrebbe andarsene molto congiunto con il 
servizio della Cristianità.</p>
<p>Il Tartaro precipita, vicino Gabsezea, ch' è una penisola 
del mar Maggiore, di grandezza quanto è forse la Morea, 
luogo sull'erta di un monte ameno assai, e regge tutte quelle 
contrade fino alla Volga. 
Resta parente della Casa Ottomana, e, se mancasse mai senza 
eredi il Gran Signore, legittimamente pretenderebbe egli 
quella successione; onde talvolta stanchi gli stessi Turchi 
dell'asprezza di quel governo, in tempo de' lor travagli e di 
qualche loro inetto re, come dire di Sultan Mehemet, infra la 
plebe furon molti che dissero: bisogna chiamar il Tartaro 
assai valoroso signore di quei tempi, per imperatore. Viene 
eletto quel re dal Gran Signore, e fra i molti congiunti di 
sangue, che pretendono quella corona, semprechè sua 
Maestà non vale con la parola di chiarirlo, il fà con la 
forza, dismettendone alcun talvolta ancora che le si mostri 
disubbidiente, come successe in tempo di Sultan Amurat, che 
negando quel re d'allora di voler andar alla guerra, 
comandatovi da sua Maestà, mandò ella Osman Bassà primo 
visire per terra con esercito, ed Occhialin capitano del mare 
con armata, ed il privò del regno e della vita, ponendo 
altro in suo luogo; ed il presente Gran Signore, egli 
ancora ha voluto a dispetto di Mehemet Girai, che armato 
pretendeva quella sede, por in essa Mehemet Can, che con le 
forze mandategli da Costantinopoli, dopo averla contrastata 
un pezzo, si è ben fermato in essa dipoi; onde si conosce 
quel re e quei popoli essere dipendenti dalla Casa Ottomana, 
che viene per ciò a' suoi bisogni servita, quando in 
Ungheria quando in Persia, con buon numero di quelle genti, 
che portan bene 30 in 40 mila cavalli insieme. Cinque 
fratelli del presente re si trovano in Costantinopoli ostaggi 
del Gran Signore, attendenti alla campagna. 
Vivono sempre questi Tartari non sofferenti il disagio, alla 
fatica invitti, al cibo parchi, il qual è d'un poca di 
farina di miglio spruzzata con il latte di cavalla; se lor 
manca in guerra, pungon le vene de' lor cavalli, ne succhiano 
quel sangue, e lor basta di vigoroso cibo. Gli uomini in quei 
paesi vi nascon quasi ciechi per li occhi piccoli, e che si 
veggon lor sommersi nel capo, con il tempo poi si van essi 
alquanto riformando in loro, e disnebrando il lume; sono 
inoltre lunghi di ventre assai e corti di gambe. Fanno i 
Turchi molto conto del vantaggio che lor apporta la rapacità 
di questa barbara turba, poichè cacciandosela innanzi con le 
ruberie e con gli incendii, incomoda senza modo il nemico, il 
quale, rispetto la celerità sua, in prima che intenda gli si 
mova incontro, se la trova in casa; sendo buono il Tartaro, 
legando due o tre cavalli per la coda l'un dietro l'altro 
correr sempre, e stancatone uno, rimontar su l'altro, facendo 
talvolta cento e più miglia al giorno. 
Con le depredazioni loro continue, provvegono i Turchi di 
schiavi, non già da navigare perchè verso la Russia 
predando per lo più, non son quei meschini atti alla galera; 
se ne servon dunque nelle loro case i Turchi, de' quali non 
trovando alcuno che volontariamente voglia travagliare nei 
servizi bassi, mal la farebbon essi senza questi, che perciò 
si trovan continuamente a comperare, come tanti montoni al 
mercato. Van anco da quelle parti in grand' abbondanza li 
buttiri in Costantinopoli, principal munizione che amano i 
Turchi per condire il riso, e per esser il lor paese molto 
erboso, gran copia di gregge e di armente vi si nutrisce; 
c'è anco una specie di cavalli selvaggi che non può 
addimesticarsi, e vive inutile per quelle campagne. 
Altre sorta di Tartari si trovano ancora molte; ma parendomi 
il parlar di esse poco utile discorso al servizio della 
Serenità Vostra, le risparmierò questo tedio.</p>
<p>Non tiene il Gran Signore buona volontà con il re di Fez, 
benchè delle stesso rito; il conosce per dipendente dal 
Serenissimo re Cattolico, e crede con suo consenso aver 
quella Maestà fatta l'impresa di Larace; volentieri se 
fossero in istato di forze di mare, i Turchi, e non temessero 
di quelle di Spagna, pensarebbero a cacciarlo di quello 
Stato; ma per me credo, in questo rispetto, che non 
condurranno lor mai a travagliare in Africa con armate: 
poichè soffrendo la disubbidienza di quei Giannizzeri che ci 
han fermo tanto il piede, e quella di alcuni dei governatori 
di quelle fortezze, che come ho anco altrove detto, osan con 
l'artiglierie mandar indietro le galere di Sua Maestà, ben 
si può aver per sicuro non andar con fermezza questi 
pensieri loro per il capo. 
Solea il re di Fez mandar suoi ambasciatori già al Gran 
Signore con presenti assai frequentemente; ora se ne astiene. 
Nelle sette torri si trovano due parenti di lui, tenutivi 
prigioni da Sua Maestà.</p>
<p>Restano in pace di presente i due imperi de' Cristiani e dei 
Turchi; e se con l'andata, in Costantinopoli dall'ambasciator 
Erbestain mandatovi dal defunto Cesare per firmar la pace, si 
credette fosse essa per opra di lui intieramente stabilita, 
altrimenti camminava il negozio; sendochè, o per 
l'infedeltà de' Turchi, o per la semplicità dell'Erbestain, 
(ma, secondo me, per l'una e per l'altra), furono le 
trattazioni a voce, di quella pace in alquanti punti ad un 
modo, e lo spiegamento di essi in iscritto ad un'altro; 
sicchè senza avvedersene l'ambasciatore riportò 
all'imperatore, e al serenissimo re d'Ungheria, i quali 
andavano considerati ambedue presso i Turchi per un principe 
solo, le capitolazioni imperfette e non a gusto di quelle 
Maestà; che perciò risolvettero inviare di nuovo in 
Costantinopoli Pietro Buonuomo ed Andrea Negroni, perchè 
fossero alquanti capitoli riformati sulle stabilite basi di 
pace; la quale prometterono almeno esteriormente assai breve, 
per la parte loro, l'imperatore ed il re d'Ungheria, se non 
fossero dichiarati conformi a quanto espresse in voce 
l'Erbestain, e ricercavano allora di ritrovo le Maestà loro. </p>
<p>Incredibile, come altrove ho tocco, fu già ne' Turchi 
il bisogno e il desiderio di quella pace; però continuando 
in loro lo stesso, assentiron, di quel tempo, alle richieste 
di Cesare. Solo in quel punto che restasse abbracciata tutta 
la Casa d'Austria nella pace, incontrossi in qualche 
difficoltà, non volendo i Turchi si nominasse altri che 
l'imperatore di Vienna; ma dopo qualche corta renitenza, come 
nel resto, cedettero anche in questo.
E perchè io con quella più destra ed efficace maniera che 
potei, mostrai in prima, ed a Murat primo visire ed a Mehemet 
luogotenente di poi, quanto necessario fosse, con 
l'opportunità, di raccomandare quelle capitolazioni, e per 
alcuni danni gravissimi, che in quel tempo fecero pure 
Uscochi a Turchi, includessero per la parte loro nelle 
predette capitolazioni, che essendo gli Uscochi indubitamente 
sudditi di Cesare, dovesse egli rimediare alla rapacità ed 
insolenze loro, e pagarne sempre che accadessero i danni; non 
vollero per repliche ch' io lor ne facessi, ritenuti dal 
timore di mal soddisfare Cesare e per difficoltà nella pace, 
uscii, ad altro mai che a far qualche ufficio di semplici 
parole in ciò co' suoi ministri; i quali benchè non fossero 
ambasciatori, furon però come tali ricevuti e trattati, anzi 
davvantaggio ch' ebbero doppio il desinare, in Divano, 
abbondando i Turchi anco essi nel resto, presentando lor 
insolitamente cavalli e vesti, benchè eglino, come 
semplici agenti non presentassero alla Porta al loro arrivo
nulla; de' quali regali, nonchè altri essi medesimi si 
facevano le meraviglie, e le dissero anco a me. Altro Nuncio 
mandò l'anno passato il serenissimo re Matthias al Gran 
Signore, per dolersi che non fosse stato eseguito da Assam 
Bassà di Buda uno dei principali punti accordati cioè la 
restituzione di gran numero di casali a' confini. Lo 
espedirono conforme il suo desiderio con nuovi efficacissimi 
ordini in tal proposito, ma essendo quei casali da gran tempo 
in mano a' sudditi turcheschi, molto arditi a' confini, 
che gli hanno migliorati, goduti e difesi gran tempo, secondo 
me difficile sarà il condurli alla restituzione di cosa, che 
stiman già lor propria. Il qual rispetto sarà sempre 
un'incentivo alle turbolenze, e forse anco un giorno alla 
guerra fra quei principi.</p>
<p>Resta in Costantinopoli il signore Michali Stazer per 
ostaggio dell'accordato, finchè venga un ambasciatore, che 
conforme le capitolazioni ogni tre anni si deve per ciascuna 
delle parti mandare. Ma il tempo è già di molto passato, e 
di Germania non è mandato, benchè dica lo Stazer abbia 
sempre di corto a giugnere.
Ebbero i Turchi sempre poco opinione del passato imperatore, 
e per il temperamento di lui, e per la varietà delle 
religioni in Germania e ne' paesi anco particolari di Sua 
Maestà, onde ne parlò un giorno meco Mehemet luogotenente 
con quel spregio, che avvisai riverentemente a Vostra 
Serenità; quanto pure alla persona in minor concetto ancora 
lo tennero, sendosi lasciato così mal trattare dal 
fratello re d'Ungheria, (del valor del quale re stando 
<foreign lang="lat">massime</foreign> faticati i Turchi molto dalla precedente 
guerra, ancora fan grande stima), però conoscendolo principe 
di cuore, di risoluzione, che sa unire anco a suo modo i 
popoli discordanti di religione, e che spesso trovasi con 
l'armi in mano, (concetto, che tanto maggiormente 
aumenterà in loro, quanto favoriti i disegni suoi dalla 
fortuna si trova ora eletto in Cesare, e potrà de' suoi 
regni, de' principi della Germania e de' suoi sudditi, con 
maggior sicurtà e vantaggio meglio servirsi, che non potè 
il morto imperatore). Per la qual cosa i ministri del Gran 
Signore inquieti vivono assai, tenendo di quella pace molto 
sospetto; onde spesso replicano ed ingrossano i presidii a 
quelle frontiere, siccome successo l'anno passato, quando 
il Transilvano, d'ordine della Porta fugò il Vallacco, per 
ajuto del quale simultaneamente armò il re d'Ungheria a que' 
confini, sendochè desiderava sostenere ìn quello Stato il 
Serbano postovi già dall'imperatore nel tempo della guerra 
passata, ma ciò non parve a' Turchi più lungamente 
sopportare, riuscendo loro molto strano che dall'imperatore 
si mettesse il principe in Vallachia, e fosse di poi 
confermato solo dal Gran Signore, quello che, da gran 
tempo innanzi non seguì mai; poichè, dalla Porta eran 
mandati in Vallachia e in Moldavia i principi senza che nè 
in quello l'imperatore, nè, in questo il serenissimo re di 
Poionia ponessero cosa alcuna del loro: non sarà forse 
difficile che i moti seguiti per questi rispetti non ben 
ancor tranquillati intorbidino essi ancora un giorno l'animo 
di quei principi; chè nel resto quanto a quello del re de' 
Turchi mostra esser buono verso l'imperio, ma quanto al 
passato Cesare, non avendo egli mai assentito di buona voglia 
a quella pace, venutoci solo per mera necessità di termine 
usato seco dal fratello, si può credere non avrebbe per 
avventura egli avuto dispiacere che ella si rompesse: 
sendochè e sarebbegli in certo modo paruto di avervi 
l'intento suo, vedendo <foreign lang="lat">massime</foreign> interrotto il piacere 
del fratello con cui più in apparenza che in effetto si 
trovava ben disposto, e perchè nel particolare della Maestà 
Sua fu la guerra sempre utile, stante l'avanzo che 
comunemente si tiene abbia ella fatto di molto oro per le 
contribuzioni della Germania, dispensate scarsamente a suo 
modo; considerazione, che aumentava ne' Turchi ancora la 
gelosia di quella pace, della quale bramando essi più sempre 
la conservazione, giunto alla Porta l'avviso della morte di 
Cesare, chiamò il Bassà lo Stazer a sè, e, mostrando gran 
affetto verso il serenissimo re d'Ungheria, per servizio de' 
suoi interessi alla Corona Imperiale, offersegli le forze e 
gli ajuti del Gran Signore.</p>
<p>Per la comune inimicizia ch' hanno i Turchi e i Francesi coi 
Spagnuoli, più che per altro perchè sono Turchi e i 
Francesi amici insieme, onde mentre la Francia è stata 
perturbata dall'armi di Spagna, hanno i Francesi trovato 
sempre ne' Turchi prontezza, quando avevano più in essere le 
forze di mare d'inviare l'armata loro a' danni di Spagna, 
mancando fuori di questo ogni altro interesse d'armarsi tra 
loro: in ambe le parti restano nondimeno occasioni al 
presente di disgusto: ne' Francesi per i danni che rilevano 
gravissimi continuamente da' Corsari di Barbaria; ne' Turchi 
perchè i gallioni del Gran Duca sono per lo più condotti 
da' Francesi, con molto numero inoltre de' lor marinari e di 
soldati, aggiungendo essi che di lor proprii vascelli armati 
in Brettagna ed in tutta quella bassa parte dell'Oceano, 
vanno depredando il mare, e facendo lor grandemente danno. Se 
il re di Francia manderà innanzi il concetto del padre 
d'accrescere il numero delle sue galere, e farle navigar 
il Mediterraneo da quella parte che bagna i suoi Stati, 
potrebbe molto giovare a sè e a Vostra Serenità ancora per 
molti rispetti, ma specialmente per combattere i corsari di 
Barbaria. È vero, che non sò quanto in galere sian pratichi 
i Francesi, non s'intendendo mai facciano con esse alcuna 
preda. Era fra' Turchi stimato assai il re morto Enrico IV, e 
perchè la virtù dapertutto si fa lume, e perchè 
seppe gloriosamente resistere all'ingrordigia spagnuola, e 
ricuperare i suoi Stati. Non han però sentito male la morte 
di lui: non solo per esser mancato un Gran campione alla 
difesa della Cristianità, ma perchè se avesse Dio voluto un 
giorno unirla a' danni loro, avrebbe quel generoso re potuto 
dar gran forza colle forze e con il consiglio suo alle arme 
di lei, incamminandole, come altri valorosi Francesi già 
fecero, alla ricuperazione del sepolcro di Cristo, e di 
quegli altri paesi santi, impresa, che solo pareva 
proporzionarsi al gran valore di quel gran re. Del presente, 
non parlan Turchi punto; non intendendo essi per la poca età 
di lui, cosa che lor ne dia occasione. Mostravano ben sentir 
contento che i moti fra il serenissimo re Cattolico ed il 
signor duca di Savoja potessero andar innanzi, con speranza 
entrassero quei due re di nuovo in guerra, e non mancavano 
gli Ebrei di portare loro i particolari, come fan sempre, di 
cose tali; ma Dio li ha resi ingannati. Fu ambasciatore a 
quella porta monsignor di Salagnac, e vi morì ancora. Era 
cavaliere di assai mezzano intendimento, mal sano del corpo, 
e dell'animo tutto in potere de' suoi Dragomani, che 
di lui e della robba sua facevano a lor modo, onde in vita 
non fu molto estimato fra Turchi, morendo poi, si trovò 
così carico di debiti con la famiglia tutta scontenta, forse 
per la mala amministrazione di coloro, che lasciò delle 
mormorazioni e de' travagli assai. Fra lui e l'ambasciator 
inglese passavano gran dispareri, oltre quel della 
precedenza, pretendendo ciascuno, che i vascelli e le 
mercanzie de' Stati di Fiandra andassero per tutto il 
Levante sotto la bandiera sua: stettero però molto tempo 
senza visitarsi; infine la necessità li accordò pure, e 
firmarono scrittura fra di essi, dichiarando in fatti che se 
in futuro avesse potuto mai accadere qualche accidente che 
aggravasse una delle parti, dovesse egli essere veduto da 
quattro mercanti due francesi e due inglesi; e quando non si 
fossero potuto questi accordare fra loro, che, secondo me 
venendo il caso non si accorderanno mai, fosse il Bailo della 
Serenità Vostra che con il parer suo terminasse il litigio; 
e questa scrittura obbligatoria pregarono me ambedue gli 
ambasciatori istantissimamente, che volessi ricevere e tenere 
nella cancelleria di quel Bailaggio, siccome feci, non avendo 
potuto mai ritirarmene.</p>
<p>Ma in ogni modo, assai di riputazione deriva anco da 
questo a' rappresentanti in quelle parti della Serenità 
Vostra. Monsignor di Sansì nuovo ambasciatore di Sua Maestà 
Cristianissima, poco in prima del mio partire, mi disse però 
che egli intorno a quel negozio non voleva stare a quanto il 
signore di Salagnac avea aggiustato con l'ambasciatore anglo; 
ond' io mi credo per questo, e per altri principii di nuove 
scontentezze, delle quali avvisai pure questo Eccellentissimo 
Senato, torneranno in sui primi e maggiori disgusti ben 
presto.</p>
<p>Io ho poco trattato questo signore, tuttavia da qualche 
ragionamento, che ho passato seco, m'è paruto cavaliere 
molto pronto di buon ingegno, e ben intenzionato verso il 
servizio della Serenità Vostra: quello che non mi accorsi 
mai fosse il precessor suo; con il qual signore di Sansì 
trovandomi io innanzi il mio partire dalla Porta, con grande 
affetto mi disse: che oltre i primi ordini avuti da Sua 
Maestà Cristianissima in Francia, mentre doveva incamminarsi 
per Costantinopoli, altri caldissimi ne gli erano giunti 
perchè egli avesse con singolar amore ed attenzione a 
proproteggere sempre gli interessi di Vostra Serenità; e mi 
promise appunto l'avrebbe fatto di quel modo gli era 
commesso.</p>
<p>Stimano i Turchi molto il serenissimo re Cattolico per la 
grandezza degli Stati, per l'abbondanza dell'oro e per la 
copia delle forze specialmente del mare unite a quelle di 
questa Serenissima Repubblica, separate delle quali però non 
se ne metton gran pensiero, siccome nè anco di quelle di 
terra per la lontananza degli Stati. È vero che le fortezze 
possedute dalla Corona di Spagna in Africa, e l'amicizia che 
seco intrattiene il re di Fez ed altri signori che reggon 
quei mari, progiudica e rincresce fortemente al Gran Signore, 
che amerebbe ne' Maomettani ogni rispetto ed obbedienza verso 
di sè; tuttavolta convien che se la passi, soffrisca e 
dissimuli, perchè il volere, quando anche fosse 
in istato, far obbedire il re di Fez con l'arme, di che 
patisce un'antica ed ardentissima voglia, nonchè esser tanto 
lontano il dubbio, avendo certezza di vedersi sopra le vicine 
forze di Spagna nel disconsiglia, tanto più che al presente 
il Cattolico si trova pacificato in Fiandra e dappertutto 
apparentato doppiamente con il Cristianissimo, ed ha tentato 
più d'una volta non provocato dai Turchi l'acquisto 
d'Aglier e di Bugia; mentre io pur mi trovava a servire 
Vostra Serenità in quella Corte. Pesò molto a' Turchi 
l'Incendio di molti vascelli che in Tunisi fè Don Luigi 
Fasciardo, generale nell'Oceano dei gallioni di Sua Maestà; 
azione commendabile certo in ogni tempo, per il valore 
proporzionato all'accortezza che se ne vide. Due sorti di 
Spagnuoli sono, e si accrescono contintinuamente in 
Costantinopoli e per tutti gli Stati del gran Signore. Una i 
Mori, che fuggirono e ultimamente furono cacciati di Spagna, 
i quali lavorano di varii mestieri, come di fabbro e di 
altro, attendendo ancora molti di essi alla mercanzia, 
avendone portato <foreign lang="lat">massime</foreign> questi ultimi da questa città 
molta con qualche danno del negozio nostro: perchè, restando 
essi in bisogno di denaro per alloggiare, vestire ed altro 
non la sostengono punto, e così tutti corron da loro con 
pregiudizio de' nostri mercanti. L'altra sorte è di quei 
Marani, che per timore dell'inquisizione di Spagna fuggirono 
la nostra vera religione, e vanno scopertamente a vivere nel 
Giudaismo in Costantinopoli. Gli uni e gli altri di costoro 
eccitano quanto più possono i Turchi a invadere la Spagna, 
promettendo gran rivolgimenti nei regni di Aragona ed 
altrove, ma non sono ascoltati, o se ascoltati non creduti. 
Il che in futuro tanto meno vuol la ragione resti da' Turchi 
abbracciato, quanto già in maggior numero è uscita quella 
gente di Spagna. Per lo passato tra questi due re si trattò 
di tregua, promossa da quello di Spagna, che sebbene non 
giunsero a Costantinopoli, ci inviò nondimeno per questa 
suoi uomini; maseguirono così fatti pensieri, in tempo che 
si trovava il Cattolico in guerra coi Francesi, i quali amici 
de' Turchi, fortemente spronavali cacciar armata contro 
Spagna, immaginarono gli Spagnuoli con quella mostra poter 
raffreddar assai l'istanza dei Francesi, e così prosperò a' 
Turchi quella tregua allora, della quale lor bastavano le 
trattazioni non si curando dell'effetto. Al presente 
non si parla di ciò nulla. È però verissimo, che con gran 
facilità formerebe il Cattolico o tregua o pace come volesse 
con il Gran Signore, e Mustafà Bassà più d'una volta non 
mel tacque, siccome n'avvisai già Vostra Serenità, fra la 
quale ed il Serre di Spagna cammina, mi rincresce 
dirlo, una voce ne' Turchi, che non passi buona intelligenza: 
ed oltre quello che comunemente n'esce di bocca a quelli che 
intendono poco, e parlano molto, e si spande poi dappertutto, 
ne han cavato argomento di nuovo dalla dichiarazione che fece 
sua Maestà Cattolica a favor del Pontefice contro la 
Repubblica ne' travagli d'allora: particolari che in questo 
genere sono sempre portati e ponderati ai Turchi dagli 
Ebrei e dai rinnegati Spagnuoli, affirmando essi che questa 
freddezza e disconfidenza non lascierà mai che in occasione 
si colleghiamo co' Spagnuoli, o collegandosi non ne segua 
alcun bene; concetto pessimo, e che per estinguerlo ho sudato 
assai: non potendo in vero espandersi da nemici di Vostra 
Serenità e, delle Signorie Vostre Eccellentissime atto più 
pregiudiciale e dannoso di questo, è vero però ch' io non 
credo siano anco i Turchi tanto ignoranti, che non conoscano 
interesse grande del re Cattolico essere che non pervenghi 
alcuna parte de' Stati della Serenità Vostra in mano 
loro; siccome ne anco non avrebbon essi a desiderare che 
avesse da seguire lo stesso dalla parte de' Spagnuoli, fra' 
quali e fra' Turchi resta di mezzo, come gran bastione, il 
dominio di questa Serenissima Repubblica. Che gli Spagnuoli 
poi amassero di vedere sempre Vostra Serenità in sospetti, 
in travagli ed in ispese per timore de' Turchi, non fò 
dubbio alcuno; per la speranza d'essere richiesti da noi, e 
di tirarci a quei partiti che più loro mettesse conto; ma 
più veggono le Signorie Vostre in un punto, che non 
saprei io discorrere loro in mille anni di questo.</p>
<p>Entrando pertanto a ragionar loro del re d'Inghilterra; 
mostra con quella Maestà buona intelligenza il Gran Signore, 
per conoscerla inimica del Papa, e per farsi anco a credere, 
che quando avessero insieme a legarsi i principi cristiani 
per opera del Pontefice contro di lui, non solo quel re 
lasciasse d'entrare nell'unione loro, ma facesse eziandio 
ogni opera per isturbarla; inoltre giudicando non dovesse 
anco a lui poter uscire d'alcun vantaggio, che il Cattolico 
aumentasse d'imperio e di forze. A contemplazione 
di quel re è stato il Gran Signore alcuna volta non molto 
lontano di mettere Stefano figliuolo di Giancallo 
principe in Bogdania, e lo avrebbe ancor posto, se 
maggior interesse non l'avesse sconsigliato porre in uno di 
quei Stati un soggetto che d'altro principe fuori 
dell'Ottomano avesse dipendenza.
Il che tanto più chiaro si vede, quantochè per lo stesso 
rispetto volle di poi levare e di Vallachia e di Moldavia, 
Serbano e Costantino principi postivi dall'imperatore e dal 
re polacco. È stato quello un negozio molto prolisso, ma 
infruttuoso, ed il signor Tommaso Glover, già ambasciatore 
di quella Maestà, oltre l'avere spenduto assai, ci ha avuto 
ancora a correr molti rischi, per le male soddisfazioni che 
han avuto li Turchi da lui, stantechè si facevano a credere 
più si movesse egli per i suoi fini particolari, che per le 
commissioni del suo re, a favorire quel principe, il quale, 
gli dissero molte volte, avrebbero mandato a torgli per forza 
di casa, non aquietandosi al voler loro; per li quali 
rispetti anco seguì fra lo stesso ambasciatore e Murat 
generale a Scutari il rompimento dell'amicizia, quasi d'altra 
maniera, che di parole, (siccome fin allora notificai a 
Vostra Serenità), non potendo Murat farsi capace per modo 
alcuno si movessero que' principi, per non metter a pericolo 
la quiete di quelle parti, con tanto suo travaglio, onore e 
soddisfazione assicuratavi già da lui. Si mostra anco utile 
ai Turchi l'amicizia degli Inglesi, perchè senza ricordarsi 
eglino punto d'esser Cristiani portan loro da quel regno 
ogni munizione da guerra, polvere, armi, metalli e specierie 
ancora, oltre gran copia di panni e di carisce, che lor danno 
a buon mercato, con pregiudizio molto grande del nostro 
negozio. Il qual pregiudizio viene ampliato ancora a noi da 
loro per lo traffico in mille modi, che hanno quasi da per 
tutte l'isole della Serenità Vostra, che bene il sa meglio 
di me; mostran con tutto ciò alcuni signori di quel governo 
poca soddisfattione dell'uso frequente, sotto specie di 
mercantare de' lor bertoni in quei mari, ne' quali fan delle 
ruberie spesso al partire da quelle scale almeno.</p>
<p>Ma se i Turchi ci alletteranno anche gli Olandesi, come pare 
esser intenzione del passato capitanio del mare, che ne 
trattò con il conte Maurizio, e del quale lasciai io già 
alla Porta un segretario, come precursore dell'ambasceria, 
che vi ha da venire, si potrebbe nutrire anco il serpe 
in seno. Per quello che in ciò tocca al nostri interessi 
dissimulatamente ne ho fatti gli uffizj con gli ambasciatori 
francese ed inglese a quella Porta, e con i medesimi Turchi, 
eziandio come ho estimato servizio delle cose nostre; e già 
si trovavan ambedue quelli ambasciatori risolutissimi a 
contrapporsi a' pensieri degli Olandesi, come significai pure 
alla Serenità Vostra; ma temo io che vana sarà in fine ogni 
lor fatica, poichè risoluti veggo io i Turchi a volere 
l'amicizia con quegli Stati, per interrompimento della quale 
condussesi per insino l'ambasciatore di Francia a profferire 
al Gran Signore di rinunciare in mano di Sua Maestà quel due 
per cento che come capo di quella nazione aveva per infino 
allora da' suoi vascelli riscosso, ma nè con questo anco 
vantaggiossi punto ne' pensieri suoi.</p>
<p>Intorno quest' amicizia inglese altro non mi occorre dire, 
se non ch' io compresi gran tempo essere stato a quella Porta 
più accetta l'ambasceria, che l'ambasciator Glover, il quale 
nacque bassamente, e servi già altro soggetto in quella 
carica, in qualità di Dragomanno, parlando benissimo la 
lingua turca, per la qual cosa praticato, e stipendiato da' 
Spagnuoli per via d'un Scherlek, parve tenesse alla Porta dal 
partito loro. Il che risaputosi poi dal re suo gli mandò di 
repente successore il signor Paolo Piuder, soggetto di molta 
discrezione, e che camminava affitto con termini varii da 
lui. È sostenuto quell'ambasciatore dai mercanti inglesi 
per tutto il Levante, non gli dando il suo re nulla. Ho 
passato ottima corrispondenza con ambedue, e verso gli 
interessi di Vostra Serenità li ho trovati sempre amorevoli 
ed officiosi ancora.</p>
<p>I Polacchi al presente danno occasione a' Turchi non solo di 
estimare, ma quasi di temere delle forze loro; delle quali se 
per le stesse fecero essi sempre molto conto per lo passato, 
ora, che si trovano insignoriti Polacchi della Moscovia, 
provincia copiosissima di cavalleria e di soldati, provincia 
che sola fu anco sempre in considerazione de' Turchi che 
confinan con essa, ond' ebbero eziandio sospetti in ogni 
tempo molto l'amicizia fra Polacchi e Moscoviti, ben si può 
credere che fatto ora dei due gran Stati uno, stante il 
doppio confine, e l'aumento delle forze, diano i 
Polacchi colla loro molta riputazione gran gelosia alla 
Porta: alla quale, saran due anni, mandò il Serenissimo re 
di Polonia il signor Gregorio Smolki con titolo solo di 
semplice gentiluomo suo, a trattare di qualche difficoltà di 
confini, a dimandare fosse fatto disloggiare alcun numero di 
Tartari, passato a vivere in su quello di Polonia, e a 
ricoverare con qualche vantaggio in oltre le capitolazioni 
della pace tra ambe le parti, e di tutto brevemente riportò 
intera soddisfazione; la quale di parole almeno fu anco 
data ad un altro nunzio di quella Maestà, che per secondo 
venne a mio tempo a quella Porta, dimandando che dal Gran 
Signore fosse costretto il principe Transilvano a rifare una 
immensità di danni inferiti dai suoi Aiduchi in su quel di 
Polonia, e fosse egli anco cavato da quello Stato, ma vane 
restarono ambedue l'istanze; per la qual cosa, e per aver 
Mehemet luogotenente scritto con poco decoro in nome del Gran 
Signore una lettera già a quel re, che anzichè lettera 
parea piuttosto comandamento, ne gli venne da quella Maestà 
una risposta molto risentita, che diè da pensare qualche 
giorno a quel superbo ministro.</p>
<p>L'infestazione antica de' Cosacchi alle Bocche del Danubio, 
e per quei luoghi dattorno, riesce ai Turchi altrettanto 
molesta, quanto dannosa ed irremediabile. Armano essi ogni 
anno buon numero di fuste e caicchi contro di loro, condotti 
da un certo rinnegato napolitano già cavalier di Malta, ma 
con pochissimo frutto però; hanno eziandio per questo conto 
fatto una fortezza nel fiume Osi, con tutto ciò non serve 
ella anco di riparo quanto vorrebbono, e già da' medesimi 
Cosacchi è stata a rischio di essere o combattuta o 
spianata, quello che non sarà gran fatto che un giorno 
segua, rispetto il sito e la bravura di quella gente. 
Frattanto le depredazioni e le querele sempre più si 
aumentano per entrambe quelle corone. Questi Cosacchi che 
dalla Polonia e dalla Moscovia derivano alla somiglianza 
delli Uscocchi ne' nostri mari, van ladroneggiando e rubando 
i Turchi per quei siti e per lo mar Nero ancora con certe lor 
barche, e quando vi sono fugati, si cacciano per certe paludi 
ove non possono i caicchi entrare, e salvansi così 
continuando nelle loro ruberie in quel modo che si può 
anche dire facciano ordinariamente i Tartari sudditi del Gran 
Signore, in sugli Stati della Polonia e della Russia: onde 
non sarà gran cosa un giorno che si stanchino quei principi 
nella pace, e si rompa anco fra tutti due per questi 
rispetti, e per quelli altri molto importanti anco tocchi di 
sopra, di ripetere alla Maestà Sua i principi ambedue di 
Valacchia e di Moldavia con i tributi che Costantino va 
debitore alla Porta. E già da più d'un luogo ben la 
Serenità Vostra intende come dal serenissiino re di Polonia, 
e per le accresciute perturbazioni che dai Tartari a' confini 
riceve, e per le antiche pretensioni, come altrove dissi, ch' 
egli ha di dar principe alla Moldavia, conforme quello anche 
di Cesare di darlo alla Valacchia, si propone una lega 
coll'imperatore contro il Turco, ancorchè anticamente non 
molti amici i Poloni e gli Austriaci insieme rimanghino; ma 
l'interesse di Stato esclude affatto quando occorre il nome 
d'amico e di nemico: onde mettendo bene ambedue que' principi 
mal soddisfatti de' Turchi il collegarsi lor contra, si può 
ragionevolmente con l'ajuto di Dio sperare l'effetto ancora, 
e vedere il rompimento di quell'amicizia, la quale ottimo 
consiglio riverentemente crederei io fosse che Vostra 
Serenità si facesse anco più sua, che non è col tenere 
presso la Maestà del re di Polonia un ambasciatore, 
stantechè da quella parte possono sempre aspettare i Turchi 
degli incomodi assai, ed una amicizia palese tra quel regno e 
questa Serenissima Repubblica non potrebbe apportarle 
se non gran vantaggio, per le gelosie che secondo gli 
accidenti del mondo potrebbero con ragione mettersene i 
Turchi, e per conseguenza viversene con maggior riguardo di 
rendersi infesti alla quiete ed all'interessi nostri.</p>
<p>E qui non debbo anco lasciar di considerare, che abbondando 
varie pretensioni fra Casa d'Austria e il regno di Polonia, e 
per conseguenza varie male soddisfazioni ancora, e per 
diversità di natura, e per ragion di confini e d'altro, 
potrebbe essere a qualche tempo, in qualche occorrenza, 
qualche profitto ne potessero anco le Signorie Vostre 
Eccellentissime da questo altro lato aspettare, non 
ostante che ora mostrino di volersi strignere, perchè non 
sempre ne' principi uno stesso interesse prevalere si vede; 
per la qual cosa avendo sempre mostrato gran desiderio della 
scoperta reciproca unione d'amore con questa 
Serenissima Repubblica per via d'ambasciatori d'ambe le 
parti, non sarebbe secondo me difficile cosa che con la 
prudenza degli Illustrissimi Serenissimi Savii di Collegio se 
ne trovasse la via, e ne seguisse l'effetto, il quale, 
lasciando stare il beneficio che di gran momento può 
apportare a Vostra Serenità aver anco ambasciatori di un re 
grande presso gli altri che le assistono de' maggiori 
potentati della Cristianità, verrebbe in ogni modo ad 
accrescerle assai di stima e di decoro, oltrechè portano 
anco seco gli ambasciatori nuovi argomenti di traffico tra 
ambi gli Stati de' loro principi, onde con l'amicizia 
si accrescono anco gli utili.</p>
<p>Con il Sommo Pontefice restano i Turchi, come due contrarii 
elementi, nella naturale invecchiata pugna ed inimicizia 
loro; ma quanto poco temono essi le forze sue, tanto fanno 
gran conto dell'eminente dignità di lui: tenendo per 
costante che con l'autorità spirituale, siccome ogni ora 
stimola i principi Cristiani all'unione contra di loro, così 
ne gli possa un giorno astringere anco con la forza delle 
censure. La grandezza di Sua Beatitudine viene a 
Costantinopoli abbassata assai dai rinnegati e dagli Inglesi, 
che con disprezzo ne parlano sempre; continua e si accresce 
nondimeno con tutta questa disamicizia il traffico d'Ancona 
con tutto il Levante, sostenuto da qualche Turco, e da 
mercanti ebrei in grandissimo numero, che per di là 
trasportano addirittura per il Golfo di Vostra Serenità i 
panni di seta di Fiorenza e di Milano, con grandissimo 
pregiudizio de' mercanti sudditi della Serenissima Repubblica 
in quelle parti; e lo applicare un poco il pensiero ad alcuna 
provvisione, per ischivar in qualche parte sì grave danno, 
potrebbe certo riuscir di grand'utile; <foreign lang="lat">massime</foreign> che anco 
gli stessi nostri mercanti fan venire de' medesimi panni di 
seta dai luoghi predetti per lo poco prezzo e per lo molto 
spaccio che hanno, e lasciano di comperare e dare il corso a' 
panni simili molto migliori fatti in questa città, con 
vergogna pari al danno di essa; però, replico, che il 
pensarvi sopra sarà molto utile.</p>
<p>Con il Gran Duca resta il Gran Turco mortale inimico, 
poichè trattenendo Sua Altezza continuamente i suoi galioni 
e galere nei mari di Levante, benchè non sia anco molto il 
danno che gli fà, molto però stima egli lo sprezzo 
che un principe mezzano ardisca tanto contro la Maestà Sua, 
la quale non avendo potuto fin' ora attendere all'armate 
marittime, come avrebbe voluto, per esservi stata divertita 
dall'incomodo della guerra di Persia, ha convenuto sofferire 
l'aggravio; ma fatta ora la pace come dicono, e potendo 
rinforzarsi più sul mare non ci troverià il Gran Duca il 
suo tornaconto, e forse che non ce l'avrà trovato anco molto 
fin' ora, se vorrà bilanciare bene insieme la sposa e le 
prede, le quali sono state dannose piuttosto a' particolari 
che alla Maestà Sua, l'imperio della quale (sempre che han 
distaccato genti quei galeoni, senza altro bottino o 
distruzione de' luoghi come era l'intendimento loro), ha sul 
ritirarsi avuta sempre la peggio. Tiene sua Altezza stretta 
amicizia con l'Emir di Tripoli, con il quale aveva concerto 
di sbarcare in quelle parti quel tale, che spacciandosi 
fratello del Gran Duca, dava a credere di avere a rimettere 
la Caramania e l'Asia tutta in sovversione. Ha speso molto il 
Gran Duca per questo capriccio, ha mandato anco delli 
archibugi e delle altre armi assai a quel ministro, dal quale 
hanno i suoi galeoni ricevuto un riscontro delle munizioni, e 
qualche altro comodo; ma quanto al fratello del Gran Signore 
è ita la pratica in nulla, e considerato bene l'Emir a' casi 
suoi, passandogli per mente il misero fine di tanti altri 
capi de' ribelli puniti da Murat, che accennava tirar anco a 
quella parte insospettito di lui, si è egli raffreddato 
assai con Sua Altezza; con la quale trattiene però qualche 
benevolenza, più tosto per cavar denari com' è solito da' 
Turchi che perchè egli resti determinato ad avventurarsi per 
lei; la quale continuando nel desiderio del Gran Duca suo 
padre, dell'acquisto di Cipro, tiene anco per questo 
importante rispetto viva la pratica e l'amicizia con quel 
Bassà, acciocchè secondo gli accidenti ne potesse per la 
vicinanza a quell'isola cavare alcun vantaggio; ma questo 
pensiero resta egli anco per avventura poco appoggiato. I 
Turchi tengon l'occhio a gli interessi loro, specialmente a 
certe genti di montagna, con cui pare Sua Altezza trattenghi 
alcuna intelligenza, onde fin' ora altro non è seguito, come 
anco fra gli Albanesi, che il castigo di molti poveri 
Cristiani imputati presso i Turchi di fellonia. Tiene pratica 
il Gran Duca in Costantinopoli con Ebrei, per mano de' quali 
passan anco le  mercanzie dello Stato suo, con 
tuttociò potendo i suoi galeoni abbattersi nelle facoltà 
loro e nelle persone, li trattan come Turchi, togliendo lor 
quanto hanno e facendoli schiavi.</p>
<p>Per essere principe confinante con l'imperio Ottomano, e di 
grande Stato ancora, dirò due sole parole del prete Giani. 
Non tiene il Gran Signore corrispondenza alcuna con lui. 
Hanno i Turchi occupato dalla parte del Barnagasso molto del 
suo paese, facendosi anche tributare da alcune terre, quivi 
loro vicine. Questa occupazione e questo riconoscimento sono 
lor accaduti molto facilmente, per esser quella gente come 
anco il lor principe imbelle, più fornito di fasto e di 
titoli che di coraggio e d'armi; e se mettesse conto a' 
Turchi l'acquistar possessi maggiori in quei paesi lontani, 
penso il farebbon senza molta fatica; ma l'abbondanza dello 
Stato che hanno da quelle parti non lascian lor applicar 
l'animo a' più.</p>
<p>Resta il paese de' Giorgiani, diviso al presente in molti 
principi, che piuttosto mezzani signori si possono dire, 
alcuni di loro con Turchi, alcuni co' Persiani la tengono. Il 
maggior infra di essi è il cognato del re persiano per la 
sorella moglie di Sua Maestà, dalla forza ed autorità della 
quale viene sostentato molto. 
Trovavasi ultimamente con lei, che per esser uomo di valore e 
di seguito, volentieri sel tenne presso tutto il tempo della 
passata guerra nel suo paese, tenendo egli perciò un fidato 
e bravo governatore dipendente dalla corona di Persia. Simon 
Canì, padre di lui, e suocero di quel re, dopo esser stato 
dodici anni alle Sette Torri in Costantinopoli, giunto alla 
decrepità sua, disperato di aver anco veduto esserli con 
violenza tolto il nipote dappresso, che per la liberazione di 
lui fu già con promessa del Gran Signore mandato alla Porta 
dal figliuolo predetto, morì infelicissimamente, esempio non 
meno in vero miserando della fede de' Turchi, che feroce 
risoluzione si fosse il costringere quel povero giovinetto a 
farsi turco: fè egli quella resistenza che potè maggiore, 
sprezzò le lusinghe, i doni e l'asprezza d'ogni maniera, 
dicendo voler morire come nacque cristiano; in fine dopo 
molti giorni si ridussero alla forza quegli eunucchi di 
serraglio, e lo ritagliarono. Accadè questo accidente 
quasi in uno stesso tempo che fu di Barberia condotto in 
Costantinopoli il figliuolo del duca di Scalona spagnuolo, 
vicerè allora di Sicilia. Non fu appena condotto 
quell'infelice alla presenza del re che alzò il dito, e si 
fece turco; ma io credo, che in prima si fosse risoluto, e 
turco già nell'animo suo comparisse dinanzi il Gran Signore.</p>
<p>Per qualche mese gli fece Sua Maestà qualche onore, siccome 
scrissi: ora si trova al pari degli altri giovani nella 
seconda camera in compagnia del Giorgiano suddetto, non 
ricordandosene appena più il re. Se gli ordini di Vostra 
SerenitÓ, insieme con qualche autorità di spendere mi 
fossero giunti in prima che egli arrivasse in Costantinopoli, 
sicchè avessi potuto trattar alquanto del suo riscatto con 
Murat primo Visir, mi sarebbe dato l'animo, tra per 
l'amorevole volontà che mi portava quel buon vecchio e tra 
per qualche migliaia di zecchini, co' quali ne l'avrei 
maggiormente pregato, di rimandarlo a suo padre, stante, 
<foreign lang="lat">massime</foreign>, che intesasi la cattura di lui, e dimandandomi 
Murat chi egli si fosse, gli dissi il proprio del suo 
nascimento, e lo tolsi giù d'una opinione che molto maggiore 
si aveva della persona sua.</p>
<p>Il principe di Transilvania, dal tempo di Sultan Soliman sin 
al presente è stato ora posto dall'imperatore, ora dal re 
de' Turchi in quella provincia; ma sempre però confirmatovi 
dal Gran Signore, che gli manda perciò lo stendardo e la 
corona, in segno di supremo signore. Soleva quel principe per 
quello Stato pagare a Sua Maestà di tributo 40 mila 
talleri all'anno; ma al presente quando vi fu da' Turchi 
promosso, essendochè il trovò tutto dalle guerre consumato 
ebbe per venti anni esenzione del tributo. Manda però 
egli spesso i suoi uomini a Costantinopoli con presenti a Sua 
Maestà e Visiri ancora, e vi tiene un agente ordinario. Si 
sono valuti i Turchi del Transilvano per mandar fuori di 
Valacchia il principe Serban, che vi era stato messo, in 
tempo della guerra passata, dall'imperatore, siccome anche il 
Moldavo dal re di Polonia: la qual cosa essendo mal 
volentieri sostenuta, come dissi altrove, dal Gran Signore, 
che anticamente poneva i principi in ambedue quelle 
provincie, ha impiegato il Transilvano che di ambedue era 
nemico per cacciar quei due principi di Stato. Gli è  
venuto fatto di mandar fuori il Valacco più vicino, in 
iscambio del quale fu dalla Porta inviato Padulo figliolo di 
Miena, già principe in Valacchia; il qual negozio, sendo a' 
Turchi ben succeduto, parve all'Altezza del Bassà 
luogotenente voler in Moldavia ancora altro principe 
rimetter, e vi elesse Jompso in luogo di Costantino, a 
esclusione ancora delle pretensioni di Stefano Gianculo 
portato dal signor ambasciator inglese, sprezzando inoltre 
affatto le soddisfazioni del serenissimo re di Polonia, che 
presso l'altre sue discontentezze co' Turchi, conterà anche 
questa; il qual Jompso con soliti modi dei Turchi 
accompagnato dall'alfier maggiore del re, e spalleggiato da 
una gran banda di Tartari ai confini, fu da questi posto a 
sedere nella signoria di quello Stato, da cui ritiratosi 
Costantino ne' confini del re polono, stringendosi sempre 
più con gli interessi di Serban e di quegli altri 
malcontenti baroni polacchi in quelle parti, andava pensando 
al rimedio de' propri casi.</p>
<p>Il principe Valacco è solito pagare 35 mila talleri 
all'anno di tributo al Gran Signore, quantità di carnaggi, 
buttiri, ceci, mele e cera.</p>
<p>Ed il Moldacco paga egli ancora 35 mila talleri, 250 
cavalli all'anno per tirare l'artiglierie, e per servire ad 
altri bisogni del re, ed inoltre 300 buoi ed altri animali 
da carne; ma tutte queste somme così di denaro, come di 
munizioni s'alzano da' Turchi a molto maggiori; poichè per 
la gelosia nella quale tengono continuamente quei poveri 
principi di essere da loro cambiati, avviene che essi danno 
lor ciò che vogliono, e smoderatamente vogliono sempre; onde 
nasce che quei lor popoli sotto una continua 
espogliazione languiscono, affaticandosi solo di raccogliere 
per pascere l'ingordigia de' Turchi, e l'ambizione de' loro 
principi per mano dei Transilvano, con qualche accortezza 
invero: sendochè se all'imperatore, ovvero al re di Polonia 
fosse venuto pensiero di contrapporsi a quel disegno, 
avrebbon detto, il Transilvano esservi di suo capriccio 
mosso, e non per ordine loro, e così starsene al guadagno e 
non al pericolo dell'impresa. Gli è ben vero che non furono 
in tutto senza fastidio, quando dal Transilvano fu loro 
domandata la Valacchia per un suo nipote, dicendo meritare 
egli quella grazia, perchè con la spada aveva guadagnato 
quello Stato, il qual modo di dire e nel suo ambasciatore e 
nelle lettere del principe era nojoso infinitamente a' 
Turchi, considerando in oltre avesse egli nell'esercito seco 
molti capitani ungheri, onde temevano parlasse così 
arditamente non solo per la vivacità sua, ma per la 
intelligenza che potesse egli avere con l'imperatore e con 
il re d'Ungheria.</p>
<p>Mostrò Serban già principe nella Valacchia gran cuore a 
risentirsi contro il Transilvano dell'aggravio fattogli, 
mentre disfece le genti sue e le costrinse ritirarsi in 
Sibin, nel medemo tempo tenendo lungamente in Giurgevo oltre 
il Danubio il nuovo principe Padulo mandato dalla Porta in 
quello Stato, nel quale riscuoteva anco gli utili come faceva 
in prima che n'era Signore; ma sopravvenutigli addosso e 
Tartari e Turchi in grosso numero presso l'avanzo delle genti 
del Transilvano che con così grossa spalla gli uscì di 
nuovo contro, fu costretto ritirarsi verso Polonia per via 
di Moldavia, con l'unione del qual principe e con l'ajuto dei 
Poloni e degli Ungheri discontenti del Transilvano ed 
offesine molto, spera ritentare la fortuna sua. Frattanto 
tutte le provincie di Valacchia, Moldavia e Transilvania 
restan malissimo trattate; in particolare la Valacchia, che 
non tiene da pascere quei pochi estorti ed intimoriti 
sudditi che le avanza, ove innanzi le presenti afflizioni 
provvedeva ella di carnaggi e di molte altre vettovaglie i 
Turchi che la solevan chiamare l'armaro di Costantinopoli. La 
Moldavia ha patito essa ancora, ma non tanto, sendo solo 
trascorsi per la più bassa parte di essa i Tartari, senza 
fermarvisi.</p>
<p>La Transilvania poi, e per la combustione della guerra e per 
la continua tempesta che le sovrasta dell'aspro governo del 
principe suo, che odia grandemente quei vassalli ed in 
estremo è da loro odiato, ben si può dire quasi che affatto 
distrutto, e certo non mutando stile quel principe nel 
reggere sè e i sudditi suoi, converrà di certo, o ch' egli 
senza essi, o ch' essi senza di lui rimanghino; e che ciò 
possa riuscire un giorno vero, si può anche credere, che 
benchè abbiano i Turchi dal Transilvano ricevuto i servizii, 
che ho di sopra considerati, dubbiosi che l'arditezza ed 
instabilità sua non porti una volta a strignersi 
coll'imperatore, contro loro, come dicemmo, non fosse dal 
Gran Signore dato il principato di Valacchia al nipote, 
potranno i Turchi come si ragiona provar di mettere, nel modo 
che han fatto nelle altre due, nuovo principe in quella 
provincia ancora; pensiero, che quando venga tentato 
potendosi unire per ragione di Stato tutti tre quei principi 
insieme, scordatisi de' lor passati aggravj, per desiderio 
di ritornare a' luoghi loro i due, ed il Transilvano per non 
essere discacciato dal suo, non sarebbe per avventura 
difficoltosa s'implicassero i Turchi in una nuova guerra, che 
trattandosi vicina gli Ungheri ed i Polacchi ambedue mal 
soddisfatti de' Turchi, amici de' principi dismessi, potrebbe 
anco succedere gli si opponessero di buon modo.</p>
<p>I Signori di Ragusa son protetti essi ancora dal Gran 
Signore, al quale perciò pagano 12,500 zecchini di tributo 
ciascun anno; il qual tributo con quello che aggiungono di 
presente a tutti i Bassà ascende a 18,743 zecchini; e di 
rincontro Sua Maestà concede loro le tratte di 31 mila 
moggia di formento, ed altrettante di miglio. 
Servono costoro al re de' Turchi d'esploratori e messaggieri 
continui delle cose della Cristianità, in concorrenza degli 
Ebrei, facendogli notare specialmente tutto ciò che gli 
nuoce in brevissimo spazio, siccome fecero pure per rispetto 
alla morte del re cristianissimo che lo stesso ambasciatore 
di Francia la seppe appunto da loro ambasciatori. 
Grandeggiando con i Baili della Serenità Vostra pretendono 
d'essere visitati in prima da loro, perciò non sono stati 
mai a vedere me, ed io ho fatto mostra di non saper di loro e 
di stimarli pochissimo, massimamente che presso i 
Turchi ci nuocono il più che possono, e trovandosi appunto 
in Costantinopoli i predetti ambasciatori, mentre il negozio 
della galeotta con Acmat Ogli mi teneva angustiato, pareva ne 
sentissimo piacere; per la qual cosa il giorno che con 
l'ambasciatore di Francia andammo in Chiesa, per l'esequie 
del morto re suo, furono anch' essi da lui invitati, fra' 
quali camminando Sua Signoria Illustrissima verso di me che 
pur mi moveva ad incontrarla, come si fummo uniti, e fatte in 
tra noi le solite parole di amorevolezza, li addimandai quai 
fossero quei due signori, intendendomi ancor essi, perchè e 
l'ambasciatore di Francia ed essi ben s'accorsero del fine 
che mi mosse alla richiesta, onde il più vecchio di loro 
entrò meco poi con poco accomodata maniera in non so che 
intricato complimento, dal quale mostrando io far poca stima 
gli risposi assai scarsamente. A me pare restassero 
confusi, guardandosi entrambi non senza rossore.</p>
<p>Serenissimo Principe, non ho potuto accorgermi che il re 
tenghi mala volontà verso questa Serenissima Repubblica, e 
perchè, siccome dissi, quando parlai della natura sua, non 
mi par egli molto inclinato alla guerra, nonostante che egli 
sia stato lungamente pertinace in quella di Persia: la quale 
non ha egli però mossa, ma trovò insieme camminare con 
quella d'Ungheria, entrandosene al regno, e nella quale per 
riputazione poi pacificatosi con l'imperatore non gli è 
paruto per buon pezzo fare lo stesso con lo Persiano che gli 
aveva ritolto tanto paese. E perchè i buoni e copiosi officj 
che Murat Bassà fece sempre seco, come mi riferse 
molte volte, ed io avvisai l'Eccellenze Vostre in 
commendazione e servizio di questo Serenissimo Dominio, 
l'hanno, per quanto io mi credo, bene impresso; e sicuro 
argomento di questo mi pare potersi anco raccogliere, che 
avendo trattato aspramente, meco per il negozio della 
galeotta Mehemet luogotenente, ne ebbe la Maestà Sua 
sentito dispiacere, onde ordinogli redintegrare la mia 
soddisfazione, del modo che ho altrove già ricordato alle 
Signorie Vostre Eccellentissime in questa buona disposizione 
l'ha prudentemente condotto anco Vostra Serenità, sendochè 
in tante turbolenze degli Stati suoi, come ben confessano 
tutti quei ministri, non si sono mai alterati li termini 
della buona pace seco lei, anzi, consigliata saviamente da 
suoi interessi ancora, ha procurato divertirgli de' travagli 
con l'armata sua, mentre altri disegnavano perturbargli la 
quiete nell'Albania. Il che ben conosciuto ed aggradito dalla 
Maestà Sua, missela un giorno dire alla presenza dei suoi 
Bassà, dopo che da lei s'era poco anzi partito l'ambasciator 
polacco, che questi con pretesti le parlò in nome del suo 
re: i Veneziani parlano e trattano in altra maniera, e 
mantengono le capitolazioni loro, onde questo si può credere 
non resti mal inclinata quella Maestà verso la Repubblica; 
tanto è certissimo che per la prudenza e maturità di questo 
Eccellentissimo Senato, per le copiose forze da mare, per 
l'abbondanza dell'oro, per le dipendenze ed amicizie de' 
principi cristiani, che in occasione di guerra stimano i 
Turchi possan legarsi facilmente seco a' danni loro, resta 
ella in molta opinione infrà d'essi veramente. 
Stante la grandezza degli Stati de' Turchi e l'eminente 
lontananza de' lor confini, ben è da lor conosciuta 
per non dire impossibilità di fare acquisti lontani per 
terra, sendochè non è possibile per paesi deserti passando, 
e spesso nella stagione del verno, portarvi tante munizioni, 
che possino bastare al nutrimento de' grandi eserciti: 
siccome s'è più volte anticamente conosciuto da' re 
ottomani nel tentare acquisti in Persia, e nuovamente 
ancora da Murat generale; onde, guardandosi i Turchi 
dattorno, non veggono nè la più vicina nè la più facile 
impresa, che quella degli Stati di Vostra Serenità.</p>
<p>Ho detto ancora in questo mio discorso, che benchè di 
presente si pongano i Turchi con il Persiano in pace, 
bisognosi di riposo e di rimettere le forze del mare, non 
saranno in istato per ora, quando ben vi pensassero di muover 
guerra a questo Serenissimo Dominio; nondimeno è sopramodo 
necessario tenervi l'occhio. Li antichi disegni de' Turchi a' 
danni della Serenissima Repubblica sono diversi, e secondo le 
occasioni si viene ora più l'uno che l'altro avvisando ne' 
loro discorsi: perchè se ricevon danni dalli Uscocchi, che 
stiman sempre uniti coi nostri sudditi, subito si volgono a 
considerare fra loro, e a minacciare i Baili di voler 
ovvero entrar con armata in golfo, o mettervi una guardia di 
legni armati in Narenta o a Castel Nuovo, ovvero impadronirsi 
d'alcuna fortezza in Dalmazia sovra Zara; perciò ragionando 
essi molto di questa cosa, io posi in silenzio, anzi esclusi 
affatto le pretensioni di quei pessimi Scardonesi, con la 
fermezza che vide Vostra Serenità dalle lettere dello stesso 
Gran Signore indirizzate a lei, che possono anche in altre 
ocasioni giovare, chiamandoli in esse, lo stesso re, sudditi 
dell'imperatore; ma fa singolar favor di Dio, perchè 
addimandando costoro ostinatamente alla Maestà Sua, 
che lor facesse rifare da Vostra Serenità i danni importanti 
inferiti dalli Uscocchi a quella terra, mi posero in gran 
travaglio veramente; ma dall'affezione di Murat ajutato ne 
seguì ciò che dissi sopra.</p>
<p>Se da' Spagnuoli poi vengono i Turchi posti in gelosia con 
le armate loro specialmente dalla parte di Albania, si 
volgono a pensare sopra Corfù, parendo loro che padroni di 
quel sito tenirebbero in officio grandemente il re Cattolico, 
e porrebbono il giogo alla Repubblica insieme, sendochè 
dividendole il dominio, che ha in sul cuore, pensarebbono 
ispogliarnela facilmente; e ci sono stati di quelli che 
lo han detto, stante la vicinanza de' paesi loro a 
quell'isola che non si scosta più da terra ferma di 
18 miglia, e molto meno di qualche luogo ancora, credere 
con l'abbondanza de' lor eserciti che perciò potrebbono 
sostentare ed accrescere, mandarne facilmente anche ad 
effetto l'intendimento loro; ma, lodato Dio, che non è 
secondato questo lor pensiero da facilità di speranza, sendo 
quella una delle maggiori piazze del mondo, e la quale 
sostenuta con quella riputazione che merita, e che si deve, 
migliorata inoltre in quelle parti che potessero avere di 
bisogno, in particolare la nuova cittadella, che per quanto 
ho potuto vedere ed intendere anco in molti luoghi ne resta 
in gran necessità, ributterà sempre con perdita e con 
vergogna l'inimico. 
I confini in Dalmazia specialmente quelli di Traù e 
Sebenico, per occasione de' terratici, tengono sempre Turchi 
in pretensione, ed a Costantinopoli i Baili di Vostra 
Serenità in briga, la quale talvolta molto s'accresce loro, 
non solo per la natural ingordigia de' Turchi, ma perchè 
sendo angustissimi i predetti confini, invitano anco spesso i 
nostri a procurar d'allargarsi in su quello dei vicini. 
Tuttavia ad un modo e all'altro, ho sempre sostenuto il 
vantaggio e la ragione pubblica, e non ho mai lasciato 
invigorischino i Turchi di pretensioni. Sarà nondimeno 
sempre ben fatto, che gli Eccellentissimi Provveditori 
generali in Dalmazia ne divertisca i richiami, che spesso 
corrono alla Porta, quando però senza pregiudizio lo 
possano.</p>
<p>Ma Serenissimo Prencipe, Illustrissimi ed Eccellentissimi 
Signori, sebben debbo qui stendermi un poco in discorrer lor 
quello che, sdegnati i Turchi per l'accidente della galeotta, 
dopo avermi, siccome scrissi, intimato più volte la guerra, 
come dissero del regno di Candia che tanto importa a questa 
Serenissima Repubblica, potendosi tenere per lo principal 
decoro e sostegno della grandezza di lei; voglio dir loro non 
di meno in prima alquanto degli accidenti e dei discorsi 
occorsi alla Porta in quel molestissimo negozio, e siccome vi 
sono stati de' Turchi arditi, in modo che, non le membra 
lontane, ma han pensato temerariamente voler assalire il 
cuore, ed han detto che sendo Vostra Serenità copiosa 
d'armate in sul mare, non bisognava per quella via tentarla, 
ma con guerra terrestre per la terra di Canissa penetrar nel 
Friuli, (non si ricordando gli Stati che sono frammessi 
d'Arciducali per buon pezzo tra i loro di quella parte 
e quegli di Vostra Serenità), ed il Muftì si mostrò, per 
quanto mi fu riferto, aver questo pensiero, non già perchè 
egli tanto intendesse, ma perchè da' tristi gl'era messo in 
capo, specialmente da certo Mustafà Agà, che morì 
ultimamente e trovavasi allora Casnader delle vesti di 
fuori del re, e che fu anco in questa città una volta a 
comperarvi con gran somma di panni d'oro per Sua Maestà, e 
benchè egli si lodasse meco assai dei buoni trattamenti 
ricevuti da Vostra Serenità, e dalle Signorie Vostre 
Eccellentissime seminava nondimeno in quella occasione questo 
veleno. Onde pure lo stesso Muftì disse una volta 
all'ambasciator d'Inghilterra, che mel riferse di poi, 
parlando seco in sul bollore di quel negozio, e tenendo egli 
la parte nostra: che non mostrava essere la Repubblica 
molto potente in terra, e che le manderemo per di là 100 
mila uomini, e se li taglierà a pezzi, ben mi contento, nè 
li manderemo poi contro 300 altri mila, che cosa potrà 
fare stancata da' primi? E certo trovai quel ministro 
pessimamente impresso contro questo Serenissimo Dominio in 
quel negozio, poichè per tre volte che mi accadde 
andargliene a parlare, passò meco sempre collericamente a 
termini acerbi, ed io per gran pezzo destreggiando seco, 
cercai si facesse capace del dovere; ma infine dicendomi egli 
più d'una volta: state pur avvertiti che a suo tempo il re 
vi farà guerra, gli risposi: rincrescermi uscissero dalla 
bocca di signore sì prudente parole tali, che però gli 
consideravo che non si trovò mai la Repubblica più atta del 
presente a resistere alle offese di chiunque l'avesse voluta 
assalire, e spandendosi i concetti, che egli si andava 
dicendo, oltrechè avrebber turbato un principe grande e buon 
amico di quell'imperio, avrebbono anco potuto facilitargli 
contro l'unione della Cristianità, come altre volte 
occorso. Quando ebbe inteso questo il Muftì da me, come 
volesse ritirarsi da ciò in che gli parve esser uscito 
troppo, per intimorirmi forse e farmi dire a suo modo, disse 
subito assai rimessamente: No non vi dico questo Bailo 
perchè vi vogliamo fare la guerra, che vi vogliamo esser 
amici; ma perchè voi scriviate alla Signoria che rifaccia 
questo danno; e così m'accorsi che mostrandogli io il viso, 
moderò il pensiero ed il parlare alla presenza di molti; e 
certo, Serenissimo Principe, egli è vero che con flemma e 
con soavità è sempre bene trattare i negozii coi Turchi, 
siccome accade a me con Murat primo Visire, che non mi 
mandò mai chiaus a casa, nè mai mi disse pure una parola 
che non fosse di dolcezza e di amore, ma quando poi 
s'allontananò dalla moderanza del termine, come fè talor 
meco il luogotenente, e voglion calcar in terra, per dir 
così la Repubblica ed il Ministro, egli è anco certissimo 
che il risponder loro sodamente e senza timore, di gran 
vantaggio riesce: perchè in ogni modo, se ci premono in 
parole senza voglia di farci offesa, con mostrar loro la 
fronte opportunemente si dà lor ad intendere che principe 
sia la Repubblica, se poi son risoluti a farci male, il 
mostrar cuore e volontà di difendersi vigorosamente, non 
può altro che apportarci servizio.</p>
<p>Torno, Serenissimo Principe, al regno di Candia, al quale 
tengono i Turchi gli occhi, soprattutto informati per 
avventura benchè non abbiano forse mai letto Aristotile che 
dice: quel regno parer fatto dalla natura, per aver l'imperio 
del mare; stimano essi riceverne gran danni, per lo recapito 
che dicono aver tutti i corsari, che rubano i mari e i paesi 
loro, specialmente i galeoni toscani che ci si provveggono 
d'acqua e di munizioni, nel modo che pur ultimamente 
ha anco Vostra Serenità inteso per le lettere 
dell'Eccellentissimo signor general Zane.</p>
<p>Io non ho mancato, secondo mi è accaduto, sgannarli di 
questa falsa estimazione, ma vi si fermano pure con il Muftì 
gli uomi della legge, stante le prede che quasi ogni anno 
sogliono accadere di qualche vascello, che co'peregrini che 
vanno o vengono dalla Mecca, transita il mare; e veramente 
l'abbondai, in diligenza per tener quanto si può lontani i 
legni del Gran Duca e d'altri corsari cristiani da quel 
regno, sarà sempre ottimo consiglio, per rimovere 
o minuire almeno questo sospetto alla Porta. Ora trattandomi 
il luogotenente con grande arroganza della galeotta, un 
giorno mi addimandò se io sapeva che un vascello tolto lor 
da corsari di Ponente, spalleggiati dalle nostre galere in 
Cipro facesse risolvervi contra Sultan Selin, per privarci di 
quel regno; soggiungendo che tanto per i rumori che passano 
potrebbe occorrere anco a quello di Candia. Io gli risposi: 
non sapere così per appunto il principio, ben ricordarmi 
d'una gran strage che succedette di quei tempi in mare; mi 
intese, e non mi replicò altro. Oltre queste provocazioni, 
la vicinità di quell'isola, (sempre  discorrono i 
Turchi di muover guerra a' Cristiani), persuade lor 
quell'impresa. Nel modo pure che siccome ho altrove 
tocco, senza fondamento alcuno, per bocca d'alcuni poco 
intendenti uomini, uscì poco innanzi il mio partire da 
Costantinopoli a tale pensiero, che ancorchè fermo non 
fusse, deve assolutamente trovare in ogni tempo risolutissimo 
questo generoso e prudentissimo Senato. 
Non devo perciò lasciar di raccordargli riverentemente di 
tener provveduto e presidiato quel regno, così di soldati 
come di tutt' altro che gli potesse bisognare, avendo mira 
specialmente a formarvi e mantenervi continuamente un 
deposito di formenti, abbondante in modo, che in tempo di 
travaglio conoschino i Turchi, che il torci le munizioni non 
sia loro gran vantaggio per torci il regno; nel quale 
fra tutti i suoi bisogni, che sono molti, non havvi per 
avventura il più importante di questo, che non mi par 
abbastanza poter raccomandare all'amore, e alla prudenza 
della Serenità Vostra e delle Signorie Vostre 
Eccellentissime accrescendo in oltre sempre la sicurtà dei 
porti e delle fortezze non si dimenticando di migliorarvi 
quella cavalleria ancora, intorno la quale, benchè 
fruttuosamente molto si sia adoperato con gran valore il 
chiarissimo signor Francesco Cornaro, che n'ebbe in su quest' 
ultimo il comando, tuttavia nello stato presente, servizio 
molto scarso puossene promettere la Serenità Vostra; tener 
meglio quegl'arsenali, e intrattenervi delle maestranze è 
sommamente necessario, incitando davvantaggio con prestanze 
ed altro modo gli uomini a fabbricar de' vascelli in quel 
regno, per divertire una Gran quantità di marangoni e 
calafati che sempre si trovan in Costantinopoli a lavorare 
nelle galere de' Turchi, per non poter in quel regno con 
l'esercizio loro passar la vita.</p>
<p>Che danno sia questo a noi, e che vantaggio a' Turchi, 
lascio io all'immaginazione dell'Eccellenze Vostre, alle 
quali posso affirmare che più di 31 mila sudditi loro, la 
maggior parte di quel regno si trovano a Costantinopoli, come 
ho detto di maestranze, per lo più marinari, bottari, 
calzolari ed ortolani, ma questi tutti da fino. Non voglio 
pretermettere che riuscendo così eccellenti le galere grosse 
di Vostra Serenità, e così poco atte quelle dei Turchi, 
gran comodo e riputazione apporterebbe al servizio di 
quel regno in occorrenze di bisogno il tenervene almeno due, 
perchè queste unite a quelle che in buon numero 
sottili vi si possono facilmente armare, egli avrebbe poi in 
sè medesimo gran parte della sua difesa, oltre chè di là 
un corpo di galere in occasione di movimento de' Turchi, 
anticipatamente spedito, potrebbe far gran danno 
nell'arcipelago alle cose loro, lor divertendo molti 
vantaggi e accrescendoli alla parte nostra; senzachè sapendo 
essi trovarsi una tale armata in quel regno, penserebbero 
molto bene a mettersi di mezzo tra essa e il grosso 
d'un'altra maggiore, che manderebbe sempre a quella volta da 
questo golfo Vostra Serenità. 
Questo medesimo concetto potrebbe anco raffredar l'ardire a' 
Spagnuoli, quando si risolvessero venir a tentar qualche 
novità pregiudiciale in questi mari, com' è pur loro 
passato per mente altre volte; ma prima di tuttociò 
ricorrendo sempre al Signor Iddio, pregarlo con l'usata 
pietà proteggerci; sollecitar poi nell'aumento dell'erario 
del pubblico, che stabilisce con la riputazione la sicurtà, 
si può dire della Repubblica; tener questi arsenali in 
pronto più che si può; aver cura delle fortezze; 
conservarsi ed accrescersi l'amicizie, e procurar sopratutto 
apparisca viva quanto maggiormente si può quella con il 
Serenissimo re Cattolico per le considerazioni sopradette. Ai 
quali necessarii provvedimenti, aggiungendosi poi la 
maturità solita nelle deliberazioni di questo 
Eccellentissimo Senato, come si è conosciuto pure in quest' 
ultima, d'eleggere tre prestantissimi Senatori, che 
migliorino lo stato delle cose e estinguino gli abusi in quel 
regno, si può ragionevolmente credere, e nella pace e nella 
guerra accadendo, abbia sempre con il favor di Dio ad 
ampliarsi la gloria ed il nome di questo Serenissimo Stato.</p>
<p>Il conservarsi a Costantinopoli l'amicizie antiche ed il 
farsene quanto meglio si può delle nuove è grandemente 
necessario, ed io il conobbi nelle angustie in cui mi pose 
l'acerbo negozio di quella galeotta, perchè con i favori di 
Mustafà e d'Assan Bassà molto mi sostenni, e ho impedito 
con le continue considerazioni che lor facevo ed essi 
riportavano al luogotenente, non fosse mandato a Vostra 
Serenità Mustafà Agà, scalco del re, con lettere di 
sua Maestà in quel proposito ardenti molto. Ho lasciato 
molto ben impresso dell'amore di Vostra Serenità verso il 
Gran Signore, il passato Capitan del mare, e verso la sua 
persona ancora: il quale non posso darmi a credere non 
sia anco per dimostrarsi affezionato sempre della Serenissima 
Repubblica: e perchè, come altrove dissi, la natura sua è 
assai schietta, e perchè tolto quell'accidente del galeon 
Emo, che però da lui non ebbe dipendenza, mostrò sempre 
meco singolar confidenza, e perchè vorrà far ogni cosa, per 
torre dall'animo di questa Serenissima Repubblica e de' suoi 
Ministri il torbido, che vi fosse con far resistenza al 
desiderio della Serenità Vostra in quel negozio, nel 
quale sebbene obbliquamente fu costretto anteporre il suo al 
nostro interesse, nel fine lasciarlo, dava assai luogo alla 
ragione; come mi ricorda avere ancora scritto a Vostra 
Serenità. Da questo, da Assan e da Daut ancora, poichè 
morì Mustafà poco in prima io partissi, potran sempre i 
Baili della Serenità Vostra aspettar de' favori, trattando 
con essi loro per via d'amorevolezza quella amicizia, ch' io 
ho sempre conosciuta di profitto al servizio e al decoro 
della Repubblica; e tanto più, se rivogliendosi al 
solito le cose in Costantinopoli, tornasse Assan ad esservi 
luogotenente, che forse non sarebbe anco difficil cosa; 
stantechè il presente Mehemet eunuco è da ciascuno 
odiatissimo, e Nasuf porta seco fin' ora quei pericoli e quei 
contrarii, che abbiam altrove discorso.</p>
<p>Mehemet Agà Arbesano, che fu già secondo cavallerizzo del 
presente re, mi è riuscito un fruttuosissimo amico alle cose 
di Vostra Serenità, poichè uomo sobrio, di poche parole, 
accreditato fra' grandi, e sempre lor presso mi giovava in 
estremo, e oltre lo avvertirmi ciò che gli pareva fosse bene 
nei miei negoziati, mi riferiva circa i loro pensieri ed i 
discorsi del Bassà luogotenente, del Bassà del mare e 
d'altri Signori, ed in particolare con il luogotenente poneva 
sempre bene, ed ammansava li suoi furori, per la qual cosa a 
contemplazione mia, sempre, che io andava ne' tempi dei 
travagli dal Bassà, poneva ordini seco, ci si dovesse 
trovare egli ancora così ritirato da un canto, e partendo 
io, e restandosene le più volte il Bassà alteratissimo chè 
non poteva piegarmi al suo volere, questo con temperamento e 
con gran discrezione andava mitigando il suo sdegno, portando 
così di lontano in generale qualche considerazione, che 
giovava pur assai al bisogno. Ha un suo fratello in Arbè; 
supplicò qui a Vostra Serenità non so di che grazia, 
raccomandata anco da me, non l'ottenne, e penso non 
sarebbe se non di giovamento alle cose nostre, ch' egli 
potesse intendere Vostra Serenità facesse qualche 
stima qui di lui, nella persona del suddetto suo fratello, 
quando nelle richieste si mostrasse temperato.</p>
<p>Persone, che in serraglio vagliono presso il re, e di cui 
potessero i Baili di Vostra Serenità pensar a valersi, altre 
non veggo che il moro Chisler Agassì, la reina, e la 
Chichaia Caduan. Del Chisler Agassì ho detto di sopra. Con 
la reina, e con quell'altra donna accettissima al re e 
governante di tutte le altre, non ho meno tenuta amicizia: 
perchè al tempo di Murat non ho mai avuto bisogno d'altri; 
al tempo del luogotenente non ebbi spazio di tentarla, 
sendochè il bisogno era presentaneo, e quelle amicizie non 
si poteano così ad un tratto, senza affettazione, render 
atte al nostro bisogno; oltrechè mi trovava sfornito anco 
allora assai di che poter presentarla, nè senza gran regali 
si possono così in fretta ottenere simili protezioni; e 
oltre questo ebbi io sempre mira, così a ben terminare il 
negozio come a non vi spendere, e se vi avessi spenduto non 
mi avrebbe paruto di averlo ben terminato; e certo, come in 
ricevere qualche altra grazia a quella Porta, e di levar via 
la guardia di Morea, e di far strangolar e gettare in mare 
il conte Luigi Criscili Almissano, e ricuperar quella sua 
patente, che se capitava in mano al luogotenente io poteva 
ben tribolar in estremo, mi parve molto opportuno lo 
spendere, meno però assai degli ordini di Vostra Serenità 
nel primo, e conforme le mie commissioni e la necessità e 
brevità del tempo, nel secondo caso: risoluzione, che ad 
alcuno parve qui non piacesse, benchè tutta la Cristianità, 
che ci restava interessata, se ne consolasse, ed io ne 
fossi insieme molto lodato da questo Eccellentissimo Senato. 
Così nell'accidente di questa galeotta non mi potè entrar 
in mente mai di spendervi un soldo, oltre le ragioni che ci 
avevano, stimando io sommamente necessario lo estinguere il 
fatto, per estinguere insieme la memoria ne' Turchi 
tenacissima di quell'altro, e alla quale tanto si 
appoggiavano della galeotta di Romadan Bassa, che importò 
tanto alla Serenità Vostra, benchè trattato con somma ed 
inesplicabile fatica e prudenza dalla gloriosa memoria del 
già illustrissimo Cardinal Morosini; per la qual cosa 
ben prometto alle Signorie Vostre Eccellentissime che io 
avrei avuto sempre più bisogno di sprone che di freno allo 
spendere, e mi sono contentato, anzichè donando e 
soccombendo all'avarizia e alla barbarie del luogotenente 
e di Acmat Ogli, farmi con la testa infra gli spini alla 
quiete la via.
Qui non posso però lasciar di dire a Vostra Serenità, ed 
alle Signorie Vostre Eccellentissime, lor gran vantaggio 
dover in ogni tempo riuscire in casi importanti ove si metta 
la pace a pericolo, di dare, anticipatamente all'ultimo 
bisogno, autorità a suoi Baili di poter con la spesa, non 
potendosi colla ragione, accomodar gli accidenti; e ciò mi 
parve di poter dire non pago della mia coscienza, supponendo, 
che tutti quei soggetti, che debbono essere mandati nel 
Bailaggio di Costantinopoli, debbono esser veri e zelanti 
figliuoli della lor patria, e risoluti che per estremo 
rimedio di maggior male, si abbracci stentatamente quello 
della spesa, esercitata, quando si possa piuttosto co' 
ministri in far licenziare i pretendenti e gli avari, che con 
lor medesimi, co' quali anco per ultimo rifugio, dovendo 
capitare allo spendere per vie dissimulate che non apportino 
conseguenze e con riportar cauzioni di scritture, si deve 
procurar di ultimare i travagli e conservar la quiete; ho 
detto dover esser l'autorità conferita in prima dell'estrema 
necessità, perchè dovendosi scrivere ed aspettar risposta, 
fugge spesso in quel mezzo l'opportunità del far bene, onde 
talvolta, quello che oggi si può terminare con dieci, 
rispetto la natura degli accidenti e de' soggetti, o 
pretensori o governatori di quell'Imperio mal affetti, non si 
farà domani con venti. </p>
<p>Crederei potesse, in proposito del donare a Costantinopoli 
aiutare assai la quiete de Baili e la buona spedizione de' 
negozii, ancora il presente allo stesso re e talora qualche 
gentilezza; quando prima si avesse un mezzo opportuno con la 
Maestà Sua, dalla quale si potesse per vie tali cavar anco 
favorevole risoluzione ne' negozii, quando <foreign lang="lat">massime</foreign> si 
trovasse al governo uomo scompagnato dalla ragione ed affatto 
barbaro, com'è il presente Mehemet luogotenente. 
Io non ho tentato questo termine, perchè avendomi conciliato 
l'amore di Murat, che ne' miei bisogni preveniva quasi 
l'intenzione mia, ed era avvocato con il re della 
Repubblica, non mi pareva aver a spendere per maggior 
mio vantaggio in altri. I ferali per il caicchio di Sua 
Maestà, ed i cesendelli per la sepoltura di Maometto, con 
molta istanza richiestimi, faran in tal proposito buon 
effetto, e se ne profitterà molto l'Illustrissimo Valiero 
con la prudenza sua. Nel donare a' ministri, sono andato 
ritenuto assai, come ne' miei libri si può vedere, non 
avendo donato se non parcamente, e sforzato dalla necessità, 
benchè grandi occasioni abbia avuto di farlo, e Vostra 
Serenità me ne abbia dato anco nelle occorrenze ampla 
libertà. Può riuscire alle volte utile inoltre al 
fabbricarsi ed al conservarsi delle amicizie, ì donar 
qualche veste, o qualche altra curiosita a' Signori del 
governo fuor d'occasione di negozio, sendochè si stima dai 
Turchi maggiormente il dono senza bisogno, che quando lor si 
dà necessitati, nel qual caso come avarissima gente si fanno 
pagar cara poi l'amorevolezza e i favori loro.</p>
<p>Il carico di Bailo a Costantinopoli di Vostra Serenità mi 
pare in sè ristringere due uffici: l'uno di ambasciatore, 
l'altro di console; di quello d'ambasciatore voglio mi basti 
aver discorso fin qua; di quello di console dirò brevemente 
appresso ciò che mi accade. E prima di altro conviene, che 
Vostra Serenità e le Signorie Vostre Eccellentissime 
intendano, che come in Alessandria valgono più le spezie che 
in Venezia, quel negozio è fortemente diminuito, secondo ho 
inteso da molti, e specialmente dal chiarissimo signor 
Lorenzo Morosini diligentissimo e valorosissimo nel carico 
suo, che avrà de' particolari informato Vostra Serenità; 
così in Soria, per l'accrescimento del negozio de' Francesi 
e d'Inglesi, quello de' Veneziani è fortemente scemato, di 
che son certo, avrà lor dato bastante notizia il chiarissimo 
signor Giovan Francesco Sagredo valorosissimo e buon signore, 
tornato di Console già in quella Provincia, ove rimase il 
chiarissimo signor Alvise Sagredo, che ministrò quella 
caricà con singolar prudenza veramente, in aumento del 
servizio pubblico e del suo particolar merito ancora. Di 
quello in Costantinopoli convengo dir io loro che se 
non a' Francesi, restano inferiori assai agli Inglesi, 
oltrechè gli Ebrei vogliono abbracciar tutto; ma d'essi 
parlerò a parte. Gli Inglesi portano gran quantità di 
pannine, e sebben elle sono inferiori alle nostre, 
contentandosi darle a buon mercato, senza punto sostentarle, 
permutandole in sete, ed altro che loro torni bene, non 
pensano maggiormente che al subito e al frequente cambiamento 
dei capitali loro, ed a dar breve spedizione a' lor 
vascelli, che in venti o trenta giorni al più si sbrigan 
dalle scale, quello, che li nostri non fanno in quattro o 
cinque mesi; estimando essi ciò lor mettere, più conto, che 
il fermarsi molto su lo stirato dei prezzi, invitando i 
Turchi a' lor fondachi, di questa maniera assai; quello che 
a' nostri uomini non par bene, perchè vogliono sostener 
sempre in colmo i lor panni e di seta e di lana, benchè e 
gli uni e gli altri restino dai Turchi al presente 
conosciuti inferiori di assai a quelli che già solevano 
mandarsi loro di qua; onde talvolta li stessi Bassà me ne 
han fatto motto: per la qual cosa, e per trovarsi ora sole 
cinque case de' nostri mercanti, ove solevano essere 
dieciotto e venti per il passato, che poco meno saranno le 
inglesi di presente, il negozio nostro è diminuito 
grandemente; il qual danno riesce de' particolari non 
solo, ma di Vostra Serenità ancora, e per i dazii che in 
estremo scemano, e per le navi che pochissimo cariche vanno a 
Costantinopoli ed alle altre scale de' Turchi, onde segue per 
giunta a questo male che non si fanno marinari, e che i pochi 
che ci sono non potendosi sostenere, vanno a servire altri 
principi, il Duca di Toscana, Maltesi ed il Vicerè di Napoli 
e di Sicilia, che frequentano il corso e ci diventan così 
poco men che nemici.</p>
<p>Le navi che al presente vanno in Costantinopoli, come ho 
detto, sendochè tutti i panni di seta, e la maggior parte di 
quelli di lana ci vanno per via di terra, non solo capitano 
con poco carico e direi di poco valore, portandovi per lo 
più vetri, mercerie e cose altre tali; ma i scrivani e i 
patroni ingegnandosi pessimamente, vi portano, almeno per la 
quarta parte, il carico di contrabbando, fraudando con doppio 
danno i dazii in questa città, e i Cottimi in 
Costantinopoli; disordine il quale dovrebbe essere provveduto 
da quei magistrati cui tocca, e castigarvi i lor 
ministri quando si fanno, agitati di quella disonestà che, 
secondo me, credo assai. Azzali, spade, e cose altre proibite 
e dalla santa nostra Religione e dalle leggi di Vostra 
Serenità, portano essi ancora; ne ho scoperti alquanti, ne 
ho castigato uno, d'un'altro era in sul fare il medesimo; ma 
sendo mal sicuri i modi con cui si trattengono i rei in casa 
dei Baili, non essendovi prigione, mi foggì dai ceppi 
una notte, forse con ajuto de' soliti Giannizzeri che li 
guardano. 
Ho però mandato tutti li processi agli Illustrissimi 
Avogadori di Comun, i quali intendo restar inespediti ancora, 
per quale rispetto non so. Ma all'onor di Dio ed a quello di 
Vostra Serenità, ed al loro medemo, faranno sempre gran pro 
adoperandoli, perchè acerbamente simili delinquenti siano 
castigati, e chi lor presta ajuto inoltre. </p>
<p>Ho lasciato sostenuta molto la giurisdizione del giudicare 
civilmente, non solo fra' nostri sudditi, quando sono rei con 
forastieri, ma tra forestieri ancora quando sono attori con 
essi, ed hanno la contrattazione loro con Venezia; perchè 
declinando essi volentieri del giudizio dei Turchi, per le 
spese, e dubitando anche essere sequestrati dal commercio 
nostro, volentieri venivano a farsi giudicare da me, e non 
che altri, gli Ebrei stessi, e moltissimi Turchi ancora. Nel 
Criminale ho parimente mantenuto l'autorità del giudicare, 
avendo secondo l'occorrenza de' furti e di altri eccessi, 
mandati i rei a servire in ferri nelle galere di Vostra 
Serenità, con giovamento dell'esempio in altri, benchè mi 
fosse una volta ciò impedito da Felice Bettini, pessimo 
suddito dell'Eccellenze Vostre, il quale dopo molti eccessi 
d'aver disubbidito i miei ordini, di non aver se non a forza 
voluto andar dagli amici in Costantinopoli a farsi rendere 
quelle quantità di vesti costosissime di seta, che d'accordo 
con essi contro l'ordine mio aveva egli lordato, per 
estinguere una avania di far perdere ad un nostro povero 
suddito il capitale di 100 zecchini, che aveva 
mandato a Costantinopoli in tanti libri greci, sopra le 
coperte de' quali era figurato il ritratto del Gran Signore 
da una parte e quello della Sultana dall'altra; negozio 
del quale già scrissi a questo Eccellentissimo Senato d'aver 
ingiuriato e maltrattato il mio cavaliere in sua casa, e due 
Giannizzeri che andarono a dimandarlo, avendo inoltre voluto 
sparargli una archibugiata, e di aver avuto ricorso con 
inudita temerità, e con eccesso di lesa maestà al Bassà 
luogotenente in Costantinopoli, con riportare un'ordine che 
se il Bailo, ovvero altri alcuna cosa pretendessero da lui, 
dovessero comparire in pubblico Divano a dimandarlo, e far 
note le lor pretensioni. In questo esecrando eccesso caduto 
dal pungimento della sua coscienza, ricordandosi che per aver 
ingiuriato e battuto il cavaliere ed i Giannizzeri nostri 
in sua casa, io non gli avrei perdonato quell'errore, il 
quale insieme con quest' ultimo peccato di fellonia non potei 
con altro castigare, per non pormi in disordine con il 
luogotenente mio nemicissimo, e per non por la quiete 
pubblica in travaglio, se non levissimamente, con fargli 
pagare la porzione d'una pena che in un mandato gli aveva 
intimata. Ho però dato conto di questo mostruoso accidente 
ove conviene, e spero che ne averà il scellerato quel 
castigo aravissimo ch' egli merita, e per esempio dei tristi, 
e per consolazione de' buoni sudditi, e per conservazione 
della pubblica autorità del magistrato e de' Baili in 
Costantinopoli, ove altro non vorrebbono Turchi che levar lor 
dalle mani il poter giudicare, e punire i sudditi di questo 
Eccellentissimo Dominio, per tanto più calpestarli poi negli 
altri negozii di Stato, che occorrono continuamente a quella 
Porta.</p>
<p>Nella materia de' salvi condotti, mi sono regolato con 
quella più destra maniera, che ho creduto conforme alle 
commissioni dalla Serenità Vostra, date anticamente a miei 
precessori, ed ultimamente a me ancora. È vero, che alcuni 
degli Illustrissimi Rettori di Levante hanno qualche volta 
non interamente ben inteso qualche mia risoluzione in tal 
proposito; ma gli è anco verissimo che io con troppa 
afflizione del mio animo, ho veduto due e tre volte quegli, 
che banditi dal regno di Candia venivano per salvo condotto 
da me, ed io loro mi mostrai difficile, farmisi turchi in su 
la fronte, e strettisi con il Capitanio del mare entrato seco 
ne' fatti di quel regno, desiderosi di portarsi innanzi seco, 
dicendogli di quelle cose che o vere o false importan troppo 
arrivino da nostri naturali sudditi alla cognizione de' 
Turchi; per la qual cosa fui costretto dolermi, ove 
conveniva, e mi furono con gran pietà e prudenza verso il 
Signor Iddio e della Repubblica dati quegli ordini 
che convenivano. E certo gran cosa è questa che avendo 
l'Eccellenze Vostre conosciuto di quante pericolose 
conseguenze esser possa che un bandito dal regno di Candia 
esca dal regno di Candia, han ordinato che in qualche 
castello di là, o in quel del Selino o in altro sia loro 
statuito rifugio; ora se talvolta trascorrono essi gli 
ordini, e si conducono a Costantinopoli s'ha di grazia, 
quando, o si rimetton a nuovo esame e senza dello stesso 
signor Rettore che gli ha banditi, ovvero conforme il 
delitto, salva la pace de' lor nemici, ed altre circostanze 
mandarali a servire inoltre in una galera per uomini da spada 
quel tempo che conviene; s'ha, dico a sentir male che si 
levino, se non dalla setta turchesca, almeno dal profitto 
delle cose de' Turchi i nostri uomini, che ovvero da 
marangoni nell'arsenale, ovvero sopra vascelli lor servono 
con altrettanto lor beneficio, quanto è grandissimo il danno 
che ne riceviam noi di piloti, e di marinai. Quanto a me non 
credo mai esser tale l'intenzione di Vostra Serenità, 
avendole preservato fra' termini delle mie Commissioni molti 
sudditi, e togliendoli per avventura ai Turchi, fatto il mio 
dovere.</p>
<p>Tre quarti per cento vale il Cottimo, che Vostra Serenità 
riscuote in Costantinopoli di tutte le robe che vi entrano, e 
vengono da queste città, ed uno ed un quarto per cento di 
quelle che si cavano. Questo assai facilmente si riscuote per 
la pena di 30 per cento, quando non si paghi in 
Costantinopoli; quello men prontamente è soddisfatto da' 
forestieri almeno, non volendo gli Armeni acconsentirvi, 
venendoci gli Ebrei anco con istessi motti. In sul 
cominciar del mio Bailaggio, volendo io pure informarmi di 
ciò che passava in simili propositi, trovai estinti i 
Cottimi di terra, e stupendamente ne rimasi meravigliato un 
pezzo meco stesso pensando, se fosse per qualche nuova 
esenzione ne andassero allegeriti i nostri mercanti. Ma 
infine non ci trovando altro rispetto che il commodo loro, e 
che Vostra Serenità ci scapitava infinitamente, venendo 
<foreign lang="lat">massime</foreign> frequenti molto e molto grosse le caravane per 
terra, mi risolvetti intimar loro, che avessero a 
ritornarsene al costume antico, pagando il Cottimo sulle 
mercanzie che lor capitavan per terra ancora. Parve se 
ne conturbassero assai, e protestandomi essere già in 
possesso di non pagare, volean, che tacendo, ne gli 
confirmassi; mostrai loro gli interessi, gli ordini di Vostra 
Serenità e l'uso antico persuadermi il contrario, e così 
lor commisi di pagare senza altra replica, siccome poi fecero 
appresso volentieri, come buoni sudditi dell'Eccellentissime 
Signorie Vostre. Ora, parendomi che rimessi questi Cottimi 
fra' nostri in piede, camminasse questo negozio sù, ma però 
molto zoppo, mi rivolsi considerar anco agli Ebrei essere in 
tutto conforme il dovere, che trafficando essi con la nostra 
città così in grosso, e facendo per terra venire tutte le 
mercanzie loro, avessero dessi a soddisfare i Cottimi a 
Vostra Serenità, non distinguendo ella negli ordini suoi i 
Cottimi di mare da quelli di terra, ma uniformemente 
parlando, comanda s'abbino ambedue a pagare; e per li 
quattordici mesi soddisfecero come i nostri, e avendo dato 
conto io di ciò a questo Eccellentissimo Senato fui lodato 
della buon' opra. Che spirito entrasse loro nel capo di poi, 
io non lo so bene; si appuntarono dicendo: che non avendo 
essi mai pagato per lo innanzi sulla roba di terra, stavano 
rissoluti non voler continuare di farlo; io entrai di nuovo 
in su le persuasioni soavemente con essi loro; ma nulla 
montarono, perchè si risolsero d'andare da Murat generale, 
che si trovava ancora con l'esercito, e dovea in fra 
pochissimi dì partire, dipinsero le cose a lor modo al 
Bassà, che pure in sul principio restò alquanto sospeso, ma 
informato poi da me, piegò alla parte mia, e non una 
volta, ma più mi diede efficacissimi comandamenti, e fecemi 
anco avere dichiarazione del re, ove chiaro diceva la Maestà 
Sua che pagando per mare avessero anco a pagare per terra. E 
perchè io trovai, siccome sempre in tutte le altre cose, 
ottimamente Murat disposto e compiacermi, conoscendo la 
ribalderia di costoro, il pregai farmi grazia di presentare 
mio scritto al re, in cui pregava la Maestà Sua esser 
contenta comandare potessero i nostri mercanti aprir anco in 
Costantinopoli le botteghe loro, come altre volte fecero, a 
commodo comune, in questo proposito considerando tutti 
quei punti che erano più necessarii; abbracciò parimenti in 
ciò Murat il mio desiderio, e così, come gli aveva già 
costretti con forte mano ed ordini regi al pagamento de' 
Cottimi, così avendo egli, oltre il mio scritto, 
rappresentato al vivo questo negozio a sua Maestà per 
un suo, che mi lesse sotto i suoi padiglioni, dicendo di loro 
quel peggio che meritano, il mandò dentro, ma stretto dal 
tempo e spinto dal re partì con l'esercito. Capitarono poi 
gli scritti in mano al Bassà luogotenente, al quale, 
conosciuto già l'animo di Murat, avendo avuto ricorso gli 
Ebrei, non potei io poi, giunta una carovana, e lor 
dimandando di Cottimi, ottenere che volesse ammettermi 
gli ordini fortissimi dello stesso re, che non solo ebbe per 
nulla, ma gettò in terra, nè per molto che replicassi, 
potei imprimerlo della ragione, siccome neanco potei venir in 
luce mai dello scritto per il negozio delle botteghe, il 
quale sendo favoritissimo da Murat, dovette uscir bene 
espedito di corto, che se altrimenti fosse uscito, se ne 
sarebbero valuti gli Ebrei di poi a favor delle cose 
loro; e così non potei, nè nell'uno nè nell'altro di 
questi giustissirni negozii, godere il frutto delle mie 
fatiche e de' favori di Murat, stante la pessima natura ed 
inclinazione del luogotenente alle cose nostre.</p>
<p>Ora, Serenissimo Principe, Illustrissimi ed Eccellentissimi 
Signori, sebbene io sono sicurissimo essere volontà di 
questo Eccellentissimo Senato conforme il giusto, ed anco 
quello mi scrisse, che gli Ebrei levantini paghino il Cottimo 
di terra, senza che più lungamente vadi innanzi la ruberia 
grandissima che degli utili e della riputazione pubblica 
fanno; considererò nondimeno all'Eccellenze Vostre qualche 
particolare, onde tanto più facilmente, senza altro indugio 
si risolvano ordinare, il paghino essi in questa città, 
poichè a me dissero infine se ne sarebbono contentati, 
<foreign lang="lat">massime</foreign> che in Costantinopoli dicevano di nol 
potere. Da ciò gran danno torna in prima ai nostri sudditi 
negozianti in Costantinopoli, e per conseguenza a Vostra 
Serenità ancora, che gli Ebrei, in mano a' quali la maggior 
parte delle faccende sono, non paghino il Cottimo di terra, 
sendo dai nostri pagato: i quali per aiutarsi e cavar dalla 
mercanzia la spesa loro sono costretti sostentarla 
maggiormente, e così volendola dare a maggior prezzo che non 
fanno gli Ebrei, non caricati dalla gravezza, penano a farne 
esito, e l'Ebreo con somma facilità riesce, costandolo meno, 
ed io non dirò che lontano, ma, sì bene che vicinissimo, 
già veggo capitar affatto tutto il nostro negozio in 
mano agli Ebrei; i quali oltre l'utile sopraconsiderato, 
danno quell'altro ancora ai nostri mercanti in Venezia, 
per indurli maggiormente a servirsi di loro, che loro non 
togliono se non due per cento di fattoria ove i nostri 
vogliono tre; sì che quando altro male non segua, non 
facendo Vostra Serenità pagare agli Ebrei il cottimo di 
terra, viene a restar questa disuguaglianza senza 
misura per molti rispetti pregiudiciale al beneficio pubblico 
ed a quello dei sudditi particolari: de' qnali molti han già 
preso partito, per sottrarsi dall'interesse del Cottimo e per 
vendere più facilmente le robbe loro, di mandarle in mano a 
costoro, con far nascere, come si dice, dal male il peggio, 
mentre danno ad Ebrei, levando dai nostri, quel nutrimento 
che vuole Vostra Serenità con tanta industria lor mantenere 
in mano, allegerendoli in questa città di molti carichi, ed 
abilitando alla cittadinanza ancora quei soggetti forestieri 
che per trent' anni in essa vivono trafficando; tutti 
rispetti che le son persuasi dal desiderio grandissimo 
ch' ella tiene di rendere i sudditi suoi con il mezzo delle 
mercanzie facoltosi, e di mantenere oltre l'opulenza delle 
entrate pubbliche il nome d'emporeo dell'Europa a questa 
città, e tener con il molto numero de' mercanti in piede 
quello delle navi e dei marinai ancora, per tanti rispetti 
tanto necessario al vantaggio ed al decoro della Repubblica, 
che al presente spogliata così ne rimane.</p>
<p>Ma quando poi, Serenissimo Principe, fosse per non dir altro 
tanto favorevole a questi Ebrei la fortuna che dovessero 
andar esenti di pagar questi cottimi, ogni ragion vuole che 
Vostra Serenità ne sgravi ancora li sudditi suoi; il qual' 
atto di giustizia seguendo, converrà certo poi che 
l'Eccellenze Vostre provveggan, con assignazione d'altro 
dinaro, alle spese de' salariati della casa loro in 
Costantinopoli. Fin qui, senza ch' io il dica, penso bene si 
accorga questo Eccellentissimo Senato essere tutti questi 
disordini secondati dal disavvantaggio ingiusto e 
pregiudiciale che hanno i nostri per non pagarsi questa 
ingiusta gravezza dagli Ebrei; e certo, per non dire poco 
cristiana e molto disutile al pubblico, è almeno cosa 
fortemente strana, che, per un poco di maggior guadagno, 
mandino da Venezia i nostri mercanti stessi i lor capitali in 
mano d'Ebrei, togliendoli da quelli de' propi a Veneziani. 
Lasciamo stare i pericoli de' fallimenti, delle pesti, degli 
incendii e di mille altri accidenti a' quali soggiacciono 
spessissimo con lor mercanzie gli Ebrei in 
Costantinopoli; con tutto ciò, quasi fossero i 
maggiori amici che abbiamo, si dà lor credito mentre a noi 
danno ciance, e li teniamo per li maggiori amici del mondo, 
quando sono i maggiori nemici che ci troviamo: perchè non 
solo nel negozio ci tengono al disotto, come ho considerato e 
più potrei, se non fosse il dubbio che ho di increscere con 
troppa lunghezza a questo Eccellentissimo Senato; ma esclusi 
dallo ingerirsi nelle cose nostre, per le ragioni importanti 
più alta considerazione, stante la pessima lor volontà, per 
mostrarsi maggiormente amorevoli ai Turchi, contrariano essi 
spesso tutte le trattazioni nostre, ed in quella della 
galeotia l'ho io stupendamente conosciuto, sendochè quel 
scellerato d'Israel Celebi anziano e principal sostenitor 
loro, mi ci fece gran contrasto, e credendo egli che i Turchi 
avessero a muover contro noi, secondo eran da lui 
consigliati, come strettissimo ch' egli è, e consapevole 
della poco buona volontà che conservano gli arciducali con 
questa Serenissima Repubblica, in quei frangenti, mentre era 
io stretto dal luogotenente e dal Muftì, scrisse egli 
lettere ed ispedì suo uomo al re Matthias allora, 
imperatore presente, dandogli conto dell'importanza del fatto 
e dell'opportunità che gli pareva apparecchiarsi co' nostri 
travagli dalla parte di Costantinopoli, acciocchè dalla sua, 
tornando bene com' egli pensava e persuadeva a quella 
Maestà, si movesse ella ancora. È costui tedesco di 
nascimento, e tiene molta dimestichezza con Cesare suddetto, 
è ricco assai e là in estremo il Satrapa. Al mio partir da 
Costantinopoli intesi da più d'un luogo, e specialmente da 
un'ebreo stesso, maneggiarsi per loro la pace fra il Gran 
Signore e il Gran Duca; concetto trattato da loro alla 
Porta fra' grandi, per farlo riuscire se potranno: il quale, 
sebbene difficile, quanto a me, a riuscire, mostra nondimeno 
la ribalderia di costoro, poichè qual danno sia per 
sopraggiungere ai nostri negozii di Levante, quando il Gran 
Duca vi spendesse del suo, non mi accade discorrerlo, che 
bene il veggono le Signorie Vostre Eccellentissime e quelli 
che s'intendono degli utili del mercantare, a me incogniti 
affatto.</p>
<p>Quello poi, che odiosissima per ogni ragione devo rendere 
questa falsa gente alla nostra Repubblica, si è che da 
questa città scrivono e fanno sapere ai Turchi i fatti della 
Cristianità, e specialmente quelli di questo Eccellentissimo 
Senato, affirmando avergli per vie infallibili e 
sicure, la qual cosa con orror grandissimo ho io inteso più 
volte; onde mi pare che grand' amore verso il bene della lor 
patria e verso il proprio onore mostrerebbero tutti i nostri 
gentiluomini, non si domesticando punto con essa gente, e 
gran senno sarebbe inoltre tenerli lontani e discacciati 
sempre da queste scale, ove capitano continuamente sotto 
coperta di bene per nuocervi sempre. E non accade dire: 
trattiamogli bene che non ci faran male; perchè questo non 
sarà mai, oltre la pessima loro natura, onde dovendoli avere 
necessariamente per nemici, come l'esperienza ne ha mostrato 
e ne mostra, è pur meglio star loro sopra, che lasciar 
questo vantaggio loro; per le quali tutte considerazioni, io 
non posso certo, con maggior soddisfazione della mia 
coscienza e del debito infinito che io tengo colla mia 
patria, raccordare a Vostra Serenità ed alle Signorie Vostre 
Eccellentissime l'aver mira agli andamenti di costoro, ed a 
gran sollievo della riputazione e del negozio in Levante, far 
loro pagare i cottimi di terra; il che assegnandosi 
all'ufficio di uscita, ove si fanno le bollette, che penso 
essere il più sicuro e breve rimedio per quella parte di 
Costantinopoli e del resto del Levante ove sono indirizzati, 
quando si voglia aver riguardo a quelli che in questa bassa 
parte della Bossina fan essi per via di Spalatro penetrare, 
sarà, anco di tanto maggior vantaggio quanto che di questa 
maniera, senza nuocer punto alla cose nostre, si farà 
lor pagare di tutte le robe che in gran quantità cavano da 
questa città per gli stati lontani del Signor Turco. Se 
creder si può a questa buciarda nazione, mi hanno molti 
Ebrei affirmato, in Costantinopoli, come di sopra dissi, che 
volentieri il pagheranno in questa città; e non occorre 
temere sia questa provvisione violenta, e che siano per 
imporre i Turchi ai nostri che paghino il Casaplih quando gli 
Ebrei paghino questo cottimo; sendochè in prima non e 
questa gravezza nuova, ma antichissima trascorsa non so come 
l'esazione sua; oltrechè pagandola i nostri, atto di 
giustizia è che la paghino gli Ebrei ancora; non si pone o 
si accresce gravezza, s'introduce l'eguaglianza e si fugge 
l'inganno, e poi nelle capitolazioni nostre abbiamo. non 
abbino i nostri mereanti di nessun modo a pagare i Casaplih; 
sicchè non deve questo rispetto divertir l'Eccellenze Vostre 
dal riscuotere il loro, se non per la via che io raccordo 
riverentemente loro, per altra almeno migliore; 
ordinanda sia tutto il denaro assegnato alle spese di 
Costantinopoli, che, accrescendosi ogni giorno con aumento di 
salariati, ed altre assai nazioni, è ben dovere, senza altro 
interesse di Vostra Serenità, abbiino i Baili onde poterle 
fare. E veramente affermo alla Serenità Vostra, che senza 
questi cottimi di terra, già esatti e retribuiti da me, io 
non avrei potuto soddisfare alle necessarie spese di quella 
casa; posti insieme i cottimi di terra e quelli di mare, ho 
riscosso in tutto diecimille novecento e sessantanove ori, 
somma che credo ben parerà alla Serenità Vostra 
straordiriaria, e che io non sia stato dormendo nel 
suo servizio in questo importante particolare, avendo io 
soprainteso con ogni mio spirito a questa esazione, lealmente 
ed interamente ben maneggiata da messer Simon Tosi mio 
ragionato, dalla fedeltà e sufficienza del quale potrà in 
ogni occorrenza promettersi buon servizio sempre la Serenità 
Vostra.</p>
<p>Circa le spese che mi sono accaduto fare nel Bailaggio, sono 
andato sempre il più sobrio che ho potuto, accompagnandole 
sempre con quell'avvertenza maggiore e vantaggio, che mi è 
stato possibile, solo proponendomi innanzi sempre il servizio 
per ogni verso di questa Serenissima Repubblica, la quale fra 
tutti i carichi, che dar pensa a suoi cittadini, nessuno loro 
conferisce, in cui al valore, al sapere, alla prudenza e alle 
altre virtù, sia più necessaria l'unione della bontà e 
della realtà, che nel Bailaggio di Costantinopoli; delle 
quali perfezioni, se nelle prime si avranno voluto 
l'Eccellenze Vostre ingannare sulla persona mia, ben lor 
prometto non restano nè resteranno nelle seconde ingannati 
mai, favorendomi il Signor Iddio dell'aiuto suo. Il dinaro, 
che ho tolto, e rimesso a pagar qui a Vostra Serenità, è 
stato sempre con vantaggio di sei per cento; di chè talvolta 
si mostrarono alquanto meco difficili i nostri mercanti, pure 
ci sono venuti.</p>
<p>Al mio arrivo in Costantinopoli, vi trovai Bailo di Vostra 
Serenità l'Illustrissimo Signor Ottaviano Buono. La 
sperienza che Vostra Serenità e l'Eccellenze Vostre han 
fatto in assai cariche delle sue virtù ben le dimostra 
il suo merito, che da se stesso parla, onde a me non occorre 
dirne altro.</p>
<p>Mi è succeduto in quel Bailaggio l'Illustrissimo Signor 
Cristoforo Valier; arrivò sua Signoria Illustrissima a 
quella Porta con gran decoro, con una numerosa ed 
onoratissima famiglia, e benchè fosse di molto precorso il 
nome della singolar virtù e del gran valor suo in quelle 
parti, fè l'uno e l'altra tosto conoscere in sopraccellente 
grado, accozzando con gran meraviglia di ciascuno insieme la 
soddisfazione de' Turchi, il servizio di Vostra Serenità, la 
lode del suo merito e il contento mio, in veder ottimamente 
appoggiato così gran maneggio; sendochè in esso tanto 
meno apparirebbero i miei mancamenti, quanto più facilmente 
verrebbero cancellati dalla prudenza di soggetto in ogni sua 
parte così prestante. Conservigli pur Dio la salute, chè 
tanto può bastare al compito vantaggio in quella gran Corte 
ai pubblici interessi.</p>
<p>Ho fatto il mio viaggio con il chiarissimo signor Hieronimo 
Lando dell'Illustrissimo signor Antonio, gentiluomo d'una 
mirabile compostura d'animo, che affinata in lui, e dagli 
studi e dall'aver veduto molte Corti di gran principi, rende 
geloso ciascuno dell'amore e della conservazione sua; onde se 
gli effetti devono somigliare alle cause che gli producono, 
dovrei estendermi infinitamente in magnificare la prudenza e 
la virtù di questo valorosissimo signore; ma questa volta la 
regola non può riuscire a me, poichè ne veggo se mille anni 
parlassi del suo gran merito, con cui vien largamente 
emulando quello de' suoi maggiori, non fosse infine assai 
più quello che ne andasse tacciuto, che quello che ne 
potessi dire; però mi rimetto alla sperienza che questa 
Serenissima Repubblica, dovrà fare con gran vantaggio del 
proprio comodo, di che tanto più puote piacerle, quanto più 
sono certo, con questo sicuro presagio del servizio della mia 
Patria, dover ancor io riportar lode presso l'Eccellenze 
Vostre.</p>
<p>Mi sono accompagnato anco nel mio ritorno da Costantinopoli 
con il chiarissimo signor Giacomo Querini, fu del chiarissimo 
signor Giovanni. Ho conosciuto in questo onoratissimo 
soggetto una gran maturità d'ingegno ed una singolar 
modestia di costumi, che avendo radice nei lunghi suoi studi 
ed in una continua osservazione di ciò che convenga ad un 
degno figliuolo di questa Patria e della sua casa 
formano in lui con perfetta consonanza un vero esempio di 
virtù e di costumi. </p>
<p>L'abbondanza dell'amore e dell'obbligo che conservo alle 
prestantissime condizioni di questo valorosissimo gentiluomo 
m'ingombra l'animo, e mi toglie di poterle come dovrei 
commendare a Vostra Serenità, onde veramente quanto più mi 
rende osservante annunciator del suo merito, tanto più mi fa 
ancora conoscer la sterilità del mio ingegno; non potendo io 
però altro dirne a Vostra Serenità ed alle Signorie Vostre 
Eccellentissime, se non che avvantaggieran sempre il servizio 
loro, avvantaggiando questo prudentissimo gentiluomo negli 
onori di questa Serenissima Repubblica.
Il chiarissimo signor Vito Morosini del chiarissimo signor 
Angelo si è unito meco nel mio viaggio. Precorse di molto 
questo signor con la modestia, con la prudenza e con la 
vivacità dell'intelletto l'età, parti che rapiscon gli 
uomini e gli legano con grandissimo affetto, onde sebbene 
l'amore e l'obbligo che conservo alla bontà e al merito di 
questo virtuosissimo signore, potrebbero farmi in raccontar 
maggiormente le condizioni sue molto più da quel ch' io 
sono, e rendermi anco quasi sufficiente a lodarlo, non debbo 
avventurarmivi però, sendochè un affettuoso silenzio, ove 
non si può con il dire giugner a quella soddisfazione che 
conviene, fa più conoscere, se non il sapere, la 
discrezione, ed il rispetto almeno.
Il chiarissimo signor Nicolò Mocenigo del chiarissimo signor 
Marc' Antonio, si è egli ancora fatto compagno del mio 
viaggio; mi si è fatto conoscere gentiluomo discreto, 
ingenuo, e virtuoso molto e certo l'intera notizia che ho 
delle degnissime parti di questo nobilissimo soggetto, e, 
quelle ancora de' miei grandi obblighi seco, e con tutta 
l'illustrissima sua casa, dovrebbon portarmi a dir molto di 
lui ma da picciol torrente e poco men che asciutto non si 
può derivare grand' acqua. Però non potendo io pagare il 
diritto di quanto devo al merito suo, che in sul fiorir degli 
anni promette frutti eccellenti di prudenza, dirò solo, che 
dandogli occasione Vostra Serenità di maneggiarsi in 
servizio, conoscerà sempre averci fatta proficua 
deliberazione.</p>
<p>Ho avuto anco meco l'Illustrissimo signor Marco Gradenigo 
dell'Illustrissimo signor Giovan Giacomo; mi è riuscito di 
singolar alleviamento nelle fatiche del viaggio e nelle 
molestie dell'animo la saggia e virtuosa compagnia 
della persona sua, che d'un perspicace ingegno dotata, con i 
continui studii maggiormente cinto, quanto più con gran 
soavità pasce l'animo ad altri, tanto più desiderata fa la 
sua conservazione; perciò non potendo io dire di questo 
onoratissimo signore quanto conviene all'eminente virtù sua, 
mi troverei assai discontento, se non fossi certo riceverà 
per segno dell'osservante mia volontà il perfetto 
conoscimento che fo delle degne parti di lui e del mio debito 
seco; onde una semplice, ma efficacissima attestazione a 
Vostra Serenità ed alle Signorie Vostre Eccellentissime 
della prestanza sua desidero mi vaglia in parte per soddisfar 
al servizio della Patria, al suo merito ed al mio dovere.</p>
<p>Il clarissimo signor Pietro Loredano fu del chiarissimo 
signor Pietro, si è egli anco da Costantinopoli condotto 
meco. La natura, penso, abbia in questo nobilissimo soggetto 
nell'uomo interiore con gran sforzo messo ogni sua 
perfezione, poichè invero la vivezza dell'ingegno e la 
maturità di questi anni del giudizio, fan gran lume alle 
speranze della singolar sua riuscita in onore della sua 
casa ed in servizio della Serenissima Repubblica, quando 
piacerà a Vostra Serenità, che per utile suo le dovrà 
certo piacere, d'introdurvelo a suo tempo; non dirò di lui 
più, perchè gran presunzione sarebbe la mia se io mi 
persuadessi raccontare a questo Eccellentissimo Senato i 
particolari della virtù sua, fomentata da continui studj e 
da lunga conversazione alle maggiori Corti del mondo.</p>
<p>Lascierò pertanto che ragioni in perpetuo presso la 
Serenità Vostra e presso ciascuno l'amore e l'onore che sono 
per portargli sempre, e se da ciò non potrà risultar la 
soddisfazione del mio debito seco, largamente ne seguirà 
almeno la confessione, che alla grandezza dell'animo suo 
sarà, son certo, accetta.</p>
<p>Ho fatto il mio viaggio per terra da Costantinopoli a 
Corfù, e da Corfù in questa città, con la galera 
dell'Illustrissimo signor Antonio Civran governator delle 
Sforzate. Quanto al viaggio di terra, altro non mi ricorse 
degno della intelligenza della Serenità Vostra e delle 
Signorie Vostre Illusrtrissime ed Eccellentissime che 
l'amorevolezza con cui, lontano tre giornate da Corfù, da 
quei popoli greci fui incontrato, accompagnato con gran 
dimostrazione della divozione loro verso il nome di questa 
Serenissima Repubblica, conforme ciò che avvisai pure vostra 
Serenità.</p>
<p>Quanto a quello di mare, che per grazia di Dio 
tranquillamente passai, mi resta solo di dire a Vostra 
Serenità e a questo Eccellentissimo Senato che gran 
digressione mi converrebbe fare, se volessi l'intero 
notificargli della virtù e del valore dell'Illustrissimo 
signor Antonio Civran predetto governatore delle 
Sforzate, eletto degnosamente Capitanio del Golfo; ma per 
accennare piuttosto i miei grand' obblighi seco, che 
soddisfarli, dirò solo a Vostra Serenità che la grande 
intelligenza nelle cose del mare, sommo valore e vigilanza in 
eseguire il servizio pubblico, infinita carità in ben 
trattare le ciurme della galera sua, stimolo eterno 
d'onore e di gloria a sè stesso e alla sua Patria, possono 
rendere un cittadino degno di lode e di ricognizione, questo 
con abbondantissima maniera pienamente ne provoca la bontà e 
la grandezza della Serenità Vostra, e di questo 
Eccellentissimo Senato; al quale, se non voglio alla mia 
ingenuità ed al mio onore far grande aggravio, non devo 
lasciare di cummendar anche per estremo il valore, la virtù, 
il zelo verso la Patria dell'Illustrissimo signor Francesco 
da Molino, Capitanio del Golfo, che andandomene a 
Costantinopoli mi condusse da Venezia alla Canea. 
Questo, Serenissimo Principe, è un soggetto di preclarissimo 
merito, e non mi taccio, perchè amando io la bontà e la 
virtù in chiunque si sia, e trovando l'una e l'altra in 
colmo in questo prestantissimo signore, desidero che siano 
conosciute e premiate con le più degne ricognizioni e gradi 
della nostra Patria, giudicando abbia a riuscire in vero di 
gran servizio di Lei.</p>
<p>Dovrei lungamente fermarmi, discorrendo a Vostra Serenità e 
alle Signorie Vostre, intorno il valore e la virtù del 
chiarissimo signor Pietro Querini sopracomito, e per scemar 
alquanto delle mie obbligazioni seco, e per mostrar con 
quanto fondamento io mi rimanga osservantissimo del merito 
suo; ma tornandomene a grand' onore l'andar carico di debito 
seco, quello non posso e questo non voglio; solo mi basterà 
per fuggire l'ingratitudine affirmar a Vostra Serenità, che 
come egli si trova una buona, valorosa e ben governata galera 
sotto, così, stante l'intelligenza delle cose di mare ed il 
valore della persona sua, si troverà in lui sempre dalle 
Eccellenze Vostre un zelantissimo e vigoroso esecutore degli 
ordini e del servizio loro, le quali di loro stile ordinario 
abbracciando sempre e riconoscendo i lor valorosi cittadini, 
ben son certo, per aumento del lor servizio, anco 
vorran mostrarne pieni effetti in questo meritissimo 
soggetto. </p>
<p>Il chiarissimo signor Girolamo Donado, fu del clarissimo 
signor Andrea è uno dei più vigilanti, valorosi e fruttuosi 
sopracomiti dell'armata. È venuto egli ancora di conserva 
meco, ha una buonissima ciurma, la quale a riscontro d'un 
ottirno trattamento che riceve da sua signoria clarissima, 
ben le rende un perfetto servizio, e le giova d'ottimo mezzo 
al fine de' suoi generosi pensieri. In questa carica, Vostra 
Serenità e le Signorie Vostre Eccellentissime, d'ordinario 
lor stile, mostrarono sempre la grazia loro, abbracciando e 
riconoscendo i lor valorosi cittadini; onde a me basterà 
solamente lor attestare tale esser questo, la virtù del 
quale alla sua patria, alla sua casa ed a sè medesimo darà 
sempre luce.</p>
<p>È stato mio segretario Messer Alvise Valutello, dalla 
persona del quale ho ricevuto buon servizio, avendolo 
riconosciuto amorevole, assiduo e diligente nell'ufficio suo; 
nel raccordar e raccomandar insieme alla Serenità Vostra ed 
alle Signorie Vostre Eccellentissime il merito abbondante di 
questo fedel e affaticato soggetto, da 13 anni in quelle 
parti, non mi è necessario dir molto, sapendo di chi parlo 
ed a chi parlo, cioè d'un buon servitore a un Principe 
magnanimo e grande, solito favorire sempre la virtù in 
ognuno; ma tanto maggiormente ne' servi suoi più 
intimi e colmi di merito, e tale è questo appunto.</p>
<p>Nell'eccorrenze sue lo raccomando pertanto vivamente sempre 
alla Serenità Vostra ed alle Signorie Vostre 
Eccellentissime.</p>
<p>Per coadjutore è stato meco in Costantinopoli Messer 
Agostino Vianuolo. Non ho mai sentito Serenissimo Principe, 
Illustrissime ed Eccellentissime Signorie tanto dispiacer che 
poco vagli la mia penna quanto sento al presente, poichè 
affatto diffido poter con essa dire, anco superficialmente a 
Vostra Serenità ed a questo Eccellentissimo Senato, quanto 
nella carica sua fedele, ansioso, diligente ed assiduo sia 
egli stato, in modo che non partendosi mai dalla sua camera e 
dal cancello bisognava il mandassi spesso a desviare 
dall'opra, dubbioso, non ponendo egli in essa qualche 
intervallo, non gliene succedesse qualche male. Quando in sul 
mio partire di qua, non trovava chi volesse con me venire in 
Costantinopoli, questo da buon giovine mi si esibì, e non 
avendo riguardo trovarsi eziandio con la febbre addosso, 
montò meco in galera. In lui, Serenissimo Principe, si 
congiungono tanto pienamente e in tanto equilibrio 
l'integrità della vita, la bontà dei costumi, la sincerita, 
la modestia e il valore dell'ingegno, che benchè ciascuna di 
queste parti mostri gareggiare con l'altra per averne la 
maggioranza, in volersene far giudizio, resta confuso il 
giudizio, ed io dal mio non so cavar altro, se non che la 
persona di lui possa formare, in questi anni, quella d'un 
perfetto ed affinatissimo segretario, così eccellentemente, 
scrive in volgare e latino, restandosene egli pertanto, so di 
non dir molto, lume e decoro compito degli ordini 
onoratissimi della Cancelleria di Vostra Serenità, la quale 
ben può con perfetta speranza di sicura soddisfazione 
abbracciarlo in favor suo, consolandolo d'una piccola 
grazia che supplichevolmente, dopo tanti pericoli di peste ed 
altri gravissimi passati in Costantinopoli, dimanda a Vostra 
Serenità ed alle Signorie Vostre Eccellentissime. Non verrà 
ad esser solo questa grazia per lui, ma per me ancora, il 
quale supplico questo Eccellentissimo Senato, per segno non 
gli siano state discare le mie fatiche a Costantinopoli, di 
così poca e giusta dimanda questo onoratissimo giovine 
graziare, riservi a me i voti in altra occasione al Senato, 
tutti dandogli in questi a lui.</p>
<p>Vostra Serenità nel primo luogo de' suoi dragomanni tiene 
Messer Marc' Antonio Borisi. Della fede, della bontà, del 
valore di questo onorato soggetto restano già da gran tempo 
informate l'Eccellenze Vostre, pure, avendolo io sperimentato 
con gran servizio loro, posso assicurarle che nell'offizio 
suo non può desiderarsi d'avvantaggio, soddisfacendo a tutte 
le parti sue in modo che siccome dagli altri ambasciatori 
viene grandemente invidiato un così buon servitore 
nella casa di Vostra Serenità, così i Turchi per 
l'accortezza del suo termine volentieri ce ne vedrebbero 
privi. Merita pertanto l'amore di Vostra Serenità che, nel 
confirmarlo nella sua ottima disposizione di ben servire, 
impiegherà certo sempre con grave vantaggio del servizio suo 
ogni favore nella persona di lui.</p>
<p>Messer Ambrosio Grillo, carico d'anni e d'indisposizioni, 
resta al presente inabile al servizio, il quale ha prestato 
per lo innanzi fruttuoso alla Serenità Vostra, molto merita 
il trattamento che gode, nè certo tempo ormai potrà durare.</p>
<p>Messer Simon Niholihi servì quasi tutto il mio Bailaggio 
assai male di dragomnanno, più con le orecchie che con la 
lingua; udia volentieri solo le cose che confacevano a' suoi 
poco savj pensieri, con cui quasi scopertamente 
affettava la parte del re persiano, biasimando i principi 
cristiani; non l'aiutassero contro quello dei turchi, e 
furono molte volte ch' io nel ripresi indarno. 
Nel parlar poi, accadendo, faceva sempre più capitale del 
proprio parere che di ciò che gli era comandato; onde bene 
spesso ne' gravi negozj mi conveniva, impor tale silenzio. 
Tuttociò, oltre la disamicizia che passava continua in fra 
lui ed il Borisi, i quali spesso mi rappresentavano per loro 
contrarj affetti una stessa cosa a due modi. Avrei anco 
potuto dissimulare, come faceva con gran disgusto del mio 
animo, se non si fosse egli portato da un gran colmo di 
debiti a molte disonestà, fra le quali una si fu in 
vero grandissima, che andando dal gran cancelliere, con cui 
passava io molta amorevolezza, ed avendogli questo, come 
talvolta fra amici occorre, mostrate a lui alcune sue gioie, 
ardì il mal' uomo dire a quel ministro principale, ch' io 
aveva desiderio di comperare un grosso balazzo, e che però 
avrei volentieri vedutone uno suo bellissimo. Gliene credette 
il cancelliere, e datagli in mano la gioia per portarmi, 
fuggissi egli con essa, la quale valendo ben oltre 500 
zecchini, dopo aver atteso alquanti giorni gli riportasse, o 
essa o il denaro o qualche risposta almeno, intesa la 
fuga di lui, fu il gran cancelliere a trovarmi, e mi diè 
conto dell'accidente. Con grande affetto assicurai sua 
signoria illustrissima non aver io mai avuto pensiero di 
gioie, nè avere a colui ordinato in ciò cosa alcuna. Come 
prudente signore, solo della fortuna e di sè medesimo che 
gli credette si dolse, pacificossi, e proferendomi ogni suo 
favore sempre, consolato, per quanto seppi, si partì da me 
che l'onorai di un pajo di vesti e certe altre cosette. 
Presso l'altre molestie gravissime del mio Bailaggio, mi 
toccò provare anche in ultimo questa, che per rispetto della 
pubblica riputazione del nome di Vostra Serenità e del mio, 
stupendamente mi afflisse. Di questo cattivo soggetto ha 
molto prudentemente risoluto questo Eccellentissimo Senato di 
disfarmi, stantechè nessun profitto, se non infinite 
molestie con poca riputazione di quella casa ne avrebbe 
incontrato più sempre; onde ottima deliberazione fu, che con 
il castigo di questo mal' uomo prendessero esempio gli altri, 
che servono dell'ufficio loro in quella carica.</p>
<p>Giannesino Salvago dragomanno da strada, volentieri si 
impiega nell'ufficio suo, fa qualche servizio in casa nelle 
occorrenze, abbonda ma più di buon volere che di 
sapere. Giuliano suo fratello, che era in Aleppo, è uomo di 
più petto, e buon servizio si avrà sempre da lui.</p>
<p>Tommaso Navon attende all'ufficio suo di pistogero delle 
navi con assidua applicazione, e si mostra affezionato assai 
al servizio della casa.</p>
<p>Barnaba Brutti è un uomo di buon ingegno, grandemente 
desideroso del servizio di Vostra Serenità, in cui mette 
veramente ogni suo spirito, e con il tempo s'affinerà molto, 
trovandosi in sicuro possesso delle principali desiderabili 
parti d'un buon dragomanno. 
Io l'ho unito al Borisi, acciò s'avanzi tanto più 
facilmente nel termine.</p>
<p>Fu gran perdita quella che si fece di Giulio Ansonio, 
perchè, ne' fondamenti della lingua turca, nello scrivere, 
nella presenza ed in ogni azione sua, riusciva mirabilmente, 
e potevassene aspettare ottimo servizio.</p>
<p>Fra tutti questi dragomanni, mi sono accorto passar poco 
buona intelligenza, specialmente come ne accennai più 
innanzi tra Simon Niholihi ed il Borisi; senza il qual 
rispetto meglio talvolta resterebbe sostenuto il pubblico 
servizio, e meno rincrescimento ne avrebbero i Baili della 
Serenità Vostra.</p>
<p>Sei giovani della lingua intrattiene Vostra Serenità: 
Antonio Grillo, che è venuto meco per dragomanno di viaggio; 
peritissimo di molte lingue, valoroso fedele e buon servitore 
della Serenissima Repubblica. E che avendo io sperimentato in 
moltissime occasioni ne lo intero testimonio a Vostra 
Serenità, ed alle Signorie Vostre Eccellentissime 
raccomandandolo inoltre loro della grazia che supplicherà 
umilmente a questo Eccellentissimo Senato, che usando 
con lui della benignità sua, accrescerà son certo ancora il 
buon servizio delle cose sue in quelle parti.</p>
<p>Giovan Battista Salvago è un giovine di buon ingegno e di 
molta bontà; s'affatica per apprendere quel linguaggio, ma 
ci dava in bestia sovra gli altri, per essersi applicato 
tardi; ha qualche lettera non pur umana, ma di filosofia 
ancora: vive con gran modestia, serve bene, e serve a' Baili 
in molte cose; insomma è buon soggetto.</p>
<p>Cristotoro Brutti mostra buon ingegno, scrive e parla bene 
il turco, e darà miglior conto di sè ancora, quando 
si stacchi da certa mala pratica che l'indirizza male; dovrà 
nondimeno il tempo renderlo avvisato, e farlo buon servitore 
in tutto dell'Eccellenze Vostre.</p>
<p>Battista Navon è persona dabbene; attende all'imparare; si 
può aspettare fedele e buon servizio da lui, ma alquanto 
tardo; avendo anco alquanto fin ora l'ingegno tardo; si 
mostra però assiduo e pronto, e gode nel servizio.</p>
<p>Bartolomeo Brutti, e Francesco Scaramella sono giunti a 
Costantinopoli con il mio successore; non ho potuto delle 
condizioni loro molto informarmi. Il Brutti viene di buoni 
parenti, che ben servirono sempre la Repubblica, si mostra 
molto quieto, e desideroso di imparare. Lo Scaramella, figlio 
di valoroso e benemerito segretario dell'Eccellenze Vostre, 
mostra gran prontezza di spirito, son certo lo impiegherà 
bene, e possono attendere ottima riuscita.</p>
<p>Non so se di me io mi abbia o a parlare o a tacere; a tacere 
mi consigliano le poche e scarse condizioni della persona 
mia, fuori di quella molto intera d'un grandissimo zelo 
dell'onore, della grandezza, e dell'utile di questa 
Serenissima Patria, la quale siccome sempre mi tenne 
infiammatissimo nel solo servizio di lei, così non mi 
permette al presente, che tacito io me la trapassi. 
Affermo dunque riverentemente e lealmente alla Serenità 
Vostra, ed alle Signorie Vostre Eccellentissime che in 42 
mesi, che mi sono fermato a Costantinopoli, non ho mai 
allontanato un puntino la mente da' termini sopradetti. È 
vero che oltre la mia natural consuetudine in ciò, mi ci han 
eziandio continuamente tenuto fisso i gravissimi negozii che 
vi ho passato, in particolar quello della galeotta, che mi 
occupò acerbamente una gran parte del Bailaggio, 
nel qual affannoso accidente, benchè mi fosse, più volte, 
come ho tocco a' suoi luoghi, da quei furibondi ministri 
intimata la guerra, fossi costretto nascondere le scritture e 
il dinaro pubblico, fossi minacciato che il Gran Signore mi 
farebbe tagliar la testa, mi fossero fatti saltar via 
dappresso i dragomanni, a' quali commettea le risposte in 
difesa della causa dell'onore di Vostra Serenità e del mio, 
affiancati a' pugni al di dentro dai giannizzeri, che con 
dottori, oltre ad Acmat, eran miei pretensori, onde 
convenne in tanta combustione m'alzassi dallo scagno, e 
prendessi il Borisi per lo petto una volta, tirandolo 
vigorosamente innanzi, acciocchè continuasse di parlare, 
quel dì appunto che con inganno mi volle il Bassà alla 
presenza del Cadileschiere, che per tante cause, sdegni, 
confusioni e sforzi, mi pareva veramente il giorno del 
giudizio, e fu certo favor di Dio ch' io potessi regger alla 
piena che mi ondeggiava intorno.
Per tutti questi ed altri duri emergenti, che tralascio, non 
isbigotii io però mai d'animo, ma ributtando i colpi, 
aiutato da Sua Divina Maestà gli feci andar tutti vani, 
risoluto lasciarvi, bisognando, la vita ancora. Come nelle 
altre mie ambascerie passate non ho pretermesso anco quel 
lustro che nasce dal trattenersi con la spesa onoratissima, 
sostenendo il pubblico decoro, di quel modo che conviene, 
lontanissimo da ogni un proprio, come quello che ben 
conosco, quanto lodatamente ne' magistrati e nelle altre 
cariche di questa Serenissima Repubblica, conferite a suoi 
cittadini, si possa vestire persona pubblica e privata ad un 
tratto. Onde, Serenissimo Principe, Illustrissimi ed 
Eccellentissimi Signori, siccome travagli, pericoli sopra 
considerati, quelli inoltre d'una pestilenza grandissima, che 
passai l'ultimo anno in Costantinopoli, e mi entrò in casa, 
non han potuto non solo non intimorirmi, ma neppur farmi 
provar meno soave il contento di servir eziandio nelle 
angustie gravissime la Serenità Vostra e le Signorie Vostre 
Eccellentissime, così posson Elle ben credere che con lo 
spirito, con la vita e con l'avere, infiacchito nondimeno 
assai, esponendomi ad ogni fortuna, m'impiegherò tutto 
l'avanzo de' miei giorni, insieme con Messer Alvise mio 
fratello e co' miei nipoti tutti lor devotissimi servitori, 
ove la soddisfazione ed il servizio loro richiegga. E sebbene 
la servitù e le fatiche mie non potranno in nessun tempo mai 
esser tali, che traggan seco merito presso Vostra Serenità, 
spero almeno che la buona volontà con cui l'ho accompagnate 
ed accompagnerò sempre, avrà luogo nella grazia di questo 
Eccellentissimo Senato, e tanto dovrà, ad uno stesso tempo, 
bastarmi di soddisfazione e di eccitamento alle medesime 
sempre. </p>
<p>Grazie.</p></div1></body></text></TEI.2>
