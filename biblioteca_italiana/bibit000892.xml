<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania</title>
      <author>Marino Cavalli</author>
    </titleStmt>
    <extent>99 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000892</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania">
<head>Relazione di Marino Cavalli ritornato ambasciatore da 
Ferdinando Re de'Romani nel Decembre del 1543</head>
<p>Essendo obbligato per commissione della 
Serenità Vostra e per debito mio dar conto alle Vostre 
Eccellenze Serenissime di tutta la legazion mia, che è 
stata di mesi ventisette, ed essendo in questo tempo 
occorse tante Diete, negoziazioni ed esecuzioni quante 
forse mai da ventisette anni in qua ne siano state fatte, 
mi sforzerò, resecando il superfluo, non lasciando però 
alcuna cosa degna di cognizione, esser per quanto mi sarà 
possibile breve e risoluto. </p>
<p>E se bene, come era debito mio, mi ricordo aver scritto 
minutamente ogni cosa, non ho potuto però allora avvisar 
quello che più importava sapere, cioè le cause, li 
consigli, con che intenzione e con che mezzi siano state 
fatte le cose, e che fine abbino avuto; il che a giudizio 
mio non è di minor importanza a intendere, nè di minore 
utilità sarà al prudentissimo governo di questo 
Serenissimo Dominio, quando sia da trattar cosa alcuna con 
la Germania, ovvero di quelle parti s'abbia a far giudicio 
di quello che sia stato. </p>
<p>E come che il conoscer queste circostanze e queste 
minuzie sia del pari cosa tediosa e di molta fatica, e 
alcuni credino che delle cose d'altri basti saper alcuna 
generalità, contuttociò io credo che solo l'intender 
distinta e particolarmente con  ogni dependenza le 
cose de'vicini faccia l'uomo nelle operazioni sue non solo 
savio ed avvertito, ma nel negoziare e preveder di lontano 
lo faccia essere come indovino; di modo che m'induco a 
creder per certo, che sì come la maggior parte delli 
errori e più dannosi nelle deliberazioni procedano da non 
saper bene le forze e il modo del governo degli altri, nè 
quanta speranza e fondamento sopra quelle si possa fare, 
così il saperlo ed intenderlo minutamente sia di estrema 
utilità, e sicura cagione di non commetter mai errore. </p>
<p>E perchè la Serenità Vostra e l'Eccellenze Vostre in 
queste cose sono giudici e parte, essendo esse quelle che 
deliberano e di chi si tratta l'interesse, però le si 
degneranno quietamente, e come si conviene alla gravità e 
grandezza d'un tanto Senato, udir per il servizio suo 
quello che della legazione mia ho deliberato ed eletto di 
dire, perchè esso non può nè deve peregrinando per il 
mondo veder lui questi maneggi come vanno; onde è forza 
che da noi altri ministri e servitori suoi, li quali con 
non piccole fatiche e incomodi andiamo raccogliendo queste 
cose, gli siano riportate, ed esso deva avidissimamente 
udirle e prudentemente considerarle. </p>
<p>Ha il re de'Romani ragione sopra il regno d'Ungheria per 
conto della regina sua consorte, la quale nel  
contratto del matrimonio suo, che già fu fatto fra 
l'imperatore Massimiliano e il re Ladislao d'Ungheria, 
ottenne che morendo il re Lodovico suo fratello unico 
senza eredi, lei dovesse succedere a quel regno; sì come 
all'incontro esso Imperatore si obbligò che mancando la 
Casa d'Austria di successori, la regina Maria sua nipote, 
che dava per moglie ad esso re Lodovico, ereditasse tutti 
gli stati patrimoniali della sua famiglia. </p>
<p>La qual convenzione fu allora approvata da tutti gli 
Stati d'Ungheria, come fu necessario che si facesse, 
perchè quel regno ha voluto sempre, quando è accaduto il 
mancar della linea de'suoi re senza figli maschi, aver lui 
l'autorità d'eleggersi un re. </p>
<p>Oltre questa azione avendo il re de'Romani ultimamente, 
con l'intervento di Cesare, conclusa una pace e accordo, 
pur con approvazione di tutto il regno, con il 
<foreign lang="lat">quondam</foreign> re Giovanni, nella quale si conteneva che 
vivendo lui godesse con titolo di re tutto quello che 
allora d'Ungheria possedeva, e dopo la morte il re 
de'Romani e suoi discendenti dovessero aver il possesso 
d'ogni cosa come re legittimi, essendo obbligati 
d'assegnar certi stati patrimoniali alli figli maschi del 
detto re Giovanni, e a provveder il vivere a Isabella di 
Polonia, che fu sua consorte; per queste ragioni adunque, 
e anco perchè si vede aver molti figli da provvedere di 
dominj, si mise in animo, dopo la morte di detto re 
Giovanni, di far ogni cosa per ottenere quel regno. </p>
<p>E perchè la regina vedova, per consiglio di Fra Giorgio 
Vescovo di  Vardino, fece molti offici e col Signor 
Turco e con altri, fuggendo quanto poteva d'eseguir quanto 
s'era obbligato il <foreign lang="lat">quondam</foreign> re suo marito, con 
speranza di mantener il figlio in regno; esso re de'Romani 
fu astretto a mandar un esercito sotto il signor di 
Regendorf per acquistar con l'armi quello che pretendeva 
che di ragione gli venisse. </p>
<p>Ma andò nel principio così lentamente, che la regina 
ebbe tempo d'adunar gente per difesa, e poi far venir li 
Turchi alla distruzione dell'esercito alemanno. </p>
<p>E mi ha detto più volte il re, che il suo troppo modesto 
procedere in quei principj, per veder se pure <foreign lang="lat">de 
plano</foreign> poteva indurre la regina all'esecuzione 
dell'accordo già fatto, più presto che coll'armi 
forzarla, è stato causa di tutti li danni seguiti, 
dicendo che si doleva sino nel core, per bene d'ognuno e 
suo, non aver con quei sei mila uomini, che subito mandò 
in Ungheria, assalita e presa Buda, che gli era 
facilissimo non vi essendo chi la difendesse. </p>
<p>Dal qual errore successe poi la rotta del suo esercito, 
di modo che fu astretto ad accordarsi a mal partito, 
promettendo al Signor Turco, il quale dopo la rotta giunse 
sotto Buda, che quanto saria per lui non s'impediria più 
in Ungheria, e procureria con li popoli che si 
contentasssero d'aver un altro re in luogo suo: e con far 
questo ottenne una tregua per mesi sei, e una promessa di 
non esser mai molestato nelli Stati suoi ereditarj. </p>
<p>Il quale Signor Turco giudicando poi aver miglior azione 
nel regno d'Ungheria, avendo cacciato e morto il re 
Lodovico con giusta guerra, e vedendo che il <foreign lang="lat">quondam</foreign> 
re Giovanni, al quale per liberalità sua era stato donato 
quel regno, li aveva poco servato la fede, dubitandosi che 
la regina vedova e Fra Giorgio facessero il medesimo, 
deliberò di  assicurarsi, e s'impadroni esso di 
Buda e di tutte le altre fortezze, che gli poterono venir 
in mano, dimandando alli grandi d'Ungheria che ruinassero 
le altre. </p>
<p>Le quali operazioni furono di sommo discontento al Frate, 
vedendosi così di grosso ingannato del pensier suo, e a 
tutti li altri apportò grandissimo dispiacere e timore, 
dal che ne nacque il necessario accordo di tutto quel 
regno al servizio del re de'Romani, che fu poi cagione di 
far ripigliar speranza a Sua Maestà di far nuova guerra, 
giudicando, col favor di tutti li Ungheri, esser facile 
impadronirsi di tutta l'Ungheria, <foreign lang="lat">massime</foreign> sapendo 
certo che pel pericolo grande in che stavano tutti li 
Stati suoi ereditari, essendo li Turchi così vicini, li 
sudditi suoi sariano forzati di pagar quanti denari e 
conceder quanti aiuti fussero dimandati. </p>
<p>Il medesimo era per fare anco in Boemia con li Stati 
tutti oltre il Danubio, e sperava anco dall'Impero favori 
grandissimi, avendone già avuto caparra nella Dieta di 
Ratisbona. </p>
<p>Faceva poi fondamento grande sopra l'Imperatore, che 
ritornando d'Algeri vittorioso dovesse in persona subito 
venir in Germania con molta gente all'impresa: con le 
quali ragioni fondamentali e speranze, concluse di 
rinnovar la guerra più gagliarda che gli fusse possibile, 
ed uniti in Lintz li commissari di tutti li Stati suoi (il 
che fu quasi al principio quando io andai a quella Corte), 
espose loro li pericoli ne'quali stavano tutti se 
l'Ungheria restava a'Turchi, e narrò le speranze che 
aveva d'ogni banda, mostrando la vittoria facilissima, e 
all'incontro che se la guerra non si pigliava, sariano 
necessitati ben presto a lasciar le case e poderi loro 
a'Turchi, andando a mendicar il vivere per il mondo, 
ovvero, se pur questo non volesser fare, contentarsi di 
viver schiavi con tutta la posterità loro in  
perpetuo, le quali ragioni li mossero tanto, che 
deliberarono dar per questa guerra un per cento del 
capitale loro all'anno, poi pagar 1600 cavalli che 
bisognavano per 200 pezzi d'artiglieria, e altre spese, 
che il tutto importeria due per cento; la quale offerta fu 
stimato che importasse 450,000 fiorini, ancorchè mal si 
può distintamente intender queste particolarità, non 
sapendo molti la verità, e parlandone il vulgo 
diversamente; li altri poi sono tanto riservati e tanto 
sospettosi, che non si potria aver se non con estrema 
industria cosa di momento: pur dalle spese a che furono 
applicati questi denari, e da altre simili congetture, si 
comprese che importava quanto sopra è detto. </p>
<p>La porzion di questi Stati è, che Carintia paga la metà 
di Stiria, e questa per la metà d'Austria, di modo che 
Austria è per quattro Carintie; la Corniola poi con quel 
poco di Schiavonia e d'Istria si stima che sia per 
un'altra Carintia. </p>
<p>Il Tirolo è poi da per sè, e così li stati d'Alsazia 
e di Feretz, che a proporzione pagano ancor loro la rata 
sua. </p>
<p>In tutti questi Stati, che chiamano patrimoniali, si può 
dire che il re abbia quanta autorità vuole, e che anco ne 
abbia pochissima; perchè chi considera che se non fusse 
il bisogno e il pericolo de'Turchi lui non potria disponer 
nè alterar oltra l'ordinario cosa alcuna, a questo modo 
certo ne ha poca, e cosìanco quanto alla debita 
obbedienza che li sudditi devono prestare al principe suo, 
perchè non sono eseguiti li mandati regi come si deve, 
nè come sono quelli della Serenità Vostra nelli Stati 
suoi. </p>
<p>Reputasi gran vergogna per li ministri di questo 
Eccellentissimo Stato quando più d'una fiata è loro 
commesso un ordine, e che non lo eseguiscono; e quelli del 
Re reputano che non  obbedire porti loro una certa 
reputazione e grandezza al mio giudicio poco laudabile, e 
hanno un proverbio fra loro che: <foreign lang="lat">apud Germanos saepe 
committitur crimen lesae Majestatis</foreign>, il che forse 
procede dalla strana e difficil natura di quella nazione, 
la qual loro chiamano libertà, che appresso di me è alli 
popoli e al suo Signore cosa di poco onore, e potria anco 
esser di molto danno; perchè quando le deliberazioni sono 
ordinate e statuite ad utile comune, quello che è a favor 
del principe è anco di sicurezza e di profitto alli 
sudditi. </p>
<p>Se volemo mo considerar che da molti anni in qua il re, 
avendo impegnate e vendute quasi tutte le entrate 
ordinarie, cava però per la guerra e per altri bisogni 
suoi tutto quello che gli occorre, e che mai gli è stata 
data alcuna risposta negativa a quanto ha dimandato, a 
questo modo potremo dire che possa assai, ed abbia dalli 
sudditi suoi quanto si possa avere, se ben glielo danno 
poco volentieri per le malversazioni che continuano, e per 
veder le imprese andar tanto in sinistro. </p>
<p>Il modo che si tiene in ottener quanto si dimanda è, che 
avendo la Germania per natural suo non solo reverenza alli 
nobili e Baroni delli paesi, ma quasi adorandoli ancora, 
sebben poco se lo meritano, questa reverenza li conduce 
tant'innanzi, che hanno più rispetto e più temono essi 
nobili che non il re stesso; però conoscendo questo la 
Maestà Sua si tiene benevoli e ben edificati li 
principali di questi signori facendogli ogni favor che 
possa, avendo infinito rispetto a far loro dispiacere sì 
in cose di giustizia, come in qualunque altra sorte; anzi 
con favorirli ad ottener li vescovati delli loro paesi, le 
abbadie e altre entrate ecclesiastiche, dandogli le 
prefetture con grossi salari, accettandogli nelli consigli 
con grosse provvisioni, e simili altri mezzi, se li 
fa devotissimi e affezionatissimi. </p>
<p>Li quali poi nelle Diete vedendosi aver ordine di 
ricompensar il re di tanti beneficj con la borsa d'altri e 
con l'autorità loro, sono li primi  che parlano e 
che esortano, e quasi costringono le comunità e altri 
sudditi inferiori a conceder al re quanto dimanda; e rare 
volte si trova che alcuno contradica nel principale, ma 
solo in qualche articolo o dichiarazione ; e così li 
grandi conservano e augumentano la reputazione loro, e 
Sua Maestà supplisce alli bisogni proprj. </p>
<p>La qual via ancorchè fin qui pare che riesca bene, pure 
io la giudico pericolosissima, e che di breve possa 
partorire qualche gran disordine, perchè li grandi si 
fanno insaziabili e insolenti, pensando il re di farseli 
amici e benevoli, poi nutrisce una tirannide di questi 
Baroni nelli sudditi, la quale non staria bene nel re; ma 
come si sia, così ora si osserva. </p>
<p>E però se tal fiata li ministri regi non obbediscono 
alle lettere e comandamenti della Maestà Sua, in gran 
parte proviene dalle suddette ragioni, nè con tutto ciò 
temono d'incorrer nella disgrazia del re, avendo sempre 
qualcuno delli primi consiglieri che tiene la difesa e 
protezione delle cose loro. </p>
<p>Avuta dunque che ebbe il re questa risoluzione ed offerta 
delli Stati suoi, parendogli che fusse gran principio 
al suo disegno, fingendo di non aver avuto conclusione 
alcuna, ridusse tutti nella Dieta di Praga, acciocchè la 
prontezza di questi inanimasse e aiutasse quelli di 
Boemia; e così tutti li suoi si ridussero a'4 dicembre 1541,
dove con le medesime ragioni e mezzi fu concluso 
unitamente di dar questo un per cento del capitale, e 
separatamente li Boemi deliberarono per li contadini e 
artigiani un per sessanta con altre particolarità, come 
allora scrissi; il che si crede peraltro che non ascendesse, 
computandosi Moravia, Slesia e Lusazia, a più di 500 
in 600 mila fiorini. </p>
<p>Questo regno di Boemia è posseduto dal re più per esser 
stato eletto dal paese, che per eredità o successione, 
della regina sua consorte, tenendo loro, come fa Ungheria 
e Polonia, poco conto, anzi non volendo a modo alcuno che 
le donne, e massime le già maritate, ereditino  il 
regno; e per questo il re ha tentato e tenta, per 
assicurarsi meglio, di far eleggere il principe 
Massimiliano suo primogenito per tener unita Boemia sempre 
con li altri Stati suoi. </p>
<p>Al che ha trovato qualche difficoltà, perchè quei 
Signori si contentano ben di elegger uno de'suoi figli per 
loro re, ma vorriano il secondogenito, parendogli con il 
primo, che dovrà succeder al padre, esser quasi senza re, 
e quasi soggetti all'arciducato d'Austria: con tutto ciò 
il suddetto Massimiliano sarà lui re. </p>
<p>Dell'entrate di Boemia il re ne ha fatto il medesimo che 
delli altri Stati, tanto che ora non ha di libero altro 
che il dazio delle porte di Praga, che può valer circa 
10 mila fiorini l'anno. </p>
<p>Ha poi le miniere, che se ben sieno impegnate ad altri, 
però l'utile di stampar le monete è suo; il quale reputo 
che sia grandissimo, perchè si cava un'infinità 
d'argento, e per l'ordinario le monete vagliono più che 
in Venezia, come sono certi grossi da soldi 4 e mezzo, 
che qui furono banditi per questo, e li talleri vagliono 
là lire 5 e 5 soldi, che qui vagliono poco più di 
cinque lire. </p>
<p>Accade poi che per morte d'alcuno, ovvero perchè di 
nuovo si scopra qualche miniera, ne tragga la Camera Regia 
e 20 e 30 mila fiorini all'anno. </p>
<p>In questo paese vi sono molti signori, e forse più di 
dugento, de'quali una gran parte sono ricchissimi, sì per 
antico patrimonio e guadagni di miniere e pescarie, come 
perchè al tempo che si fecero eretici spogliorno quasi 
tutte le chiese delli beni di esse, e li incorpororono a 
sè, di modo che si trovano alcuni che hanno fin 120 
mila talleri d'entrata, che vagliono lire 5 e soldi 5 
l'uno. </p>
<p>Li principali sono li Rosembergh, nobilissima famiglia, e 
dicono loro esser delli Orsini di Roma, e portano 
l'istessa arma, per una figlia di un re di Boemia data 
 per moglie ad un Orsino, li cui discendenti andorno 
a star in quel regno. </p>
<p>Vi sono poi li Pernestan, che uno di questi solamente 
de'Pesci cava 25 mila talleri l'anno, e li Conti Slich, 
che si intitolano Conti di Bassano, e dicono che avendo 
già alcuni de'loro servito l'imperatore Venceslao, li fu 
donato Bassano, e per non perder le loro ragioni 
continuano il titolo; sì come fa il signor Gioan 
Cristoforo della Scala, che ora serve il duca Guglielmo di 
Baviera, che da ognuno si fa, ed è chiamato Signore di 
Verona e di Vicenza. </p>
<p>La Boemia è molto bene abitata e coltivata, e dopo 
che è del re è fatta assai civile; dico ciò perchè 
prima non era sicuro cavalcar quel paese e pericolosissimo 
era il negoziare; aveano pochissimi vini, e tutto il resto 
del viver era più rude assai che ora non è. </p>
<p>Questa gente non è ora reputata molto buona da guerra, 
ancorchè per il passato abbia avuto reputazione assai, e 
tale che il re Mattias d'Ungheria volle sempre aver 
cinquemila Boemi a piedi benissimo pagati, reputando 
d'avere la miglior gente del mondo. </p>
<p>Questo non esser stimati in guerra fu cagione che il re 
Ferdinando ebbe più caro aver da loro i denari offertigli 
nella Dieta, che la gente pagata; benchè credo che il 
convenirgli far anco molte spese, alle quali si sia 
obbligato coll'Impero, non avendo onde prevalersi di tanta 
somma, lo forzasse a far così. </p>
<p>Il re nelle Diete, quando vuol ottener alcuna cosa 
estraordinaria, tiene il medesimo modo che fa in Austria, 
perchè con il far Vice-Re, Cancellieri, Marescalchi e 
simili altri offici ordinari del regno, si tiene obbligate 
le principali famiglie, alle quali, e dalli nobili poi e 
dalle comunità è portata per la autorità loro estrema 
reverenza. </p>
<p>In Boemia, oltre molte ville e castelli di Baroni e 
nobili, e oltre la città di Praga, la qual è maggior di 
Padova e due volte più abitata, vi sono di molte terre, 
che loro  chiamano città, al numero di trentadue, 
alcune minori di Vicenza, alcune come Bassano e alcune 
meno. </p>
<p>Soleva questo regno esser alquanto più amplo che ora non 
e, perchè dalla banda di Misnia li duchi di Sassonia, 
già alquanti anni, per forza hanno occupate alcune terre, 
e ultimamente l'Elettore avendo ruinato un monasterio nel 
suo paese, il qual aveva cinque in sei mila fiorini 
d'entrata in Boemia, ha pigliato possesso di quel paese 
che era del monasterio; e ancorchè il re con molta 
istanza, cosìricercato da'Boemi, abbia procurato 
ricuperar questo paese alla Corona, nondimeno non si è 
mai potuto far cosa alcuna. </p>
<p>Il marchesato di Moravia e quello di Lusazia e il ducato 
di Slesia, fertilissimi e molto ampi paesi, sono 
incorporati con Boemia come membri di quel regno, e posse- 
duti dalla Casa d'Austria. </p>
<p>Tutti questi paesi, e Boemia ancora, come non furono mai, 
così ora non sono nè per arte nè per natura forti come 
si dice, benchè sono circondati da monti e da boschi 
inaccessibili; ma per quelle tre fiate che da diverse 
parti sono stato io in quel paese, non ho veduto luogo che 
non si possa cavalcar e condurvi artiglieria, trovandosi 
alloggiamenti e vettovaglie sempre in abbondanza; di modo 
che si può credere che vivino ora a discrezione 
de'nemici, perchè sebben prima non avevano fortezza 
alcuna, avevano però una bravura nel guerreggiar e 
nell'armi, che è ordinaria a tutti gl'oltramontani, con 
la quale hanno mantenuto fin'ora le provincie loro. </p>
<p>Al presente mo, per la delicatezza del vivere e per non 
esser stati esercitati già molti anni, hanno nelle guerre 
perso anco questa sicurezza, e in tanto maggior pericolo 
ora si trovano quanto che hanno senza comparazione alcuni 
più potenti e formidabili nemici, che mai siano stati. </p>
<p>Per l'ordinario li grandi di questo paese vivono delle 
loro entrate e anco di qualche industria, li altri poi di 
mercanzie e usure, le quali per l'ordinario corrono a 
16,  18, 20 e fin 25 per cento l'anno, e si 
fa giustizia e ragione di questi contratti come di cose 
lecite, il che è causa ogni tratto della rovina di 
qualche Barone, come in tempo mio è stato il Signor 
Leone, che era debitore di più di 700 mila talleri, e 
non ne aveva di capitale più di 150 mila; di modo che 
io dubito che per questi disordini tanto eccessivi un 
giorno non si senta qualche gran moto delli popolari e di 
altri, che sono da queste usure fuor di modo gravati. </p>
<p>Nè vi è rimedio alcuno di provvedervi, anzi ogni giorno 
si augumentano più, e per meglio poterlo fare hanno 
supplicato e ottenuto dal re che tutti li Ebrei che 
stavano in Boemia, li quali pur alquanto turbavano 
l'esercizio loro, siano del tutto espulsi come ora sono. </p>
<p>Le merci che vi si portano per l'ordinario sono quelle 
stesse che generalmente in Germania fanno di bisogno, come 
è a dire spezie, ori filati, panni di seta e di lana, 
saponi, vetri, cristalli, sete tinte e crude, e simili 
altre cose. </p>
<p>Da Venezia si servono di qualche panno di seta, ma pochi, 
perchè hanno dalli Fiorentini e d'ogni parte d'Italia 
damaschi e rasi per un terzo minor prezzo di quelli di 
Venezia; e se ben sono di più trista sorte, non avendo 
essi giudizio, o non curandosene molto avendoli a miglior 
mercato, li pigliano volentieri, si come s'usa anco in 
Germania. </p>
<p>Però non saria forse fuor di ragione che 
quest'eccellentissima Repubblica, non potendosi tirar li 
cervelli di quei paesi ad usar drappi perfettissimi, 
accomodasse li drappi al volere e cervel loro, e 
concedesse che si lavorasse in Venezia per qualche parte 
panni di seta di minor prezzo e di più basso carato. </p>
<p>Per aver quell'utile che Fiorentini e Milanesi, che sono 
più lontani e che pagano più condotta, hanno. </p>
<p>E certo a me pare che questa cosa non si doveria lasciar 
per derelitta, ma abbracciarla come di molta importanza; 
la qual potria in tre o quattro anni avviarsi e augumentar 
con simile maniera il doppio di quel che al presente è; e 
 se pur per qualche rispetto non si volesse 
permettere questo in Venezia, si potria almeno concederlo 
alle altre città, come Padova, Verona, Vicenza e Treviso, 
che hanno copia grande di sete, e per non le poter 
lavorare essi, le vendono a Bologna, Firenze, Lucca, 
Genova, Modena e Milano; e si nutriscono a questo modo del 
nostro latte popoli alieni, e li nostri si impoveriscono e 
sminuiscono, come è accaduto in Vicenza, che di 24 mila 
anime che soleva fare, per la rovina di altri mestieri e 
per la proibizione di rilevar questo 
di nuovo, è ridotta che non ne fa 14 mila, e il 
medesimo potrà avvenire delle altre. </p>
<p>Ho sentito io molti ridere dell'ignoranza de'Mori, che 
avendo loro il fior delle sete le vendono a noi altri, e 
poi da noi stessi comprano li panni di seta lavorati; ma 
l'istesso forse si potria dire di noi, che facendo 
ogn'anno più di 300 mila scudi di sete nelle quattro 
città nominate, non le volendo lasciar lavorare, li 
nostri le vendono alli vicini, dalli quali comprano poi li 
panni di seta, li quali per contrabbando si portano in 
questa o nelle altre città; e così oltre il traffico e 
l'arricchirsi che fanno li forastieri in Germania, che lo 
potressimo far noi, li lasciamo anco arricchire nel paese 
nostro. </p>
<p>Certo, poichè il parlar è di questa materia, non voglio 
restar di dire che mi son maravigliato molte volte come 
questo eccellentissimo Stato abbia per leggi statuito che 
tutti quelli che vogliono passar con merci a Lione per 
luoghi suoi, debbano venir prima a Venezia, e di là poi 
trarle per dove lor piace, per far questa città capo 
d'ogni contrattazione; il che sebbene per qualche tempo è 
parso cosa utile, si è poi veduto che è riuscita dannosa 
e impossibile, perchè li Alemanni, che di natura sono 
poco obbedienti, e non vogliono esser forzati a cosa 
alcuna, quello che per comodità prima facevano, ora 
violentati non vogliono fare, e hanno prese le strade di 
Trieste e di Milano, lasciando le terre di Vostra 
Serenità, e conducono le merci per dove lor piace, con 
 la grandezza ed esaltazione d'altri e danno nostro. </p>
<p>Ma concedendo che il condur queste merci forestiere 
riesca e sia utile, non so intender per qual ragione 
quelle che nascono nel paese di Vostra Serenità, sopra le 
quali si può mettere quanti dazi e disponer come ne pare, 
le si lascino trar fuori senza condurle a Venezia e senza 
farle lavorar nelli paesi nostri; e questo lo dico sì per 
le sete come per le ferramenta e acciai del Bresciano, li 
quali solevano per costituzione tutti essere condotti in 
questa città, dove Siciliani, Toscani, Napolitani, 
Francesi, Spagnoli e Portoghesi venivano a levarli, mentre 
ora potendo esser cavati di Bresciana per ogni luogo, 
Genova è fatta capo di questo commercio. </p>
<p>Io parlo per utile pubblico e senza interesse alcuno. </p>
<p>Le Eccellenze Vostre, che meglio di me conoscono quanto 
queste cose importino, e che mutandosi ogni giorno il 
mondo è necessario mutar costumi e deliberazioni, 
potranno pensarci meglio. </p>
<p>Si conducono anco da Venezia vetri tondi da finestre per 
il bisogno di tutti quei paesi, nè possono farne di meno 
per le stufe, le quali senza d'essi sariano oscure e 
fredde; ne fanno ben gran quantità in quelle parti, sì 
per le finestre come per il bever, ma non sono così 
lucidi. </p>
<p>Il medesimo fanno de'saponi, che della cenere e de'sevi 
de'buoi e de'castrati, in luogo di olio, ne fanno gran 
quantità, e lo vendono per l'istesso prezzo che si fa il 
buono qui in Venezia, ma non fa però quell'istesso 
effetto che fa il nostro, anzi dopo lavati li panni, 
puzzano più che prima; e consumano gran quantità delli 
detti saponi e anco delli nostri assai, se ben tutto il 
contado e due terzi della città fanno senza. </p>
<p>Conclusa dunque che fu la Dieta nel modo sopraddetto, il 
re non volle venir ad altre particolarità di denari o di 
gente per non difficoltar più il negozio suo, ma lasciò 
che si desse principio e ordine di trovar il denaro, e si 
partì per Stiria a'30 di gennajo. </p>
<p>In questi ultimi giorni venne la nuova  della 
occupazione e presa di Marano, la qual dolse ed accese sì 
il re e tutte le persone di quella Corte, che ognuno era 
malissimo disposto verso questo Eccellentissimo Stato, 
credendosi certo che fosse cosa almeno consultata con 
Vostra Serenità, se non fatta per lei. </p>
<p>Io in Vienna mi trovai più d'una fiata confuso, non 
avendo avuto informazione da Vostra Serenità mi bisognava 
parlar sopra quello che li si diceva, e ritrovar ragioni 
per persuader a gente, che per natura sua è molto mal 
disposta, quello che nè io sapevo nè loro volevano 
intendere. </p>
<p>Deliberai prima trattar con Sua Maestà, con la quale, 
per quel poco tempo che ero stato alla Corte, mi avevo 
acquistato non so che di nome di veridico e schietto 
negoziatore, e io avevo conosciuto lui principe a cui 
potevo liberamente con ragione parlare ogni cosa. </p>
<p>E così feci seco quell'officio, che allora scrissi a 
Vostra Serenità, la qual poi si degnò di farmi intendere 
che era stato gratissimo e molto conforme all'intenzione e 
voler suo. </p>
<p>Una ragione fra l'altre diceva il re, alla quale pensava 
che non si potesse rispondere; ed era, che non potendosi 
negare che la gente che avea  tolto Marano non fusse 
delli sudditi della Serenità Vostra, ed adunata in 
Venezia e in altri luoghi dell'intorno, questa adunanza 
era stata o con saputa di Vostra Serenità, o no: se l'ha 
saputo (diceva), Marano è stato tolto da'Veneziani, e se 
no, il che è difficile a credere d'uno Stato così ben 
regolato, non resta però che il danno non sia fatto dalli 
sudditi suoi; e nell'uno o nell'altro modo, per onestà, 
per legge, per capitolazione, quell'Illustrissimo Dominio 
è tenuto, ovvero a restituire e pagare li danni seguiti, 
ovvero aiutar con tutte le forze la ricuperazione; e 
quando alcuna di queste due non si faccia sarà certissimo 
argomento che Marano è stato tolto dalla Serenità 
Vostra. </p>
<p>E credeva così a questa ragione, avendo con li suoi 
dottori ventilato bene questo negozio prima, che riputava 
impossibile fuggire una delle sopraddette richieste. </p>
<p>Io mi forzai all'incontro di confermar Sua Maestà in 
creder che questo Serenissimo Dominio non avesse disegnato 
di aver Marano per sè a questo modo, perchè e lei e 
tutto il mondo dovendo ricordarsi che mai alli tempi 
nostri nè alli passati la Signoria di Venezia fece far 
tradimento alcuno, crederanno anco certissimo che ora, che 
il muover armi fra Cristiani è pericolosissimo e 
dannosissimo, molto manco abbia fatto questo. </p>
<p>E se pure per il passato questa Eccellentissima 
Repubblica ha preteso a cosa alcuna come sua, l'ha 
acquistata o con le forze o con li accordi, con vie 
onorevoli e ordinarie, e non con industrie simili a quelle 
di Marano. </p>
<p>Che mo quest'impresa sia stata di saputa di Vostra 
Serenità, pensavo che ognuno che volesse bene e 
quietamente giudicare il fatto, facilmente troveria il 
contrario. </p>
<p>Nè doveva Sua Maestà credere che un così savio governo 
tanto s'ingannasse nel discorrere, che non vedesse che 
più sicuro era l'esser Marano di Sua Maestà, della quale 
nè per mare nè per terra si aveva da temer di cosa 
alcuna, che d'altre persone, le quali forse ne potriano 
disporre talmente da dar da pensare assai a tutta Venezia; 
e se ben pareva che essendosi unita la  gente e le 
barche in questa città fosse argomento di consenso, 
nondimeno chi sa come sia fatta questa città in mezzo 
l'acque, aperta d'ogni tempo e d'ogni canto, può anche 
creder che dieci e quindici soldati a un tratto possano 
partirsene a piacer loro senza che alcuno lo possa 
avvertire nè impedire per la diversità delle nazioni, 
delli negozi e personaggi, che molto liberamente sono in 
Venezia. </p>
<p>E però se ben constasse (che non lo sapevo io) che 
Marano fusse stato preso da'sudditi di Vostra Serenità 
adunati nello stato suo, non essendo questo seguito con 
consenso del Dominio, come le dette ragioni e molte altre 
potevano far credere, non sapevo per qual legge, o per 
qual onestà si potesse dimandar la restituzione. </p>
<p>Restava adunque quello ch'io credevo che fosse la 
verità, che da qualche bandito e simil sorta di sudditi, 
senza saputa, anzi con dispiacer grandissimo di Vostra 
Serenità, Marano fosse stato occupato; nel qual caso 
nè capitolazione, nè ragione umana nè divina la poteva 
astringere non solo alla restituzione, ma nè anco ad 
aiutar la recuperazione, perchè niun principe può 
promettere nè esser obbligato a quello che non è in 
poter suo di attendere, e se lo promettesse, come so certo 
che in niun contratto era stata mai promessa detta 
obbligazione, come impossibile saria nulla, perchè non è 
in libertà d'uno Stato poter fare che alcuni sudditi 
disobbedienti non facciano alcuna cosa contra il dovere. </p>
<p>E che questo fosse il vero, Sua Maestà doveva ricordarsi 
il caso di Rincon e Fregoso, il quale ancorchè fosse 
seguito nello Stato di Milano e da'Spagnuoli, pur 
l'Imperatore si difendeva dicendo che non era seguito di 
voler suo. </p>
<p>Con queste ragioni ed altre simili il re cominciò a 
mitigare, e li altri ancora, l'amaritudine verso Vostra 
Sublimità; ma l'affezione lo fece  star saldo sul 
dimandar aiuti per la ricuperazione, e deliberò mandar 
qui il Reverendissimo di Trento a dimandar, non potendo 
per ragione richieder cosa alcuna, per via d'amicizia 
almeno, aiuti per la ricuperazione, e il medesimo molte 
fiate instò a me che dovessi scrivere a Vostra Serenità. </p>
<p>Quello che poi ne sia seguito lei lo sa, perchè fu 
terminato qui, nè io ebbi altro carico se non di replicar 
a Sua Maestà la risposta, che era stata data a tutte le 
dimande e ad esso Reverendissimo di Trento e al Signor Don 
Diego. </p>
<p>Si andò in Spira (1542), dove tutti li Stati 
dell'Impero dovevano venir per deliberazione della 
precedente Dieta di Ratisbona, dove non si aveva a parlar 
nè trattar d'altro che delli aiuti e impresa contro i 
Turchi. </p>
<p>Instarono le città franche che non si dovesse venir a 
risoluzione alcuna della risposta alla Maestà del re, se 
prima non fosser conceduti loro almeno due voti nella 
Dieta, essendo ben onesto che pagando loro di tutte le 
gravezze dell'Impero almeno i due quinti, avessero 
autorità in qualche parte nel deliberare. </p>
<p>E perchè Vostra Serenità meglio intenda questa 
difficoltà, e quanto importi, essendomi trovato io a tai 
Diete Imperiali, la sarà contenta di udire che modo di 
governo tenga ora la Germania, e presso a chi stia il 
poter di proponere, consultare e risolvere le 
deliberazioni. </p>
<p>Quando adunque la Maestà Cesarea dell'Imperatore, o 
anco il Re de'Romani, e in caso che queste due dignità 
vacassero, il Reverendissimo di Magonza giudica che sia 
bisogno provveder ad alcuna cosa d'importanza dell'Impero, 
convoca in alcune delle città franche, per più comodità 
e sicurezza, tutti li Ordini e Stati di Alemagna, li quali 
sono sei Elettori (perchè il re di Boemia essendo immune 
d'ogni gravezza non è anco chiamato alle Diete), poi li 
Principi ecclesiastici e li secolari, a'quali succedono li 
Abati e Conti, e in ultimo loco le Città imperiali. </p>
<p>Delli Elettori tre sono ecclesiastici, Arcivescovi e 
Cancellieri  dell'Impero; il primo è Magonza, 
Cancelliere per Germania, il secondo è Colonia per 
Italia, il terzo è Treviri per Francia e regno d'Arles, 
che soleva esser in Provenza e nel Delfinato: li tre 
secolari sono, il Conte Palatino dapifero, il Duca di 
Sassonia marescalco, il Marchese di Brandemburg 
cancelliere dell'Impero, e però li Elettori si chiamano 
Archidapifer, Archimarescalco, e Archicamer; e questi tre 
hanno sotto di sè altri Baroni, che aiutano alli medesimi 
offizi. </p>
<p>Li Principi Ecclesiastici sono due arcivescovi, 
Magdeburgense e Saltzburgense, e quarantacinque vescovi, 
non computati in questi Vienna, Neustat, Gurga, Lavant, 
li quali se ben sono in Germania, non sono però principi 
dell'Impero. </p>
<p>Delli sopra nominati vescovi, se ben alquanti sono 
espulsi, come quelli di Sassonia, ed altri tolti dalla 
cura spirituale della diocesi, come quasi tutti quelli 
delle città franche, sono però tutti in essere e tutti 
ammessi nelli luoghi loro nelle Diete: ed è certo 
bellissima cosa, e a quella nazione molto onorevole e 
comoda, che tutti li detti vescovati, e le badie ancora, 
sieno dalli Capitoli delle chiese cattedrali distribuiti, 
eleggendo loro, si come la dispensazione della ragion 
canonica vuole, li suoi vescovi. </p>
<p>Il che è di onorevole intrattenimento così alli 
principi come alli nobili, perchè senza altrimenti 
divider il loro patrimonio ad uno e a due fratelli li 
posson provvedere, come hanno fatto li duchi di Baviera, 
facendo aver l'arcivescovato di Saltzburgh a suo fratello, 
e così due delli Conti Palatini, che uno è vescovo di 
Vormazia, e l'altro di Flessinga: il medesimo fa Brunswich 
e altri cattolici. </p>
<p>Li nobili poi per una simil'occasione avanzano, che non 
dividono le eredità, ma come contratto hanno uno di 
questi vescovati per  via di feudi o d'altro 
arricchiscono e augumentano le case loro, come ha fatto il 
reverendissimo di Trento, e così quel di Passavia; la 
qual consuetudine di eleggere se fosse nello Stato di 
Vostra Serenità, so certo che oltre li detti comodi si 
averiano sempre vescovi buoni, dotti e santi, e che alle 
loro chiese fariano perpetua residenza. </p>
<p>Li Principi secolari si chiamano tutti quelli che da 
burgravio inclusive in su sono signori di titolo, come è 
landgravio, marchese, duca e arciduca, de'quali non c'è 
numero alcuno determinato, perchè quante persone si 
trovano nelle famiglie, tanti possono andar nelle Diete, 
ed ognuno di essi ha un voto particolare. </p>
<p>Soleva l'Alemagna aver più numero di principi, ma ora 
sono ridotti a pochi, e devono, come fa tutto il resto del 
mondo, ridursi in manco per le eredità, per il mancar 
delle famiglie e per le guerre. </p>
<p>Di quelle case che ora si trovano, le più nobili sono la 
Sassonica e la Bavarica, e concorrono pari; poi la 
Brunswicense, la quale se ben non ha elettore, per 
l'antichità del sangue non cede a Brandemburgh. </p>
<p>Vi è poi la Casa d'Austria, che più per la grandezza 
delli Stati e per il molto numero delli Imperatori avuti 
è riputata superiore all'altre, che per antichità del 
principato. </p>
<p>Sono poi Savoia, Lorena, Brabante e Dania; per alcuna 
parte Pomerania, Cleves, Virtemberga, Meclemburgo e Baden, 
che sono tutte case nobilissime, e molte altre che lungo 
saria particolarmente nominarle. </p>
<p>Tutti li Principi sì ecclesiastici che temporali hanno 
un voto per uno, e se uno possiede due Stati, o tre o 
quattro, non ha però se non un voto solo. </p>
<p>A questi sono aggiunti per antichi privilegi quattro 
Abbati, li quali sono nel numero delli principi, 
Campidonense, Vaisemburgense, Fuldense,  Morbocense: 
tutti li altri Abbati e Badesse insieme non hanno più che 
due voti, sì come tutti li Conti ne hanno altrettanti. </p>
<p>Vi è anco il Gran Maestro di Santa Maria di Germania, 
che per dignità precede tutti li vescovi, il qual soleva 
esser signore della Prussia, ma il presente Alberto di 
Brandemburg, essendo già Gran Maestro, si è fatto 
occupatore di detta provincia, e la possiede con titolo di 
duca e l'ha fatta ereditaria a'suoi figli. </p>
<p>Li Elettori, udita che hanno la proposta di uno delli tre 
sopra nominati, che hanno autorità dalla Dieta Imperiale, 
si riducono a consultare in un luogo separato dagli altri, 
e per la maggior parte deliberano. </p>
<p>Il medesimo fanno tutti li altri principi ecclesiastici e 
secolari, e se avviene che talora la deliberazione degli 
elettori sia contraria a quella dei principi, negoziano 
tanto insieme l'un coll'altro, dicendosi le ragioni, che 
veggono d'accordarsi. </p>
<p>Tutti li altri ordini che non hanno voto, che sono le 
città franche e imperiali, e li conti e li abbati, sono 
per sorte ben ammessi nelle consultazioni, e possono dire 
e ricordare e dimandare quel che gli pare; ma niente 
deliberano, nè siedono nelle adunanze, ma quasi come 
testimoni stanno in piedi, e le deliberazioni li son fatte 
sapere quasi per modo di comandamento. </p>
<p>Le città, parte sono chiamate imperiali e parte franche: 
le prime sono tenute di pagar all'Imperatore un certo 
<foreign lang="lat">quid</foreign> ogn'anno, che fra tutte non passa 30 mila 
Raines all'anno; le altre poi sono del tutto libere. </p>
<p>Tutte queste città adunque per il loro regolato vivere, 
per la loro industria e diligenza, al principio essendo 
tutte suddite, si sono per tempora non solo liberate con 
denari e altri modi dalli loro principi, ma anco 
augumentate di stato, di fortezze, di  ricchezze e 
di potere, talchè al presente, come è detto di sopra, 
sono stimate per li due quinti dell'Impero, e di giorno 
in giorno si augumentano sempre più, e per questo 
giudicano convenevole, e instano quanto più sia possibile 
per esser fatte eguali all'ordine dei conti e delli 
abbati. </p>
<p>Nella quale dimanda hanno sommamente contrari e 
l'Imperatore e tutti li altri Stati, i quali giudicano che 
come fussero compiaciute di due voti, ne otterriano in 
breve tempo delli altri, e perciò verriano a mutar e 
alterare quella giusta e incorrotta repubblica loro. </p>
<p>Questi due ordini delle città formano al presente 
ottantacinque, e si augumentano o si sminuiscono secondo 
che per tempora sono alienate dall'Impero, come fu di 
Basilea, che si unì con Svizzeri, e Egra con la Boemia, o 
vendute o subiugate, o all'incontro si subtraono dal 
governo delli principi. </p>
<p>Fra le principali sono Lubecca, Argentina, Ulma, Colonia, 
Augusta, Norimberga, e poi le altre, delle quali alcune 
sono per la metà di Treviso, e si governano diversamente, 
chi con forma del tutto popolare, e chi per governo di 
minor numero, ma tutte con gran diligenza e parsimonia non 
solo conservano ma augumentano il pubblico ed il privato.</p>
<p>Il contrario facendo li Principi, hanno pochissima 
entrata, talchè i più ricchi di loro, che sono il duca 
Maurizio e il duca Augusto di Sassonia, e li duchi 
Guglielmo e Lodovico di Baviera, che quasi del pari 
concorrono, per l'ordinario non passano scudi 100 mila 
d'entrata l'anno; ma ne sono di quelli che non arrivano a 
10 mila, e nondimeno vivono tanto profusamente, che ogni 
giorno vendono delli loro capitali, e alcuni di loro hanno 
tanto seguito questa strada, che non resta loro più da 
vendere. </p>
<p>Questi soprannominati Stati, oltre le divisioni ed odii 
naturali che hanno fra sè, o per contestazione di 
giurisdizione, o per eredità, o per diversità di 
governo, al presente hanno quella della Religione, la qual 
sebbene  universalmente è fra tutti gli Stati, 
nondimeno la radice sta fra li Ecclesiastici e le Città, 
e però con queste tante divisioni accade che nelle Diete 
non si risolve mai cosa buona, e se pur concludono, lo 
fanno dopo infinite ed estreme dispute, dispiacendo ogni 
cosa proposta o alli cattolici o alli luterani, o alle 
città o alli principi, o alli ecclesiastici o alli 
secolari, o alli signori o alli popoli; e così spesse 
fiate avviene, che quelli che sono invitati a difender una 
cosa, in un'altra sono nemici capitali, e così non hanno 
mai alcuna confederazione fra loro del tutto ferma. </p>
<p>Da questo solo esempio che dirò potrà Vostra Serenità 
benissimo comprendere la verità di quello ch'io ho detto. </p>
<p>Avendosi per il corrotto viver del clero la maggior 
parte delle città fatte luterane, parendogli però senza 
il favor di qualche gran principe non si poter mantenere 
sicure, procurarono di ritrovare alcuno al proposito loro, 
e ciò venne lor fatto, perchè l'elettor di Sassonia 
avendo desiderio di vendicarsi contra l'Imperatore 
d'alcune ingiurie (dicesi per non essergli stata data 
madama Leonora per moglie, sì come nell'elezione di esso 
Imperatore a suo padre fu promesso), e il duca di 
Virtembergh essendo fuoruscito della Casa d'Austria, e il 
landgravio d'Assia sperando d'arricchirsi, ed altri 
principi per altri loro disegni, accettarono il 
luteranismo e la protezione delle città nell'accordo di 
Smalcalda (1531); e perchè in processo di tempo in 
diverse occasioni questi principi si sono scoperti luterani 
più per poter tiranneggiare e far il <foreign lang="lat">dominus</foreign> in 
Germania, servendosi del favor e danaro di esse, che per 
desiderio di riformazion d'Evangelio, come dicono ora, 
però ora si ritrovano in molta confusione e 
discontentezza. </p>
<p>Sassonia vorrebbe che la lega pigliasse la protezione di 
Cleves, mostrando  necessario difenderlo contra 
l'Imperatore: le città, che non vogliono pigliar la 
guerra contra Sua Maestà, se non quando fussero forzate 
in materia di religione, non lo consentono, temendo che le 
facoltà e mercanzie loro, che sono sparse in diversi 
luoghi posti sotto l'Imperatore, lor siano confiscate 
(ancorchè alcune per odio particolare che portano 
all'Imperatore diano segreti aiuti a Cleves predetto), e 
che perpetuandosi queste guerre e tumulti siano astrette a 
spendere quanto lor fusse comandato dalli principi, come 
fu nel cacciar Brunswich, che il Langravio diede un conto 
di 250 mila talleri di più che non erano stati spesi, e 
se li fece pagare. </p>
<p>Per questi rispetti e altre diversità di pareri, la 
Germania è tanto disunita, che reputo cosa facilissima 
che l'Imperatore, con l'autorità e forze sue, ne disponga 
come gli piace, essendo <foreign lang="lat">massime</foreign> molti che con 
speranza d'ottener alcuna cosa, o vero di non perder 
quelle che hanno, fanno professione di svisceratissimi 
servi suoi; onde possiamo dire che sì per le dette cause, 
come per la gran superbia de'signori che eseguiscono li 
ordini dell'Impero se lor piace, e se non vogliono farlo 
non vi è chi li possa astringere, questo Impero o 
Repubblica Alemanna sia uno stato disunito e 
corrottissimo, che per poco tempo abbia a durare a questo 
modo, <foreign lang="lat">massime</foreign> avendosi scoperto che la reputazion 
delle armi, che avevano, è riuscita cosa vana e senza 
soggetto. </p>
<p>Essendosi adunque nella Dieta di Spira per prima trattato 
di conceder due voti alle comunità e non ottenuto perchè 
tutti li altri, e cattolici e luterani, furono contrarj, 
si fece la seconda proposizione, che fu di levare ovvero 
mutare il giudizio della Camera Imperiale. </p>
<p>E perchè meglio s'intenda questa cosa, Vostra Serenità 
saprà che per le  molte rapine e violenze, che 
anticamente nell'Impero si facevano, fu forza che si 
costituisse un giudizio, al quale ogni offeso potesse aver 
ricorso, e così elessero una Rota di ventiquattro 
dottori, che perpetuamente risedessero nella città di 
Spira, a'quali danno fin 800 fiorini l'anno di 
provvisione per uno, cavando questi denari per estimo 
ovvero per carati da tutta Germania, perchè anco tutti li 
Stati per porzion loro, vacando questi giudici <foreign lang="lat">per 
tempora</foreign>, ne eleggono degli altri. </p>
<p>E perchè fra gli Elettori, se bene due sono luterani, 
Sassonia solo è Smalcaldo, e nel resto delli principi 
pochissimi sono di detta lega, e le comunità nel 
promuover questi dottori non hanno autorità alcuna; però 
quasi tutto quel giudicio è in mano de'cattolici, il 
quale avendo tanta autorità quanta ha, che è superiore 
alli giudizi dell'Imperatore, che non può impedir il 
proceder suo, però pare a'luterani aver grandissimo 
disvantaggio, e perciò provano con tutte le forze loro di 
distruggerlo. </p>
<p>E perchè in questa seconda dimanda tutti li Protestanti 
furono uniti, e pareva che avessero più ragione che nella 
prima, essendo conveniente che li giudizi sieno sinceri 
d'ogni affezione, fu ottenuto che nella visita che si fa 
per ordinario di questa Rota, un Elettore cattolico e un 
luterano, e così un principe un conte e una città per 
parte, trovando vere cause e giuste opposizioni alli 
dottori, riferissero a Cesare, il quale con loro avesse a 
provveder secondo il bisogno. </p>
<p>Terminata questa ragione, sorsero altre difficoltà, come 
fu delli estimi, delle immunità di molti, del modo del 
far la gente, del dar forma all'esercito, le quali con 
qualche fatica furono accomodate; ma quella dichiarazione 
concessa a'luterani dall'Imperatore nel partirsi da 
Ratisbona del 1541 fu  grandissima, e di sorte 
che sino al venerdì santo si teneva per disperata; 
pure il sabato, vedendo luterani non poter ottener più, 
contentaronsi ad ogni cosa. </p>
<p>Non replicherò altrimenti il tenor di questa scrittura 
perchè io la mandai già a Vostra Serenità. </p>
<p>Quando dunque piacque a Dio, fu concluso di far la guerra 
contro Turchi in Ungheria, e più oltre se si poteva, con 
40 mila fanti, e 8 mila cavalli per tre anni, 
essendosi obbligato il Re dar delli suoi Stati cavalli 
10 mila con quelli d'Ungheria, e tener nel Danubio 
un'armata di 10 mila uomini, e dar cento pezzi 
d'artiglieria fornita, e provveder a tutto l'esercito di 
vettovaglie abbondantemente, confermando per questi tre 
anni, e cinque altri dopo, la pace fra loro Germani per 
ogni differenza sotto pena del bando Imperiale, e lì in 
Spira furono sborsate molte migliaia di fiorini per il 
Generale e altre spese necessarie, essendo stata questa 
deliberazione tanto onorevole, e la maggiore che abbia 
mai fatta l'Impero; perchè se ben altre fiate ha 
deliberato tanto, come fu 1532, nondimeno 
s'intendevano 40 mila paghe, ed ora fu chiarito che 
fussero 40 mila fanti in essere, che importa per li 
conti fatti 80 mila paghe. </p>
<p>Non si meravigli dunque Vostra Serenità se di essa per 
tutto, e da me e dalli altri che vi si trovarono, a quel 
modo ne fu scritto, perchè vedendosi che ad una così 
brava deliberazione si diede così presto e pronto 
principio da tutte le bande, non si poteva imaginar alcuno 
che tante forze con tante comodità non potessero far 
onorevoli imprese; e però se ne sperava frutto 
grandissimo. </p>
<p>Ma si può ben dir che essendo riuscita la cosa come 
riuscì, l'Impero abbia mostrato in questo incomparabile 
impotenza, perchè non so qual signore o principe del 
mondo con tanto esercito e spesa potesse far sì poco come 
fece lui. </p>
<p>La qual riuscita però fu profetata dalli nunzi Francesi, 
che vennero a Spira, con un'orazione fatta alla Dieta; ma 
perchè furono tenuti sospetti, e che  parlassero 
più per impedir l'impresa, che per onor di Germania, non 
li fu data fede, onde partirono alla sprovista senza 
aspettar risposta, il che dispiacque a molti. </p>
<p>Certo non si può negare che la Dieta di Spira fu fatta 
sotto buona costellazione, e vi concorsero tutte le cause 
imaginabili per muover li animi de'Germani, non potendo li 
ecclesiastici mancar alla guerra contra il Turco oltre che 
quelli che hanno lo Stato nel cuor de'luterani, con la 
pace concertata per cinque anni dopo la guerra, venivano 
ad assicurare le cose loro li altri poi dipendenti 
dall'Imperatore e dal Re, come Magonza, Salzburgh, 
Bamberga, Erbipoli e simili altri, si dimostrarono sempre 
gratissimi. </p>
<p>Li principi cattolici poi, chi per particolare interesse, 
come li Baroni che sono vicini all'Austria, chi per 
obbligo de'beneficii avuti e per speranza di nuovi, come 
sono li Palatini quasi tutti; e quelli luterani, che si 
trovano alla stessa condizione, come li Sassoni per il 
marchesato di Misnia (eccetto l'Elettore), li 
Brandeburgensi per il ducato di Prussia, e anco il 
Landgravio per il contado di Katzenelnboghen, tutti furono 
gagliardi nel deliberare. </p>
<p>E soprattutto li luterani avendo avuto qualche caparra 
alla Dieta di Ratisbona d'aver l'imperatore favorevole 
sempre alle cose loro, vollero con questo mostrarsegli 
grati e obbligarselo più. </p>
<p>Le città imperiali poi, parte perchè facendosi questa 
guerra in Ungheria giudicavano aver maggior occasione di 
cacciar il duca di Brunswick, parte perchè vedendo che se 
il Turco s'impadroniva d'Ungheria, esse resteriano prive 
delle mercanzie e altre comodità, come d'animali, di 
miniere e di simili cose, che sono loro di grandissima 
importanza, anco esse si contentarono. </p>
<p>Tutti poi questi ordini insieme, li quali avevano 
un'estimazione grandissima di sè stessi, e che non 
avessero mai fatto prova quanto valessero le forze loro, 
nè quelle de'Turchi, non videro l'ora di chiarirsi. </p>
<p>Vi concorse anco, che essendo, come è stato detto, la 
maggior parte  delli principi alemanni molto gravati 
di debiti, speravano con questa occasione, riscuotendo 
tanti denari dalli sudditi, pagarne poi per la 
contribuzione quanto li paresse, come fecero, per 
guadagnar più essi che non faria il Re de'Romani; ma 
nessuno credo fosse per far guadagnar l'Ungheria al Re, 
perchè quando fossero stati certi che il Turco non 
l'avesse avuta lui, essi non avriano mai prese l'armi 
contro alcun altro, se ben fosse stato delli feudi 
dell'Impero, parendo loro che la Casa d'Austria possieda 
pur troppo, e non le manchino modi per possedere ogni dì 
più. </p>
<p>Si partì la maestà del re da Spira addì 14 d'aprile, 
e tutti li altri per dar forma e modo a questo esercito. </p>
<p>Il re venne in Inspruch per aver denaro più presto che 
gente per due rispetti; l'uno, perchè alle vettovaglie, 
all'armata, alli cavalli, che si era obbligato di pagare, 
bisognava innanzi tutto il denaro; l'altro, perchè la 
perdita già detta di Marano, ed altri rumori di trattati 
alli confini del Tirolo, mosserlo a non denudar quella 
provincia di uomini, se bene in parte la denudasse di 
denari. </p>
<p>E per dir il tutto de'Tirolesi, per l'ordinaria loro poca 
affezione a questo Eccellentissimo Stato, e per questi 
nuovi movimenti di trattazione, erano talmente concitati, 
che se il Re non fusse stato ben edificato, avriano a loro 
spese tolto qualche impresa contra la Serenità Vostra, 
come si avevano offerto di fare. </p>
<p>Conclusa dunque in tre giorni questa cosa de'denari, il 
re da Inspruch se ne andò a Lintz, e di là in Boemia, 
per ottener il medesimo da quel regno che s'era ottenuto 
dal Tirolo; e fu facile al Re aver quanto dimandava, 
perchè la fama delli moti dell'Impero, le obbligazioni 
fatte dal re di tener a sue spese pagata l'armata e 
l'altre cose, la buona disposizione che s'era intesa esser 
in tutti li Ungheri, dimostrata in una loro Dieta fatta al 
fine di marzo in Debretzin, tutte queste cose, dico, li 
stringevano a fare quello che altrimenti a modo alcuno non 
avriano fatto. </p>
<p>Ritornò poi a  Lintz, e per un bel principio 
d'allegrezze, o per dir meglio per augurio delli sinistri 
successi, quella terra si bruciò quasi tutta, il che fu 
causa di far tornar la Maestà Sua più presto a Vienna 
che forse non avria fatto; e la serenissima regina, la 
quale quanto può segue sempre il re ci andò anco lei. </p>
<p>Avendosi risentita la maestà del re della perdita di 
Marano quanto fece, deliberò in Spira di recuperarlo, e 
poichè vide che per legni armati non si poteva servire di 
Vostra Serenità, nè del Pontefice, che gagliardamente 
aveva tentato, scrisse all'Imperatore che di Puglia o di 
Sicilia lo provvedesse di alcuni navigli; e fu allora che 
il Tirolo si offerse di dargli buon numero di gente pagata 
per questa impresa. </p>
<p>Il conte Filippo Torniello e il signor Sforza Pallavicino 
con 500 cavalli leggieri dovevano ancor loro andar 
all'impresa, sì come da Spira fu scritto. </p>
<p>E cominciando questi navigli di Sicilia a venir in Golfo 
al fin d'aprile, Vostra Serenità mi commise che io 
distogliessi Sua Maestà a muover uomini e armi in quella 
parte di Marano; e così instai dicendo che la maestà sua 
doveva ben considerare, che avendo dato così bel 
principio e ordine per la guerra di Ungheria, la non 
doveva da sè stessa divertir le forze, anzi che se da 
altri fosse astretta a ciò fare, la doveva far ogni cosa 
per non dividerle; che se si guadagnava l'Ungheria, Marano 
cadeva da sè senza difficoltà alcuna, ma che se alle 
provvisioni dell'esercito imperiale si mancava in cosa 
alcuna, o del numero delle genti promesse, o de'pagamenti, 
o delle munizioni, come pigliando la guerra di Marano era 
necessario che seguisse, lei medesima saria stata cagione 
di far andar in sinistro ogni cosa; e se la si voleva 
ricordare, niun principe si è veduto da molti anni in qua 
che  abbia voluto tentar ad un tratto due imprese, 
che ambedue non siano ite in sinistro: il che non solo 
dimostrai con esempi di principi cristiani, ma eziandio 
de'Turchi, li quali hanno tanta forza e obbedienza. </p>
<p>Oltre che doveva pensare che così presto Marano non 
saria venuto nelle sue mani, per esser terra, per il sito 
e per la disperazion di chi v'era dentro, molto ben difesa 
e guardata; nel qual caso si poteva tener per certo che 
l'armata turchesca se ne andrebbe là, e per terra ancora 
gran numero di cavalli, li quali non solo avriano bastato 
a soccorer Marano, ma si averiano fatto sentir nel cuore 
delli suoi Stati, come sono Gorizia, Carintia, Carniola, 
onde molto più Sua Maestà che altri ne avrebbe patito. </p>
<p>Per le quali ragioni, e per altre, che da sè Sua Maestà 
poteva intendere, la pregai a voler rimetter questa 
guerra, e licenziar il naviglio. </p>
<p>Queste ragioni furono ben intese, e per risposta mi fu 
detto che dicevo il vero, e che saria col suo Consiglio, e 
per far piacere a questo Illustrissimo Dominio vederia di 
compiacerlo; la cosa sortì buon fine, e la Serenità 
Vostra ebbe l'intento suo. </p>
<p>Aveva già cominciato la gente alemanna per l'impresa 
d'Ungheria a giunger a Vienna, e per un mese continuo a 
venire, e il re con li denari che aveva disponeva e 
preparava quanto doveva; ma creda Vostra Sublimità per 
certo che là non si amministra il denaro con la diligenza 
e prudenza che si fa da noi. </p>
<p>Non sono là tanto numerose nè così pratiche persone, 
nè signori sopra li arsenali, nè sopra l'armare; non 
cassieri nè provveditori sopra il denaro nè sopra 
l'artiglieria, e se non fusse che hanno un paese 
abbondantissimo, la provvisione delle vettovaglie saria 
anco andata male: dal che provenne che mentre sull'armata 
dovevano esser 10 mila uomini, non ne furono che la 
metà; le polveri  per l'artiglieria allora si 
facevano e si mandavano a cercar da altri, quando 
bisognava mandarle al campo; delli cavalli d'Austria, 
perchè li denari furono spesi in altri debiti 
estraordinari, non si poteron mai metter insieme più 
di 2000, di modo che nessuna cosa riuscì bene, se non 
le vettovaglie e l'artiglieria. </p>
<p>Pur se con tutto questo vi fusse stato buon governo e 
buoni capitani, non essendo venuto esercito turchesco 
all'incontro, come non ne verrà, si avrebbe potuto far 
assai. </p>
<p>Al fin di giugno, non volendosi più tardare, fu fatta la 
mostra delli Tedeschi, li quali furono nominati per 
persone pratiche, contando le file delle battaglie per 
30 mila e più; la gente d'armi non fu veduta perchè 
era alloggiata per le ville, ma si disse che erano 5 
mila, sì come poi alli 10 di luglio, che l'esercito 
partì per Ungheria, fu stimato certo che fussero. </p>
<p>Il Generale marchese di Brandemburg diede un poco di 
buona speranza di sè con certe provvisioni che fece, e 
alcuni ordini che pose nell'esercito; ma creda Vostra 
Serenità che le genti di quel paese possono ben far 
ordini, provvedere e consultar quanto lor piace, ma è 
impossibile poi l'eseguire la parte presa nelle 
deliberazioni; e però nell'avvenire quando sentirò in 
Germania, in in Boemia e in Ungheria, se pur questi ultimi 
potranno più deliberar cosa alcuna, esser stato concluso 
di far tanto e tanto, io crederò sempre per ordinario la 
metà manco, della qual poi per altri disordini e 
dappocaggine spererò pochissimo, quando però non fussero 
retti da altri che da Alemanni. </p>
<p>Io non tedierò Vostra Serenità in dirle com'era 
ordinato e partito questo esercito, e che stipendi si 
dessero, perchè da altri lo può meglio aver inteso; solo 
le dirò che avendo gli uomini d'arme, che hanno un caval 
solo, scudi dodici al mese, e i leggieri otto, e li fanti 
tre, con una infinità di soprapaghe, che importa quasi 
scudi quattro e mezzo il mese, vien ad esser la spesa di 
un esercito alemanno quasi  intollerabile, il 
perchè, quando altro non fusse, simil gente non può 
essere mantenuta che per tre o quattro mesi; il che è di 
supremo danno ed impedimento a chi vuol far una ben 
pretesa guerra, perchè è disperata cosa il dire, se in 
quattro mesi non vinco l'inimico, il che rare volte 
avviene, bisogna che da me stesso mi rompa; onde non è da 
sperar mai che Germani possino sostentar una guerra, non 
solo di trenta ovver quaranta mesi, come questo Stato ha 
sostenuto, ma nè anco per tre o quattro. </p>
<p>Assettate molte difficoltà e deliberato il modo 
d'espugnar Pest, bisogna provveder di denari alli 
Alemanni, che già fin da principio cominciavano a 
mancare; onde fu forzata Sua Maestà, di quelli pochi che 
doveva spender in altro, prestar cento mila fiorini al 
Marchese, onde molte cose alle quali era obbligato il re 
cominciarono andar in disordine, e da questo seguì la 
discontentezza delli Stati dell'Impero. </p>
<p>E però questo fra gli altri è grandissimo contrario, 
che hanno le forze dipendenti da molti signori, che come 
uno manca in qualche parte, li altri si fanno lecito 
mancar in molte più, sì come in molte prove anco questo 
Illustrissimo Dominio può aver conosciuto. </p>
<p>Finalmente assettate le cose al meglio che si potè, 
come ho detto, cominciò l'esercito a di 7 di luglio a 
camminare, e andò tanto avvertitamente, che senza aver 
timore di nemici consumò giorni sessanta a far 35 
leghe, che sono da Vienna a Pest. </p>
<p>Il resto dell'esercito giunto a Pest fu più di 30 mila 
Lanzi, 5 mila Reiter, 14 mila cavalli Ungheri 
benissimo all'ordine, 500 leggieri Italiani del marchese 
di Marignano, 2 mila guastatori Boemi, e circa 5 mila 
uomini sopra l'armata, che in tutto erano intorno a 62 
mila: nè è da creder che fossero manco perchè poche 
prove abbian fatto, perchè dalli Ungheri e Italiani in 
poi, il resto era un  esercito di pecore governate 
da un ciuco, dal qual non si può mai sperar cosa buona. </p>
<p>Vogliono con tutto ciò pur creder li Alemanni che se il 
re vi fusse andato in persona, come affermava, oltre 
maggior numero di gente che lo avriano seguitato, nella 
deliberazione e diligenza del camminare, e nel battere e 
assaltar Pest, s'avrebbe tanto migliorato che si averia 
ottenuto Pest, la qual non avria avuto tempo di 
fortificarsi, nè di provvedere alli bisogni suoi. </p>
<p>Così l'esercito andò in Ungheria, e Sua Maestà andò 
alla Dieta di Norimberga per far mandare il supplemento 
delle genti che avevano mancato, e io andai con essa 
lasciando il secretario mio a Vienna. </p>
<p>Nel tempo che l'esercito andò da Vienna a Pest, che 
furono due mesi, il re andò, come ho detto, a Norimberga, 
nella qual Dieta, se ben fu deliberato quanto Sua Maestà 
desiderava per il supplemento delli 30 alli 40 mila 
fanti, che bisognavano, e per la provvision delli 
pagamenti, nondimeno non fu eseguito altro, nè infatti si 
vide altra provvisione che del denaro per quella gente che 
si ritrovava in essere, e si vide tanta mutazione dalla 
prontezza della Dieta di Spira alla tepidezza di 
Norimberga, quanto di alcuna cosa diversa del mondo; nè 
fu meraviglia, perchè la guerra di Cleves era cominciata, 
l'esercito degli Smalcaldi per l'espulsione di Brunswich 
aveva già fatto qualche progresso, e il Re Cristianissimo 
aveva pubblicata per ogni banda la guerra contro 
l'Imperatore; la quale se ben non era fatta unitamente 
 coi Protestanti, non fu però senza saputa e 
soddisfazione grandissima almeno d'una parte di loro. </p>
<p>Fu spedito Brunswich con tutto il suo Stato in meno di 
tre settimane, sì come occorse al Duca di Wirtembergh e 
altri principi alemanni, i quali sono tanto deboli che non 
possono sostener nè con il denaro nè con altre forze la 
guerra più di due mesi o tre al più. </p>
<p>Il che ne testifica Cleves, il quale ancorchè abbia 
quattro ducati e altre signorie ricchissime, nondimeno se 
non fosse stato aiutato da Francia, in breve tempo avrebbe 
fatto compagnia al duca di Brunswich. </p>
<p>Il re e li cattolici fecero quanto poterono per acquietar 
il tumulto contro il duca; ma avendo promesso il duca di 
Sassonia al langravio d'Assia e alle città franche, ad 
istanza e con li denari delle quali si faceva questa 
guerra, di levarsi dinanzi questo duca, ogni minaccia, 
promessa o persuasione che si faceva era vana, tanto vale 
il desiderio delle vendette particolari, e tanto muovono 
gli odii intestini; il che occorrerà sempre in Germania, 
e ogni volta che i Protestanti avranno occasione di ruinar 
un vescovo o altro principe cattolico, si scorderanno e 
dell'imprese de'Turchi e delli obblighi con l'Imperatore e 
dell'anima loro stessa. </p>
<p>Io non consumerò adunque tempo in narrare le cause della 
guerra con Brunswich nè di quella di Cleves, perchè le 
scrissi allora.</p>
<p>L'ultimo d'agosto giungessimo in Vienna da Norimberga, 
dove si cominciò aspettar d'intender qualche onorata 
operazione dell'esercito, il quale se ben aveva delli 
disfavori per la disunione dell'Impero, nondimeno perchè 
era provveduto di vettovaglie, di munizioni e di denari 
per quelle 62 mila persone che erano, non avendo 
contrasto alcuno da'Turchi, nè essendone per aver 
quell'anno, molti credevano dovesse far qualche cosa 
segnalata. </p>
<p>Non voglio restar di dire un tratto che fece Sua Maestà, 
al giudicio mio molto prudente, e degno d'ammirazione e di 
laude, se ben riuscì vano; che fu, quando vide aver 
talmente ordinate le  cose che era certo di dover 
avere un bellissimo esercito, trattar per via d'un 
capitano Nicolezza delli confini di Bosnia, d'aver un 
salvacondotto dal Signor Turco per potergli mandar un uomo 
suo a negoziare; ed ebbelo facilmente, con il quale mandò 
quel Don Tranquillo Andronico da Trau; e fu questo fatto 
così opportuno, che se il mandato che aveva fosse stato 
un poco più mite, o egli avesse rimesso qualche cosa 
delle dimande gagliarde, esso Andronico avria ottenuto e 
concluso una onorevol pace; e mi fu affermato che passando 
costui per li luoghi di Turchia era onorato e ben veduto, 
e da tutti si pregava Dio che gli desse ventura di far 
l'accordo. </p>
<p>Ma, come ho detto, avendo la commissione ristretta, e le 
condizioni poco onorevoli per il Signor Turco, non fu 
operato cosa alcuna. </p>
<p>Dal che si comprende, che se il Re con tanta prudenza si 
avesse contentato di quello che onestamente poteva avere, 
con quanta seppe elegger l'ordine di mandar il nunzio suo, 
sarebbe uscito dell'impresa con sicurezza d'Ungheria e 
d'Austria e di tutta la Cristianità. </p>
<p>Del progresso e delle operazioni che facesse l'esercito 
sotto Pest io non ne dirò altro, perchè lo scrissi 
allora, e per non rinnovar la vergogna di Germania. </p>
<p>Il consiglio e il disegno del re era d'impadronirsi per 
quell'anno di Pest, con la quale, e con quello che sperava 
d'Ungheria, contava la vernata assediar così Buda, che 
innanzi Marzo ne fosse stato signore, disperando del tutto 
per forza nè per assalto poterla aver mai. </p>
<p>Ma li due mesi che furono consumati nell'andar da Vienna 
a Pest, e li disordini nel passar il Danubio a Visgrado, 
dettero tempo alli nemici, che si fortificarono di sorte 
che non si fece cosa alcuna, se non certe poche 
scaramucce. </p>
<p>Si aggiunse agli altri disordini che il Generale non 
sapeva cosa alcuna di guerra: li colonnelli poi non 
volevano ammetter il parere delli Italiani nè delli 
Ungheri; onde la batteria fu disordinatamente fatta, e li 
lanzechenecchi non si potevano cavar dalle taverne, e 
quelli  pochi che uscivano, senza troppo avvicinarsi 
alle mura, subito davan volta, e soli li poveri Italiani, 
per il debito loro e per confusion di quella canaglia, 
fecero quanto da quel numero che erano si potè aspettare. </p>
<p>Dalla quale, e da molte altre prove simili, Vostra 
Serenità può credere certo che la milizia de'fanti 
Alemanni è fatta così, per l'avarizia e per il troppo 
bever e mangiare, che per altre male qualità, quasi del 
tutto inutile; e se sono tali al servizio del loro re e 
principi naturale, molto peggio si deve credere servendo 
forestieri; e perciò Vostra Serenità deve aver molto 
cara la disciplina della sua fanteria italiana, e a lei 
voltar ogni pensiero e confidenza sua, facendo usar a 
questi Signori di Collegio, come usano, ogni diligenza in 
aver buoni e pratici soldati per capitani, pregando e non 
essendo pregati, dando il carico a questi tali 
d'ammaestrar ed esercitar l'ordinanze descritte per li 
territori; il qual carico di disciplinarle doveria esser 
dato a'principali capitani e colonnelli, e non 
a'contestabili cassi e mezzi falliti in luogo di 
ricompensa e di trattenimento, perchè certissimo, quando 
questa parte sarà ben considerata e messa in effetto, 
avendo la Serenità Vostra le città sue fortissime, 
averà anco tanto buon numero di soldati da difenderle, 
che si troverà in ogni avverso caso in grande e 
giocondissima sicurezza, potendo da sè, senza mendicar 
altrove, con poca spesa mantener il suo Stato senza 
pensiero o pericolo alcuno, il che non può far principe 
al mondo; e creda Vostra Sublimità che a questa cosa 
delle ordinanze e a tutti li altri sudditi suoi, che fanno 
professione di soldato, bisogna metter gran sesto che non 
vadino a soldo di principi alieni senza saputa o licenza, 
perchè oltre li altri disordini, che, non obbedendo, 
seguiriano, questo è il maggiore, che un giorno alli 
nostri bisogni le città resterieno indifese e s'avrebbero 
fabbricati bastioni, castelli e piattaforme per utile 
d'altri e per rovina nostra. </p>
<p>Io dico questo perchè essendo la fanteria tedesca  
inutile e d'insopportabil spesa, della spagnola non si 
potendo servire se non di otto o dieci mila, e li Svizzeri 
essendo poco manco che Alemanni, oltre che non vogliono 
servir ogn'anno, in tutte le guerre che si averanno da 
fare per l'avvenire, la maggior forza sia d'Italiani, 
cavandosi da loro quel buon servizio che si cava con un 
terzo meno di spesa delli altri. </p>
<p>A questo modo non ne anderanno tanti a male fuori 
d'Italia, essendo facil cosa il provvederli. </p>
<p>E non reputi Vostra Serenità questa materia di poca 
importanza, perchè nessuna cosa più presto acquista e 
conserva le città e li dominj che li buoni soldati, nè 
con altro più presto si perdono o vanno in rovina che per 
guasta e corrotta milizia: e quando non si hanno buone 
forze, negozisi pur quanto si voglia con leghe, tregue, o 
paci o guerre, che mai si farà cosa buona, come ce lo ha 
fatto conoscer la memoria delle cose passate. </p>
<p>Con queste segnalate fazioni deliberarono li Alemanni 
al principio d'ottohre di ritornarsene a casa, e sì come 
nell'andar all'ingiù consumarono due mesi di tempo, nel 
ritornar all'in su vennero in meno d'una settimana, essen- 
done però morti gran parte da mal di ??? e di febbri 
putride, onde non si crede che delli lanzichenecchi, che 
furono sotto Pest, ne siano vivi la sesta parte. </p>
<p>Fu ben deliberato che a spese dell'Impero il re tenesse 
in guarnigione tanta gente, che lo stipendio importasse 
fin a trentamila fiorini al mese; ma seguì di questa come 
delle altre deliberazioni, che <foreign lang="lat">nihil factum fuit</foreign>. </p>
<p>Ora dirò del signor Perenicher, la cui disgrazia volle 
che qualche sua segreta mala intenzione e ambiziosa 
operazione fusse scoperta a questo tempo, e dicesi col 
mezzo del <foreign lang="lat">quondam</foreign> Reverendissimo d'Agria il che fu 
causa, oltre mille altri richiami di rapine, e altre 
violenze fatte a'particolari, di farlo pigliar prigione, e 
condurlo a Vienna, e di lì a Neustat: dalla qual 
ritenzione li Alemanni  ebbero causa d'escusarsi un 
poco, dicendo ad ognuno che quello che non era stato fatto 
sotto Pest era seguito per il tradimento delli Ungheri, 
quali d'ora in ora facevano intender alli Turchi di 
dentro, e fino a Costantinopoli, quanto si voleva fare; le 
quali parole augumentarono sì l'odio e aggravarono sì il 
caso di costui, che molti tenevano per certo, e con gran 
ragione, che subito dovesse esser fatto morire. </p>
<p>Pur dall'altra banda non giudicandosi a proposito 
proceder contro gli Ungheri, quasi tutti degni 
dell'istesso che era il Perenicher, per questo e per molte 
altre cause fu soprasseduto, e si soprassiede, e si crede 
che il tempo e la morte d'Agria scapoleranno la vita a 
costui. </p>
<p>Licenziata che si ebbe la gente del Pontefice, li cavalli 
leggeri Italiani, li soldati Ungheri, disarmate le 
masnade, ricondotta l'artiglieria a Vienna, e provveduto 
alquanto per la guarnigione delle fortezze, che fu al 
principio di Novembre, si cominciò subito a disegnar quel 
che sarebbe stato da farsi per l'anno venturo. </p>
<p>Ed avendo veduto Sua Maestà che li aiuti dell'Impero e 
le forze che aveva avuto l'anno innanzi, senza incontro di 
nemici avevano fatto così poco, deliberò, poichè 
l'acquistare non le riusciva, attender alla conservazione 
di quello che teneva, pensando per certo di dover aver 
quest'anno l'esercito turchesco alle spalle. </p>
<p>E perchè bisognava che molte cose alla difesa fossero 
deliberate dalli Ungheri, si andò a Dieta in Possonia, 
dove non comunicando però questa sua intenzione di voler 
star sulla difesa, solamente dimandò però cose che 
tendevano a questo fine, come a dire certo numero di 
cavalli, di fanti e di guastatori, e che si cominciasse a 
metter al sicuro Visgrado, Comorn e Cinque Chiese, e che 
tutto il paese oltre Albaregale  e detto luogo di 
Cinque Chiese fosse guastato e disabitato, ritirando li 
contadini col loro avere nell'Ungheria superiore; le quali 
tutte cose furono concesse. </p>
<p>Ma nel metterle in esecuzione si trovarono molti 
impedimenti, perchè nel fortificar le terre, li freddi, 
le nevi, e anco in parte il sito, non lasciò principiar 
se non al Marzo, e allora la fama della venuta del Signor 
Turco faceva che ognuno tendesse a pensare ad altro che a 
fortificare, oltre che non ci erano uomini che sapessero 
ben disegnare, nè gente che sapesse fare, di modo che 
questa parte fu mal negoziata, e peggio fu la parte 
dell'isolar e abbandonar li luoghi verso la Drava e Sava; 
perchè se ben li medesimi signori di quei castelli 
deliberarono in Possonia di ruinarli, quando si venne 
all'effetto ebbero un altro volere; e non è meraviglia, 
perchè rarissimo interviene che con la medesima costanza 
e gagliardezza d'animo si deliberi una cosa e si 
eseguisca, come fa questa Serenissima Repubblica, la quale 
spesse fiate ho letto e veduto, che non solo in fatto 
opera quanto delibera, ma accresce qualche cosa più. </p>
<p>È vero che alla Dieta di Possonia non vennero tutti li 
grandi d'Ungheria, perchè al medesimo tempo il Frate di 
Varadino aveva convocati tutti li Stati di Transilvania e 
d'Ungheria oltre il Tibisco per difendersi dal Karabogdan, 
il quale in grazia del Signor Turco, e anco per guadagnar 
qualche cosa, aveva assalito quei confini; pur con tutto 
ciò quelli tali ridotti con il Frate avevano deliberato 
d'attender a quanto per gli altri in Possonia fosse stato 
promesso. </p>
<p>E perchè Vostra Serenità, parlandosi di questo negozio 
d'Ungheria, intenda più facilmente ogni cosa, giudico a 
proposito che ascolti prima in che  termine essa si 
ritrovi, e che cause l'abbino ridotta a questa condizione. </p>
<p>L'Ungheria, non dirò già da molti anni, ma dal re 
Mattias in qua, è stata regno che per sè solo, 
abbondando d'uomini, d'oro e di tutte le altre cose 
necessarie, è bastato come un bastione della cristianità 
a resister a'Turchi, mantenendo con la virtù dell'armi e 
con la prudenza de'suoi re l'autorità del nome ungarico 
quanto mai altro regno abbia fatto; ma poichè successe al 
valor di Mattias la dappocaggine di Ladislao, e il poco 
saper e temerità di Lodovico, e le guerre intestine e le 
sedizioni del re Giovanni contro il re Ferdinando, la cosa 
è ridotta a tale, che non credo che alcuna provincia si 
trovi nè sia stata mai la più corrotta, la più ruinata 
e dissoluta di quella. </p>
<p>Li re deboli per la lor dappocaggine non hanno potuto 
reggere la rapacità e insolenza de'Baroni, la quale è 
cresciuta tanto, che ha dato animo ad alcuno di loro con 
le ricchezze mal acquistate di farsi re, e non potendo 
conseguir il regno con le forze proprie, sono ricorsi 
all'esterne, ed hanno ridotta l'Ungheria a termine tale, 
che di settanta contadi, in che tutto quel Regno era 
diviso, ora non se ne trovano in essere più di 
trentaquattro, e questi anco di modo ruinati che con una 
gravissima imposizione di quattro per cento di capitale 
non si può cavar tanto denaro che paghi sei in sette mila 
uomini; e se non fosse stato che li Baroni per 
l'estraordinario e ordinario suo vollero far l'ultimo 
sforzo de'14 mila cavalli in circa, che si trovarono 
nell'esercito, non ne sariano stati la metà. </p>
<p>Tutte queste ruine procedono, perchè nella terra di 
Sirmio, che è fra Sava e Drava, e nel resto fino a Buda, 
per le molte venute de'Turchi, son ruinate le ville, li 
castelli e le città a tale, che Colozia, che era uno 
delli arcivescovati d'Ungheria, e grandissima e 
popolatissima città, non ha ora vestigio alcuno di 
abitazione; e similmente Vacia e Agria  che erano 
due grossissimi vescovati e bellissime città, son del 
tutto desolate. </p>
<p>Strigonia poi, che è l'ultimo arcivescovato, dal 
castello in poi è disabitato. </p>
<p>In Buda e Pest non vi abiteria comodamente un gentiluomo, 
non che più vi potesse abitar una Corte di re. </p>
<p>Pensi mo Vostra Serenità se questi luoghi principali 
sono in tal termine, come stanno li altri inferiori, che 
certo moverebbe a pietà ogni barbara nazione, 
considerando la passata felicità di quel regno e la 
distruzione presente. </p>
<p>Poco meno è ruinato anco il paese da Buda in su per la 
medesima causa de'Turchi e per gli eserciti Alemanni, e 
quel poco oltre il Danubio se è fuggito dalla mano 
de'nemici, non ha potuto fuggir la tirannia de'suoi 
signori, li quali espilano e snervano sì a lor piacere li 
sudditi, che non vi e uomo del contado che non creda poter 
più facilmente viver sotto Turchi che al modo presente; 
il che ha mostrato il concorso di molti luoghi e ville, 
che si sono fatti carazari del Signor Turco. </p>
<p>Mi è affermato per certo che si ritrovava nel regno 
d'Ungheria tal contadino, che oltre quel che aveva 
d'agricoltura, aveva sette e otto mila bovi, e quindici e 
venti mila pecore, e un bue si vendeva due ducati ungheri, 
e mezzo se ne pagava di tratta. </p>
<p>Ora mo essendo ruinati li villani e li bestiami, e 
raddoppiate l'imposizioni, non si può cavar da quel paese 
la decima parte di quel che si cavava prima, e 
nell'avvenire sarà sempre peggio; però a questa cosa 
delle carni bisogna che Vostra Serenità pensi e provveda 
in parte dello Stato suo, e in parte per altre bande per 
il bisogno del suo popolo. </p>
<p>Fu detto che le imposizioni sono state duplicate, perchè 
possedendo il re Giovanni una parte d'Ungheria, e il re 
Ferdinando un'altra, essendo fra loro differenza di questi 
tratti, il re Giovanni tenne ferma la sua,  e 
Ferdinando la duplicò altrettanto, e dopo la morte del 
re Giovanni è stata sempre ferma e starà l'antica e 
nuova imposizione. </p>
<p>Solevasi, oltre gli animali, servirsi tutta Italia da 
quel regno, e <foreign lang="lat">precipue</foreign> questa città, di biade, e 
anco d'argenti e d'altre cose di miniere, mandando a 
baratto di queste panni scarlatti e paonazzi, panni di 
seta, panni d'oro, e spezierie d'ogni sorte con 
grandissimo guadagno; ora non solo non si può aver quello 
che fa bisogno per noi, ma nè anco smaltir la seta, nè 
li panni, nè altre merci, che ne sopravanzano. </p>
<p>A questa condizione ha ridotto quel regno la negligenza e 
la troppa delicatezza di quei re, la vita oziosa, 
l'ambizione, la superbia, la rapina e inimicizia di quei 
Baroni; delle quali cause ciascuna da sè sola avria 
bastato a rovinare ogni potente impero, non che tutte 
insieme. </p>
<p>Ed invero credo che se non fosse l'estrema fertilità, 
l'abbondanza delle miniere, la comodità ed amenità del 
paese, per le tante rovine non si troveria più chi vi 
potesse abitare; il che forse saria manco male, acciocchè 
la Germania e la Cristianità avesse per frontiera un 
deserto, dove non potessero Turchi nè abitare, nè 
passare, benchè dubito che andando le cose come vanno, 
ciò riuscirà vero, disegnando molti di quei Baroni 
raccoglier più che possono e venir ad abitare in questa 
città. </p>
<p>Dalle ruine dunque degli Ungheri deve questo 
Illustrissimo Senato non già imparar cosa di nuovo, ma 
confermarsi nel suo antico proposito di amministrar 
giustizia alli popoli, e far che sieno sicuri dalle 
violenze de'grandi, e levar l'occasione che si disegni di 
mutar stato, e contentarsi di quello che la natura e Dio 
ad ognuno ha concesso, tener la gioventù in esercizio 
utile al particolare, e di onore e sicurtà al pubblico, e 
riformar le molte superflue spese, onde ne seguiria il 
contento d'ognuno e perpetua felicità a Vostra Serenità. </p>
<p>Fu in Possonia, a petizione quasi di tutto il regno, 
ordinato un Consiglio, come una Rota, per reprimere la 
 rapacità delli grandi, quali si facevano lecito 
pigliar il possesso de'beni ecclesiastici e temporali dei 
signori men potenti di loro, e il principal consultore di 
questo fu il <foreign lang="lat">quondam</foreign> Vescovo d'Agria, il quale 
affermava ad ognuno, e principalmente alla maestà del re, 
che bisognava dominar li regni, e <foreign lang="lat">massime</foreign> li 
Ungheri, con severa giustizia e castigo; e certo se questa 
cosa fusse stata fatta un poco più opportunamente, cioè 
in tempo che il re fusse stato un poco più padrone 
dell'Ungheria che non era, avrebbe prodotto mirabil 
effetto, perchè li popoli e li offesi, che erano i più, 
sariano restati soddisfattissimi, e la giustizia averia 
avuto il suo luogo. </p>
<p>Ma interveniva il contrario, perchè li autori delle 
sentenze che erano state fatte contro li grandi 
diventavano inimici, e per le poche forze che erano in 
Ungheria, le restituzioni alli poveri non si poteron 
eseguire, onde molti vi persero e pochi vi guadagnarono; 
dal che si vede che le cose anco buone, quando non sono 
opportunamente fatte, nuocono poco meno che le cattive. </p>
<p>Espeditosi il re di Possonia, se ne ritornò a Vienna 
ove trattossi di far il giudicio di Perenicher, e tanto 
era proceduta la cosa, che ognuno pensava veder questa 
azione pubblica, e che ne seguisse pena capitale; ma per 
molti rispetti, che in una cosa di tanta importanza 
s'ebbero, fu soprasseduto. </p>
<p>Certo è gran miseria di quei re che hanno sudditi tanto 
potenti, che non si possano con la giustizia castigar 
quando bisogna, nè meno perdonando si possano fidar di 
loro. </p>
<p>Furono ridotti in Vienna li Stati patrimoniali, li 
commissari de'quali promisero di dar quanto avevano dato 
l'anno precedente, e con questa risoluzione si andò a 
Norimberga alla Dieta. </p>
<p>E perchè nel tempo ch'io sono stato in Germania mi è 
accaduto tre fiate star molti giorni in quella città, 
dove ho potuto minutamente intender il modo di quel 
governo, trovandolo molto simile a quello di Vostra 
Serenità,  facendo ancor loro professione di voler 
esser Repubblica figlia e imitatrice in quanto possono di 
Venezia, però penso che Vostra Serenità averà grato 
saperne. </p>
<p>Li Norimbergensi si governano per li nobili, de'quali 
sono quaranta ovvero quarantadue famiglie: il popolo e 
le arti hanno ben certe preminenze, e nell'elezione alli 
magistrati sono ammessi, ma il governo e la dispensazione 
de'denari, la provvision per la guerra, le cose civili e 
di Stato sono trattate dalli nobili. </p>
<p>Hanno estrema obbedienza dalli sudditi, che è cosa rara 
in quella nazione, la qual naturalmente è poco 
obbediente. </p>
<p>Usano gran diligenza, col tirar diverse arti ed esercizi 
nella loro città, di aver numeroso popolo, dal quale 
cavano il fitto delle case, che è grande, li dazi della 
grascia, che è il maggior di tutta la Germania, poi in 
bisogno di guerra fra la città e altri luoghi loro 
potriano aver circa 15 mila buoni uomini da guerra. </p>
<p>Tutti li mercanti di Norimberga pagano uno per cento 
l'anno del loro capitale, di modo che annoverandosi quella 
tassa nell'entrate ordinarie della comunità, quella terra 
ha più di 300 mila fiorini l'anno, e da cento anni in 
qua non si sa che ne sia stata spesa la quarta parte, di 
modo che con certissimo argomento si giudica che abbino 
almeno quindici milioni di fiorini; il che se è vero, 
come credo, mi par che questa figlia abbia di molto 
superato la madre. </p>
<p>Hanno costoro le leggi delle pompe e delle spese 
straordinarie, non vestono seta nè loro nè le donne, se 
non in maniche e giubboni, non portano zibellini, nè 
lovi, nè armellini, ma solo martore e volpi. </p>
<p>Alli conviti pubblici non possono dar se non quattro 
vivande, e nel loro ordinario vivono parcamente; da che 
procede che guadagnando ognuno assai e spendendo poco, 
sono ricchissimi; e con l'istessa norma che governano il 
privato, governano anco il pubblico. </p>
<p>Fortificano la loro città senza rispetto di spesa, e le 
altre terriciole che hanno: acquistano ogni dì paesi per 
via di  compre dalli principi vicini, e augumentano 
così il poter ed autorità loro, che in pochi anni, da 
picciola città e suddita alla Casa di Brandemburg, è 
fatta repubblica libera e la più potente di Germania. </p>
<p>Hanno bellissima munizione d'artiglieria, armature e 
polvere, e li pezzi di bronzo son più di trecento; hanno 
anco molte sale piene di formenti e segala, le quali ho 
giudicato che passino stara seicento mila veneziane, che 
è il viver per più di due anni di quella terra; 
riconoscono l'Imperatore per superiore, ma non gli pagano 
cosa alcuna, perchè è città franca. </p>
<p>Quando l'Impero dà 40 mila fanti e 8 mila cavalli, a 
Norimberga tocca 500 fanti e 120 cavalli; ma però 
sempre per gratificar il re danno qualche cosa di più, e 
sono i primi nelle esecuzioni. </p>
<p>Hanno nel governarsi grandissima desterità, e 
s'intertengono con cattolici talmente, che sicuramente 
vivono a modo loro, e sono ben voluti senza inimicizia 
d'alcuno. </p>
<p>Mi avevo scordato di dire che per li continui e 
insopportabili insulti del Conte della Torre, e molto più 
di quelli degli Uscocchi di Croazia, per ordine di Vostra 
Serenità feci molte querele con Sua Maestà, mostrandogli 
che queste cose erano fatte contro giustizia, contro la 
confederazione, contro l'onor di Sua Maestà e contro 
l'utile suo, come per diverse mie lunghe lettere 
diffusamente scrissi. </p>
<p>Per risposta avevo quasi sempre ottime parole, dicendo il 
re che gli dispiaceva le cose mal fatte, e che voleva ben 
confinar con Vostra Serenità, e che provvederia; ma in 
effetto non vidi altro d'importanza che concedermi  
che tutte le appellazioni di Gradisca contro li sudditi di 
Vostra Serenità fatte per ordinario non andassero a 
Vienna, che era di spesa grandissima, ma fosser rimesse, 
se ben era cosa di Stato, al conte Leonardo Nogarola suo 
vicario in Trieste.</p>
<p>La seconda fu per la ricuperazione o vero restituzione 
delli zambellotti di quei magnifici gentiluomini, che 
furono presi su una barca di Narenta. </p>
<p>E per dire il vero, credo che in quest'ultimo caso 
operasse più la tema della venuta del Turco in Golfo, che 
non operai io. </p>
<p>Donde provenga mo che a questi disordini di tanta 
importanza, avendo il re così buona volontà, come son 
certo che ha, non si diano quei gagliardi rimedi e 
provvisioni che faria Vostra Serenità e molti altri 
principi in casi simili, credo che venga da una di queste 
due cause o vero da tutte due; la prima, che il governo 
del re non è ben ordinato nè amministrato per persone 
obbedienti, giuste e modeste, dal che segue che non solo 
con li vicini nascono scandali infiniti, ma nelli Stati 
suoi propri accadono tante violenze e ingiustizie 
d'estrema importanza, che il re è talmente assuefatto e 
martirizzato da questi reclami, che non sente più, nè si 
muove come doveria, e però suol dire che purchè le 
amicizie fra li principi stiano, non si deve molto curare 
nè turbarsi delle cose minime, chiamando minime le rapine 
del Conte della Torre e le ladrerie delli Uscocchi; e 
tutto questo può provenire dalla troppo bontà del re, o 
per non poter per ora castigar li delinquenti; e questo 
credo che più sia vero, perchè e da molte cose passate e 
dalle parole che Sua Maestà più volte mi ha detto, 
mostra d'aver animo che se mai potrà respirar dalle 
angustie della guerra, castigherà talmente li tristi, 
che li buoni potranno sicuramente vivere. </p>
<p>La seconda causa può essere, che dando naturalmente Sua 
Maestà molta fede, e  più che non bisogneria, ad 
uno o due del Consiglio suo secreto, sì come anco per li 
tempi passati ha sempre fatto, accade che tenendo questi 
tali la protezion delli altri inferiori ministri, iscusano 
e difendono in ogni caso sì le azioni loro, che contro 
operino e ruinino quanto li ambasciatori di Vostra 
Serenità e ogn'altro con ragione potesse fabbricare; e 
mostrando la necessità che ha Sua Maestà di trattenere 
coloro, chiamano le loro ruberie bottini fatti in guerra, 
dicono che li omicidj seguiti sono proceduti perchè ne è 
stata data la causa, affermano che alli sudditi di Sua 
Maestà interviene quasi il medesimo, e travagliano così 
a piacer loro il cervello del loro padrone, che le cose 
vanno di questo modo. </p>
<p>Però io credo certo, e lo scrissi anco fin d'allora, che 
avendosi Vostra Serenità tante fiate e con tante larghe 
ragioni giustificata e protestata che se non se gli mette 
sesto sarà forza a lei provveder per altra via 
all'indennità delli sudditi e all'onor suo, la può 
facilmente e con riputazione sua grandissima <foreign lang="lat">vim vi 
repellere</foreign>, perchè non offenderà nè accordi nè patti 
alcuni, nè Cesare nè il Re medesimo, avendomi detto di 
sua bocca: "Io ho più a lamentarmi di quelli Uscocchi che 
non ha la Signoria; vada mo lei, e facciane impiccar 
quanti la può". </p>
<p>E così si potria anco fare con li sudditi suoi, 
talmente che fussero astretti più presto venir a Udine 
per giustizia, che li nostri a Gradisca e altri luoghi del 
re; benchè spero che essendo terminate tutte le 
differenze delli confini, e restituito il suo ad ognuno, 
si viverà quietamente in pace: ma se pure alcuna fiata 
intervenisse qualche novità, meglio sarà esser più 
presto rei che querelanti, escusando le cose con l'istesse 
rime che loro iscusano le proprie. </p>
<p>Io ebbi anco in commissione al partir mio procurar la 
conservazione delle cose d'Aquileia, e la recuperazione 
dei beni di molti magnifici gentiluomini ed altri 
particolari, come nella sentenza di Trento era stato 
dichiarato; e parlando con Sua Maestà in diverse 
occasioni molte fiate, un giorno che  la vidi tutta 
allegra e ben disposta, gliene feci come una predica 
gentile, mostrando di quanto interesse fosse alla sua 
giustizia, che essendo stata fatta superarbitro da Vostra 
Serenità, volesse consentir che si commettessero tante 
ritenzioni di beni de'particolari, che per ogni dovere 
erano stati per sentenza aggiudicati al loro possessore, 
tanto più che da questa violenza Sua Maestà non ne 
traeva utile alcuno, perchè l'entrate e frutti di questi 
beni non andavano al suo fisco, ma in borsa di suoi 
privati sudditi ingrati, narrandole io anco alquante 
delle operazioni di questi signorotti vicini a Vostra 
Serenità, che forse prima non le aveva tanto intese nè 
tanto credute. </p>
<p>Credo che queste parole mie, e qualche altra cosa 
appresso movesse il re, il quale deliberò provveder ad un 
tratto ad ognuna delle dimande col mandar qui suoi 
Commissari a terminar le differenze che restavano per 
esecuzione della sentenza di Trento; da che ne è poi 
successa la total espedizione, per la quale e li oratori 
di Vostra Serenità e lei e il re saranno liberi da 
infinite molestie, e li sudditi di questo Eccellentissimo 
Dominio avranno ricuperati in diversi luoghi forse venti 
mila scudi di entrata all'anno, che andavano a male. </p>
<p>Quello che nella Dieta di Norimberga si facesse, sì per 
esser stato poco più che niente, come perchè è cosa 
recente, e che per me fu minutamente scritto a Vostra 
Serenità ogni particolare negoziazione, non replicherò 
altrimenti; ma si videro li animi e voleri de'Protestanti 
molto diversi e contrari a quello che furono in Spira; di 
modo che se ben ivi fusse stata conceduta e la pace 
perpetua e la riformazione della Camera Imperiale, come 
loro dimandavano, trovarono tant'altre petizioni, e tanto 
impossibili, da scusarsi per esse, non le potendo 
ottenere, di non dar li aiuti contro a'Turchi. </p>
<p>E se ben nel negoziare si usasse ogn'arte per disunirli, 
e che infatti si guadagnasse qualche città e principe, 
quelli però della lega Smalcaldica, che sono li fini 
Luterani, stettero sempre uniti; ed è stato giudicato che 
il  non voler dar questi aiuti al re sia proceduto 
perchè vedevano che il difender l'Ungheria era debilitar 
le forze in casa propria, e facilitar l'Imperatore alla 
rovina di Cleves e di Francia, e fors'anco d'alcun di 
loro, </p>
<p>E credo certo che monsignor di Granvela, ancorchè 
venisse come ambasciatore di Cesare alla Dieta, e che con 
grande istanza dimandasse che li Stati dell'Impero, per la 
ragion che aveva nel ducato di Gheldria gli facessero 
giustizia e si dichiarassero inimici di Cleves, e che 
questo fusse il principal suo negozio e interesse del suo 
padrone, nondimeno averia così volentieri voluto la 
deliberazione contro Turchi come la concessione di quanto 
dimandava nelle cose di Cleves e di Francia, parendogli 
che quando la Germania contro a'Turchi fosse stata 
occupata, saria stato facile all'Imperatore eseguir 
ogni suo gran disegno. </p>
<p>La cosa fu ridotta dopo tre mesi di contenzione, che li 
Cattolici deliberarono di dar mezzo aiuto, che fu 20 
mila fanti e 4 mila cavalli, dalli quali debattendosi la 
porzione de'Luterani, venivano ad esser un terzo manco; e 
in fatti è poi riuscito che a pena si è potuto aver di 
che pagare li tre mila Italiani sotto il Torniello. </p>
<p>Della differenza di Gheldria e delle guerre seguite fra 
la regina Maria e il duca, non fu deliberato cosa alcuna, 
e nè anco circa il restituir in stato il duca di 
Brunswich; il che se bene era cosa desiderata da tutti li 
principi, però non si potè ottenere. </p>
<p>Alle domande fatte contro Francia non fu risposto cosa 
alcuna, di modo che si può far giudicio che per le molte 
divisioni, e diversità di voleri che ora sono fra li 
Germani tutte le loro Diete si risolveranno in nulla, 
ovvero, deliberisi quello che si voglia, sarà eseguito da 
ognuno quello che si vorrà o potrà. </p>
<p>Nel partir mio, per la molta istanza delli Elettori e 
d'altri, fu  ottenuta una tregua per due mesi dopo 
la venuta di Cesare in Germania fra la regina e il duca, 
la quale non fu accettata da esso duca, e fu cosa che 
dispiacque assai a'detto monsignor di Granvela, parendogli 
che, oltre il danno, fusse stata delusa l'autorità sua. </p>
<p>Deliberarono di scriver al Pontefice per aiuti, e a 
Vostra Serenità nel tenor che la intese, lo che se ben fu 
scritto in nome di tutti li Stati dell'Impero, li 
Cattolici però furono i soli che scrissero, e tra questi 
principali furono li duchi di Baviera, li quali per 
assicurar dai Turchi lo stato loro non lasciano occasione 
alcuna di negoziare e far negoziare ogni cosa a favore. </p>
<p>Con tal conclusione adunque ci riducessimo a Praga, dove 
da quel regno in termine di cinque settimane si ottennero 
tre mila cavalli e due mila fanti, oltre li quali la 
Moravia, per esser più vicina al pericolo, s'obbligò di 
tener alquante più genti in arme, e Slesia e Lusazia si 
contentarono anco di dar quattro mila persone. </p>
<p>E se ben poi da diverse bande era fama che il Turco per 
impedimento de'Persiani non verria in Ungheria, nondimeno 
il re per li avvisi di Vostra Serenità, che affermavano 
il contrario, a'quali sempre è stato più creduto, 
procurava con ogni via e con ogni diligenza li aiuti per 
la difesa.</p>
<p>In questo tempo ritornarono di Polonia li ambasciatori 
che avevano accompagnata la serenissima Regina figlia di 
Sua Maestà, dalli quali, sì come prima s'era intesa la 
celerità della coronazione e delle nozze, che fu cosa 
d'estrema allegrezza al re e alla regina, così da quelli 
intendendosi la poca buona compagnia che mostrava di voler 
far la regina vecchia di Polonia alla sposa per occasion 
della figliuola derelitta d'Ungheria, fu di grandissima 
molestia:  il che fu causa poi che, per le instanze 
di esso Serenissimo di Polonia, a detta figlia vedova, per 
rispetto di indolcir questo rancore, fusse conceduto il 
posseder la Transilvania e l'Ungheria oltre il Tibisco e 
il Danubio, che altrimenti non le saria mai stato 
conceduto. </p>
<p>Di questo regno di Polonia, se ben non vi son stato, pur 
dalli continui negozi che s'hanno avuti con quel paese, e 
dalli ambasciatori dell'una e dell'altra parte, con li 
quali ho voluto ragionare ed informarmi assai, ho inteso 
due cose fra molte altre, che non saranno ingrate a Vostra 
Serenità da intendere. </p>
<p>L'una, che quella provincia ancorchè abbia titolo di 
regno, e abbia re ereditario, nondimeno si governa come 
repubblica, nè il re può deliberar alcuna cosa nè di 
guerra nè di pace, nè del governo intrinseco del regno, 
ma il tutto dipende dalli vescovi e Baroni del paese, li 
quali fin da principio statuirono alcune entrate al re per 
l'onorevol suo: ma per la guerra poi si fa provvisione da 
ognuno con particolare e proprio numero di soldati, da che 
nasce un infinito amor naturale ed osservanza de'Poloni 
verso questo Eccellentissimo Stato, parendo loro che nel 
governo, se ben nel nome sono differenti, in tutto sia una 
cosa stessa. </p>
<p>La seconda è, che essendo la Polonia, paese debole di 
sito e d'arte, circondata da Tartari, Moscoviti, Valacchi, 
Turchi, Ungheri ed Alemanni, si è però così 
prudentemente, con alcuni con arme, con altri con denari, 
e con altri con negoziazione e debita reverenza, 
governata, che con pochi disturbi di guerra se la passano 
assai sicuri, nè per partiti o promesse che lor siano 
state fatte dall'Imperatore e dal Re hanno mai voluto dar 
orecchio a pigliar l'armi contro i Turchi da alquanti anni 
in qua, e credo che in questo proposito, vedendo che lor 
torna bene, continueranno per molti anni; e certo al mio 
giudicio non è minor laude di quella nazione in tempi 
così turbolenti e travagliosi sapersi mantenere in pace, 
di quello sia stato per il passato aver   
ferocissimamente combattuto contro gl'infedeli. </p>
<p>A me disse il Vescovo Cameracense, che fu a Praga, ed 
affermò che li serenissimi suoi re vecchio e giovane, per 
quello che aveva inteso dalli ministri suoi, sono tanto 
affezionati a Vostra Serenità e desiderosi di far cosa 
grata a questo Eccellentissimo Dominio, che sommamente 
bramano occasione di poter dimostrare quest'animo loro. </p>
<p>Ed io per me non posso abbastanza laudar questo 
sapientissimo instituto di Vostra Serenità, che è di 
voler con ogni principe perseverare in amicizia, e farsi 
affezionate con ogni officio e cortesia tutte le nazioni 
e tutti li Signori del mondo; perchè se mai si convenne 
far questo, se fu mai cosa utile a tempo alcuno, ora è 
necessaria, sicura ed utilissima cosa il farlo, fondando 
la conservazione dello Stato nelle città forti che ha, 
nelle genti, nelli denari, nelle armi proprie, e 
<foreign lang="lat">massime</foreign> in quelle di mare, non che nel trattenersi 
con diversi officii con ognuno; poichè come dalle guerre 
e ruine d'altri questa felicissima Repubblica ebbe 
principio ed augumento, così spero che nell'avvenire 
interverrà che da tutto il mondo sbattuto e travagliato 
per le guerre crudelissime che rischiano dover essere, 
concorreranno genti e ricchezze e ogni altra comodità a 
Venezia, come al porto della vera salute. </p></div1></body></text></TEI.2>
