<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Giovanni Battista Nani (1659-1660)</title>
      <author>Giovan Battista Nani</author>
    </titleStmt>
    <extent>94 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000896</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Giovanni Battista Nani (1659-1660)">
<head>Relazione di Giovanni Battista Nani ambasciatore 
straordinario al Re Luigi XIV dall'anno 1659 
all'anno 1660</head>
<div2 n="Dispaccio">
<argument><p>Dispaccio di Giovan Battista nel quale descrive 
l'ingresso del re di Francia in Parigi nel 26 di 
agosto 1660 XVI dall'anno 1659 al 1660</p></argument>
<p>La notte prima dell'arrivar del giorno di 
giovedì ventisei corrente, destinato alla funzione 
dell'ingresso solenne di questa Maestà in Parigi, 
principiò il moto di tutta la città, ognuno dubbioso 
di non esser a tempo come desiderava di portarsi ai 
posti e siti per dove passar doveva la cavalcata, a 
caro prezzo per la maggior parie provvedutesi, da 
dieci doble sino a quattro per il meno ogni finestra 
avendo costato, e così all'apparire dell'alba si 
viddero coperte tutte le strade, le case di persone 
coi palchi formati in più ordini e gradi 
continuamente a guisa di teatro dal Louvre fino alla 
fine del sobborgo di sant'Antonio che sarà un tratto 
di due miglia e quasi tre italiane, oltre il quale si 
trova una campagna che pure era ripiena di gente di 
ogni sorta, concorsavi per veder la funzione. </p>
<p>Per dove passar dovevano le loro Maestà che era per 
tutto il detto tratto, stavano spallierate da 
ambe le parti di tutte le strade le milizie borghesi 
nobilmente vestite con piume al cappello, con picche e 
moschetti alla mano; in diversi luoghi principali erano eretti archi trionfali e articolarmente 
all'entrare della porta, uno stabile di pietra molto 
bello, per memoria perpetua di questa grande 
giornata; nè si può credere, nè figurarsi la 
quantità di persone ben pressate l'una all'altra, di 
numero innumerabile che si viddero e che capirono in questo sito. </p>
<p>Alle sette ore della mattina partirono il re e la 
regina da Vincennes, traversata la campagna predetta, 
si portarono al principio del sobborgo, 
ove in un luogo molto amplo e spazioso vi era 
nel mezzo innalzata una grande tribuna guernita e 
coperta di ricco drappo. </p>
<p>Ascese il re alla dritta del soglio e la regina alla 
sinistra sotto ricco baldacchino d'oro, il gran 
cancelliere stava subito appresso il re, ma come di 
dietro, col conte di Tremes capitano della guardia, il 
duca di Crequy primo gentiluomo della camera, ed appresso la Maestà sua, <foreign lang="fra">Monsieur</foreign>, il 
principe di Condè, il duca d'Enghien, il principe di 
Contì, tutti in piedi, ed altri signori qualificati 
della corte sopra i gradi della medesima; pure 
appresso alla regina stavano la duchessa di Noailles sua prima dama d'onore e la 
contessa di Bethunes sua dama, come chiamano qui <foreign lang="fra">de 
tour</foreign> cioè di turnosa, ed avanti queste 
madamigelle e le sue sorelle, principessa di Condè, 
ed altre principesse; ed a piedi del medesimo stavano 
parimenti le guardie e li Svizzeri, che 
riempivano anche la barriera tutta. </p>
<p>Compari il clero di Parigi il primo, e fu seguitato 
questo dall'università della Sorbona, il rettor della 
quale fece breve ed elegante orazione, poi il corpo 
che si chiama della casa di <foreign lang="fra">Ville</foreign>, che 
vuol dire di quei della città, e fecero fare il 
complimento dal prevosto de'mercanti; seguirono poi le 
corti delle camere sovrane, e finalmente il 
Parlamento, i presidenti del quale furono ricevuti a 
piedi degli scalini della tribuna dai maestri delle 
cerimonie e presentati alle loro Maestà da 
<foreign lang="fra">monsieur</foreign> de Pleris Ghenegaud segretario di 
Stato, e fecero pure il loro erudito e bellissimo 
complimento. </p>
<p>Dopo di che passarono il re, la regina, 
<foreign lang="fra">monsieur</foreign>, principi e principesse per un 
corridore che dalla tribuna corrispondeva in una casa 
vicina ove era preparato il loro pranzo ed in questo 
mentre seguitò la marcia che fu con l'ordine 
seguente. </p>
<p>Continuò pure primo il clero numeroso di Parigi con 
le forme solite e con le croci avanti; seguitava tutto 
il corpo dell'università e dottori della Sorbona con abiti lunghi e curiosi, e di varie 
forme e colori, conforme le professioni delle loro 
arti e scienze, dopo i quali una numerosa compagnia a cavallo con casacche turchine e marche 
d'argento armati di carabine. </p> <p>Poi gli arcieri di 
campagna tutti pure a cavallo con casacche dello 
stesso colore e guarnimento. </p>
<p>Seguitavano questi i paggi del governatore di Parigi 
e le sue cinquanta guardie tutte ben montate, vestiti 
di casacche gialle con la croce bianca in 
petto. </p>
<p>Molti ufficiali della casa di <foreign lang="fra">ville</foreign> con gli 
<hi rend="italic">eschevini</hi>, prevosti de' mercanti, con vesti lunghe 
di velluto pavonazzo, alcune negre e cremisine, con 
berettoni come a falde, andando al pari alla dritta 
del prevosto de' mercanti 
il duca di Bernonville governatore della città, 
questo pomposamente vestito, coperto il cavallo di 
ricchissima valdrappa e quello con veste di velluto 
cremisino, seguitati da duecento soggetti del detto 
corpo, tutti ben in ordine, vestiti di nero sopra 
buoni cavalli con valdrappa di panno nero. </p>
<p>Cento cavalli venivano appresso montati da cento 
sarti, coperti gli uni e vestiti gli altri con grande 
maestria. </p>
<p>Seguivano indi a piedi con alabarde dorate alla mano, 
casacche di color turchino, duecento che chiamano 
guardie ed arcieri di notte. </p>
<p>Dopo di questi marciavano da duecento venti uomini 
pure a piedi, vestiti di nero, ben aggiostati con la 
spada al fianco e con una bacchetta in mano turchina, 
che sono come i comandanti, e portano il nome di 
sergenti, dopo i quali veniva un'infinità di 
palazzisti, ed altra gente simile a cavallo con vesti 
lunghe e beretti come a croce. </p>
<p>Poi una numerosa compagnia d'alcune arti, tutti a 
cavallo ben in ordine. </p>
<p>Continuavano i signori della camera <foreign lang="fra">des edes</foreign>, 
camere de' conti magistrati tutti, corti e camere 
sovrane, con vesti di raso di velluto nero, beretti simili alle precedenti, ed i capi, consiglieri e 
presidenti delle medesime colle loro vesti lunghe di 
velluto di più colori, ognuno conforme il grado, 
portando alcuni di quei cappelli o gorre antiche in 
testa, tutti avendo molti lacchè a' piedi de' loro 
cavalli con belle livree. </p>
<p>Marciavano inoltre alcuni arcieri a cavallo con 
casacche turchine, guarnite parimenti d'argento con 
carabine pure alle mani; dopo il parlamento con i suoi 
ufficiali, e consiglieri vestiti tutti con robba lunga 
di scarlatto cremisino, foderata di velluto, nero con 
certa stola in forma di cappuccio sopra la spalla sinistra, e beretta come a 
croce, ed il primo presidente con gli altri quattro 
presidenti con vesti di velluto cremisino, 
e con un manto foderato di certa pelle, portando in 
capo gran berettoni cremesini con una cordella d'oro 
all'intorno e due il primo, fatti a guisa di 
mortari larghi, dacchè portano il nome di presidenti 
<foreign lang="fra">a mortié</foreign> tutti con valdrappe di velluto con livree e bellissimi cavalli come 
anche tutti gli altri consiglieri. </p>
<p>Seguiva <foreign lang="fra">monsieur</foreign> di Gran Maison coi suoi 
carabinieri a cavallo. </p>
<p>Qui poi cominciò con la maggior pompa a marciare il 
treno del signor cardinale e prima passarono 
seguitando settantadue muli, guidati da 
venticinque uomini, vestiti a livrea, ventuquattro 
d'essi muli erano coperti di panno rosso ricamati, 
ventiquattro con bellissimi cariaggi di razzo e gli 
altri ventiquattro di velluto cremisino con ricamo 
ricchissimo d'oro e d'argento, con gli 
adornamenti ed apprestamenti di questi di gran placche 
ed altro di argento massiccio, e sopra tutti piantato 
nel mezzo un alto e rilevato cimiero di molte e 
bellissime piume rosse e bianche. </p>
<p>Venne poi il cavallerizzo con ventiquattro paggi 
riccamente vestiti e ben montati, dodici cavalli 
superbissimi coperti con valdrappe di velluto 
cremisino tutte ricamate d'oro e d'argento, simili 
alli carriaggi seguitavano guidati a mano da dodici 
uomini, pure sopra altri cavalli, e vestiti a livrea, ed infine undici sue carrozze a sei di più 
qualità, alcune bellissime, la maggior parte vuote, e 
tra queste un carrozzino tirato da otto cavalli 
superbissimi fra il numero di tutti gli altri, e 
avanti la carrozza principale, sebbene non v'era 
dentro la sua persona ad ogni modo marciavano cinquanta cavalieri in circa tutti di gran condizione, e 
con vestiti, valdrappe e cavalli di prezzo tutto 
incredibile. </p>
<p>Dopo di questi passarono cento moschettieri ben a 
cavallo tutti con casacche cremisine guarnite 
d'argento con molte piume ai cappelli rosse 
e bianche, che formano la sua solita guardia. </p>
<p>Venne poi il bagaglio del re consistente in sessanta 
muli, trenta coperti di panno di color violetto con 
gigli gialli sopra, assai antichi, ed altri trenta di 
velluto cremisino, ricamati d'oro e d'argento nuovi 
bellissimi, che s'avvicinano a quelli del signor 
cardinale, con apprestamenti d'argento e penne in 
cimiero nel mezzo, guidati da venti persone a livrea. </p>
<p>Appresso marciavano ventiquattro muli coperti di 
panno ricamato della nuova regina, dodici paggi di 
<foreign lang="fra">monsieur</foreign> venivano dopo a cavallo, seguitati da dodici altri cavalli con valdrappe di 
scarlatto, ricamate d'oro, condotti a mano da dodici 
vestiti a livrea pure a cavallo. </p>
<p>Poi dodici paggi della piccola stalla del re, e dopo 
d'essi ventiquattro bellissimi cavalli, coperti di 
velluto cremisino ricamati d'oro e d'argento, condotti 
a mano da ventiquattro uomini pur essi a cavallo, 
vestiti a livrea. </p>
<p>Seguivano altri ventiquattro paggi che chiamano della 
grande stalla sopra li più bravi cavalli, tutti 
piume, brio e bizzarria. </p>
<p>Marciavano poi alcune guardie ed uffiziali con 
casacche turchine tutte ricamate d'argento, ed 
alabarde in mano, seguitati da cento e più consiglieri e maestri di <hi rend="italic">richieste</hi>, tutti con vesti 
di velluto nero e sotto di raso, cordoni d'oro ai 
cappelli, con valdrappe di velluto nero tutte compagne, guarnite di frangie d'oro, sopra bellissimi 
cavalli con numerose livree ai piedi dei medesimi. </p>
<p>Venivano dopo i quattro uscieri con una mazza dorata in mano per uno, indi il gran cancelliere 
in gran pompa, con corta veste e manto tutto d'oro, e 
valdrappa simile al suo bellissimo cavallo con 
diversi paggi, e staffieri vestiti di velluto vinato, 
trinato d'oro, ed a questo precedeva una nobilissima 
chinea, coperta tutta di ricchissimo ricamo a gigli 
d'oro tenuta da due paggi, uno per parte alla bride, 
sopra la quale era una cassetta d'argento con dentro i 
sigilli, e con forma la più bella e brillante 
marciava carica di piume, di crini e di fasto la 
chinea medesima. </p>
<p>Seguitava la compagnia, che ora chiamano dei piccoli 
moschettieri con casacche turchine, indi i trecento 
moschettieri con abito dello stesso colore guarniti, e ricamati d'oro e d'argento, che sono 
tutti gentiluomini, sopra cavalli leardi chiari in 
quattro squadre. </p>
<p>Appresso duecento cavalli leggieri con casacche 
cremisine guarnite d'oro con piume e banda bianca 
camminavano. </p>
<p>Vennero poi dodici paggi della camera a cavallo 
vestiti di velluto guarnito d'oro, seguitati da dodici 
ufficiali del re con vestimenti ricchissimi sopra bellissimi cavalli, coperti di valdrappe 
egualmente belle. </p>
<p>Poi un capitano a cavallo alla testa di cento arcieri 
a piedi con alabarde, vestiti con casacche molto 
ricche, e guarnite d'argento, dello stesso colore. </p>
<p>Comparvero in seguito cento cinquanta cavalieri e 
signori grandi di corte; la ricchezza degli abiti, 
delle coperte, guernimenti di cavalli, ed i cavalli stessi, tutto essendo a prezzo e spesa 
inestimabile, formava uno spettacolo di pompa e 
leggiadria inesplicabile. </p>
<p>Seguiva il marchese di Vardes pure a cavallo nella 
forma stessa come capitano avanti di cento Svizzeri a 
piedi della guardia del re, armati con alabarde e 
spade, vestiti a livrea con gli abiti conformi al loro 
costume, con guarnimenti d'argento, tocchi di velluto 
nero e pennacchi bianchi in testa. </p>
<p>Dopo camminavano molti araldi con vesti di velluto 
pavonazzo, tessuto a gigli d'oro, che portavano in 
mano una mazza coperta di velluto pure 
con gigli d'oro sopra. </p>
<p>Indi seguitava il gran maestro d'artiglieria a 
cavallo riccamente addobbato. </p>
<p>Precedevano poi i marescialli pure a cavallo, e dopo 
loro, avanti la Maestà Sua, il conte d'Arcourt grande 
scudiere che portava la spada del con il fodero 
turchino tempestato di gigli d'oro, con sei scudieri 
appresso ed il gran ciambellano alla diritta: seguiva 
poi il baldacchino tutto 
ricamato d'oro, che veniva portato da quattro 
eschevini della città con veste di velluto. </p>
<p>Subito dopo vicino al baldacchino stesso stava il re 
sopra il più superbo cavallo, coperto tutto di ricamo 
d'oro e d'argento, non con vestimento regale, ma con 
il più sontuoso che si possi immaginare, con 
pennacchiera bianca e rossa, e con quella maestà e 
venustà che lo solleva da tutti gli altri, e mentre 
ognuno con applauso lo benediva e ne dava il 
segno con le voci di viva, egli con benignità e 
cortesia, corrispondeva salutando; era attorniato da 
uno stuolo di suoi valletti a piedi, vestiti con 
ricche livree pure trinate d'argento. </p>
<p>Dopo il re stava il capitano delle guardie, e primo 
gentiluomo della camera. </p>
<p>Poi <foreign lang="fra">monsieur</foreign> col suo capitano della guardia e 
primo gentiluomo della camera dietro; indi il principe 
di Condè, duca di Enghien, e principe 
di Conti, tutti tre al pari con abiti, valdrappe e 
cavalli di prezzo immenso. </p>
<p>Dopo il conte di Soissons e qualche altro; ma i 
principi e duchi che dicono ora vecchi a differenza 
dei nuovi fatti per brevetto, pretendendo tra 
loro di non cedersi, non vi sono intervenuti. </p>
<p>Una compagnia di cento gentiluomini che sogliono 
comparire in simili grandi funzioni seguitava a 
cavallo, armati d'alcune piccole aste in mano, 
tutti riccamente vestiti. </p>
<p>Altro baldacchino simile a quello del re veniva pure da quattro eschevini, nello stesso abito portato; 
dopo il quale seguitava il calesse in forma di carro 
trionfale, dorato, posato il coperio sopra le due 
colonne di dietro, tutto ricamato d'oro, in esso v'era 
la regina vestita del più ricco ricamo, e con gioie 
di sommo prezzo adornata; veniva guidato 
da sei cavalli i più nobili e sontuosi, il mantello 
era di color di carne, coperti con fornimenti di 
drappo d'oro pure ricamato. </p>
<p>Appresso il carro stesso v'era il conte di 
Fuensaldagna a cavallo alla diritta, ed alla sinistra 
il duca di Guisa, ed ambedue sopra cavalli di rara 
bellezza, con vestimenti e coperte ricchissime, con 
molti altri tutti superbamente vestiti. </p>
<p>Venne dopo la carrozza della regina ricamata d'oro ed 
argento tutta di dentro e per di fuori, con 
madamigella ed altre principesse guidata da sei 
bellissimi cavalli; altra seguitava con diverse dame: 
chiudevano in fine le genti d'armi e le guardie del 
corpo con casacche di color 
celeste, con guarnimento d'argento al numero di 
duecento in circa sopra cavalli ben adornati. </p>
<p>Non è possibile esprimere la magnificenza e la 
grandezza, il lustro e lo sfarzo di così gran 
funzione, nella quale anche quelli che vi si trovavano 
con gli occhi proprii a vederla, ben non hanno potuto 
intieramente comprenderla. </p>
<p>La regina madre, quella d'Inghilterra e la 
principessa sua figlia, ed il signor cardinale, furono 
a veder questo trionfo nel palazzo di madama 
di Bovès con infinito contento. </p>
<p>Il venerdì dopo pranzo si portarono poi le loro 
maestà, la regina madre, <foreign lang="fra">monsieur</foreign>, principi del 
sangue, principesse, alla chiesa di Nostra Donna, ed il tratto della città per dove avevano a 
passare era pieno e coperto di gente, così le strade 
armate della milizia pagata, spallierata dall'una 
parte e dall'altra, e noi come è solito nelle rare 
cappelle che occorrono, si portassimo anticipatamente alla chiesa ed al banco degli 
ambasciatori, ove vi furono pure monsignor nunzio, il 
signor ambasciaiore di Spagna, e l'ambasciatore di Malta, dove s'attese, in conformità 
dell'uso, l'arrivo e la partenza delle Loro Maestà, 
solo levandosi in piedi a riverirle; fu con gran 
pompa e con le forme più solenni cantato il <foreign lang="lat">e 
Deum</foreign> accompagnato dal suono delle trombe e tamburi 
battenti. </p>
<p>Per tutta la città si fecero fuochi, e 
s'illuminarono le case, noi pure abbiamo creduto 
necessario di fare lo stesso per non rendersi diversi 
dagli altri. </p>
<p>Domenica poi sopra il fiume, dirimpetto le gallerie 
del Louvre furono fatti i fuochi di gioia a spese 
della città che attraevano il maggior concorso, e 
consistettero in un vascello che figurava la nave 
d'Argo, nella quale si eseguirono i fuochi così bene 
ed a tempo, che la fecero apparire ripiena 
sempre di splendore, di fiamme e d'artificii mirabili. </p>
<p>Per questo solenne ingresso, tutt'i ministri dei 
principi hanno richiesto dalle Loro Maestà le udienze 
che si stanno attendendo . . . . . </p>
<closer><dateline>Parigi 31 di agosto 1660. </dateline>
<signed>Giovambattista Nani. </signed></closer></div2>
<div2><head>LETTERE DEL CARDINALE MAZARINI AL NANI</head>
<div3>
<head>I.</head>
<opener><salute>ILLUSTRISSIMO ED ECCELLENTISSIMO SIGNORE.</salute></opener>
<p>Non poteva la serenissima repubblica far elezione di 
soggetto più grato di Vostra Eccellenza a questa 
corte, nè da me più stimato per le singolari 
qualità dell'animo suo, onde con infinito piacere ho 
ricevuto l'avviso da lei speditomi, e con obbligo 
grande la parte che Vostra Eccellenza ha voluto darmi 
del suo felice arrivo in Parigi. </p>
<p>Starò ora attendendo che ella perfezioni questo 
contento con le occasioni d'impiegarmi in servizio 
della serenissima Repubblica per comprovare sempre 
più ardente il desiderio che ho di contribuirvi, 
e se Vostra Eccellenza si compiacerà di porgermene 
qualcheduna che la riguardi particolarmente, può 
esser certa, che io l'abbraccierò con tutto il cuore 
per confirmare ancor a lei la parzialità del 
mio affetto e  le bacio affettuosamente le mani.
Di san Giovanni di Luz 30 ottobre 1659.</p>
<closer><dateline>Di Vostra Eccellenza</dateline>
<signed>Affezionatissimo e Parzialissimo Servitore
IL CARDINALE MAZARINI</signed></closer></div3>
<div3>

<head>II.</head>
<opener><salute>ILLUSTRISSIMO ED ECCELLENTISSIMO SIGNORE.</salute></opener>
<p>Sento con dispiacere che il continuo moto della corte 
porti incomodità a Vostra Eccellenza, ed a me ritardi 
il contento di vederla. 
Il re sarà lunedì sera in Mompellieri ed io mi vi 
troverò nello stesso tempo prontissimo a ricevere i 
suoi favori; ma come Sua Maestà non vi si fermerà 
punto, e continuerà il suo viaggio fino ad 
Arles, ove farà il suo soggiorno per alcuni giorni, 
potrebbe forse riuscir di maggior comodo a Vostra 
Eccellenza di non attendere costì l'imbarazzo e la 
confusione della corte, ma di avanzarsi alla 
detta città d'Arles ove subito che io sarò giunto 
avrò l'onore di sentirla privatamente e dappoi ella 
potrà con ogni suo agio e quando più 
le piacerà riverire le loro Maestà, nel che però mi 
rimetto a ciò che potrà essere di maggior gusto di 
Vostra Eccellenza alla quale bacio affettuosamente le 
mani.</p>
<closer><dateline>Di Beziers li 2 di gennajo 1660</dateline>
<signed>Di V. E.
Affezionatissimo e Parzialissimo Servitore
IL CARDINALE MAZARINI</signed></closer></div3></div2>

<div2 n="Relazione">
<opener><salute>SERENISSIMO PRINCIPE, </salute></opener>
<p>La monarchia francese coetanea di questa Serenissima 
Repubblica ha corso da più di dodici secoli in qua le 
vicende con le quali suole scherzare la fortuna nelle 
cose del mondo: ma negli Stati succede quello che 
accade nel giuoco, dove suol vincere chi 
può più perdere, perchè resistendo alle disgrazie e 
stancando le avversità, si rende superiore a quello 
che dai primi colpi abbattuto non ha lena o vigore per 
risorgere.</p>
<p>Così i piccoli principi tutto in una volta perdendo, 
restano sotto i primi passi della sorte 
contraria calpestati ed oppressi, dove i grandi 
imperii contendendo colla fortuna medesima si 
rimettono dalle scosse e risorgono dalle cadute. </p>
<p>Lascio alle istorie ed alle carte, quali fossero i 
principii ed i progressi della corona, come occupasse 
l'imperio ed eziandio lo perdesse; le tre linee de' 
principi che vi hanno successivamente esercitato il comando, a quali confini si dilatasse e 
poi in breve tempo si restringesse.</p>
<p>Dirò solo che sono più di duecento anni 
che sta sempre in aumento ed in progresso, poichè 
avendovi Lodovico undicesimo, dopo aver il re suo 
padre scacciato fuori della Francia gl'Inglesi, 
aggregato per successione la Provenza e la Borgogna 
coll'armi; Francesco primo con matrimonio vi riunì la 
Brettagna, Enrico si può dire usurpò a titolo di 
protezione Metz, Tul e Verdun; Enrico quarto, seco 
portò ciò che di patrimonio gli restava nella 
Navarra e con vantaggio permutò le ragioni di Saluzzo 
con l'acquisto di Bressa.</p>
<p>Alcuni re tentarono le conquiste amplissime di Napoli e di Milano, ma senza poter conservarle.</p>
<p>Altri fluttuando fra le discordie di religione e di 
Stato se non ampliarono i confini conservarono però 
intatta l'eredità dei maggiori. </p>
<p>Ma Lodovico tredicesimo, sostenuto dai fortunati 
consigli del cardinale di Richelieu, disarmata nel regno la ribellione e l'eresia, collegatosi 
con tutti gl'inimici di casa d'Austria, potè più 
d'ogni altro dilatare i confini, riportare conquiste, 
e rotti per ogni parte gli argini di autorità, di 
riputazione e di potenza che s'aveva innalzato 
l'austriaca monarchia, aggiungere alla Francia 
provincie intiere di quelle di Spagna, di Alemagna e 
di Fiandra.</p>
<p>Ma il destino di chi comincia le fabbriche grandi 
suol essere di non perfezionarle.</p>
<p>O che i favoriti credessero allora nel moto delle 
armi trovare la loro sussistenza, ovvero che la 
Francia non fosse per anco stanca delle sue prosperità, nè astretta la Spagna alla necessità di 
sottoscrivere alle sue perdite, potè quel re assumere 
il nome di giusto ed il mondo attribuirgli quello di trionfante; ma la lode di pacifico 
gli fu denegata dal cielo.</p>
<p>Dio ha voluto alle virtù del di lui figliuolo Lodo
vico quattordicesimo, al presente regnante, ai voti 
della regina sua madre, al merito del cardinale 
Mazarini suo primo ministro riservarla cogli 
applausi e benedizioni del mondo. </p>
<p>Con la guerra adunque ha la Francia in questi ultimi 
tempi ampliato gli acquisti e dilatati i confini; con 
la pace ora li consolida e stabilisce con titoli 
giusti, restandogli in Alemagna Filipsburg e Brisach con tutta l'Alsazia e gran parte della 
Lorena; nei Paesi Bassi quasi tutta la Artesia con le 
piazze più importanti e le chiavi dell'Hannonia e di 
Lutzemburg, di Namur e di Fiandra; in Italia i passi 
delle Alpi con Pinerolo e le valli adiacenti, e le 
frontiere di Spagna colle contee di Ronciglione e di 
Cerdagna, pezze 
tali e di tanto momento che se si raccogliessero 
unite, formerebbero un gran principato, ed essendo 
divise, prevagliono in Alemagna, squarciano e rendono 
inutili tutte le provincie di Fiandra, soprastanno all'Italia, e tengono la briglia ed il piede 
sopra il collo alla Spagna nella sede medesima della 
sua potenza.</p>
<p>Per questo la Francia è ridotta a quel sogno di 
felicità e di grandezza che il maggiore non ha 
provato da Carlo Magno in qua, rispettata dagli stranieri, quieta in se stessa, colma di 
potenza, di ricchezze e de' beni sotto gli auspicii di 
un ottimo principe nel fiore degli anni e della gloria, e sotto la direzione di un savio ed 
accreditato ministro. </p>
<p>Già 17 anni che Vostra Serenità mi comandò di 
servirla di ambasciatore ordinario a quella gran 
corte, principiava la minorità, ma continuava la 
guerra tra lente e lontane speranze di pace con 
vittorie frequenti ed incessanti conquiste, ma insieme 
con strane desolazioni e con fierissime stragi.</p>
<p>Per questo la relazione che già appunto dodici anni 
umilmente ne feci fu un ritratto di orrore e di sangue 
con pronostici di calamità e di miserie che 
non sono state vane, perchè ha durato la guerra per 
tempo sì lungo che ha logorate le forze e consumato i 
tesori delle maggiori potenze di Europa. </p>
<p>Nè ha mancato alla Francia una remora fatale ai suoi 
maggiori progressi che è stata l'interna discordia e 
la guerra civile, onde ha 
corso la più grave burrasca e poco meno che non abbia 
patito la sorte dei maggiori vascelli che contrastando 
coll'esterne tempeste allora sono quasi perduti, 
quando entrandovi l'acqua combatte tra se medesimo l'istesso elemento, e con 
oppositi moti di dentro fluttua e di fuori è agitato, 
così la Francia stando alle prese colla potenza degli Austriaci vidde entrare in casa 
la guerra, i Parlamenti commossi, i popoli sovvertiti, 
i principi ed i grandi cospirare coi nemici a perdere 
e lacerare la corona.</p>
<p>Ad ogni modo superata la malignità del destino, 
compressi i sudditi, respinto il nemico si è veduta 
la monarchia risollevarsi alla prima grandezza ed il principale ministro già esule, proscritto 
ed abborrito rimettersi dopo sostenuta la corona in 
testa al re, nel pristino posto e prescrivere leggi al 
regno ed arbitrio alla pace. </p>
<p>Per questo avendo io servito di nuovo Vostra Serenita 
alla medesima corte mi tocca rappresentargli la 
Francia in prospettiva molto diversa dall'altra volta, 
e sebbene la serie non interrotta de' miei riverenti 
dispacci abbia servito di relazione continua e 
distinta, ad ogni modo per obbedire alle leggi 
riassumerò in compendio qualche punto di maggiore 
momento. </p>
<p>Non è dubbio che la pace essendo figlia prediletta 
dell'Altissimo si deve chiamare opera della sua 
destra, non però vuole il signor Iddio escludervi i 
mezzi umani onde molti accidenti sono 
concorsi a promuoverla fra le due corone.</p>
<p>Può numerarsi tra i generali una gran debolezza a 
cui erano da ogni parte ridotte le forze, perchè 
sebbene pareva che la Francia fiorisse colle esterne 
prosperità, nondimeno provava di dentro un sommo 
languore, estenuate le forze in tal guisa che non 
mettendo in campagna armate che mediocri non poteva 
ogni anno far le conquiste che di pochi palmi di 
terra, e di piccole piazze.</p>
<p>Così oro infinito si dissipava e tanto sangue si 
profondeva, che essendo le provincie ridotte a miserabile povertà e non restando casa che non 
mostrasse le piaghe e non contasse più funerali, 
ognuno ormai detestava la guerra e gli autori.</p>
<p>Fra le cause più prossime conviene osservarsi la 
lega di Francia con Cromwell, tanto è vero che la 
regola dei contrarii è la più salubre a' gran mali, 
imperciocchè avendo il cardinale Mazarini conchiuso 
quel trattato per pura necessità di rompere i maneggi che la Spagna con quel tiranno 
avanzava, ben s'avvidde che l'aggrandire gl'Inglesi e 
tirarli di qua dal mare altro non era che nudrire il 
più velenoso serpente ed aprirsi il seno 
ad acutissimi colpi, ma credendo, senza punto 
ingannarsi, poco stabile lo stato dell'Inghilterra 
riputò lecito perchè pareva necessario ed opportuno 
qualunque mezzo che servisse ad indebolire 
la Spagna.</p>
<p>Questa all'incontro per distruggere i nemici e per 
levarsi di mezzo il più potente di loro, deliberò 
d'aprire da dovero le orecchie ed il cuore alla pace, 
e l'altra conseguito il fine di tirare in casa 
l'infanta e di stabilire le conquiste ha volontieri 
condisceso a limitare il fasto e la potenza degli 
Inglesi. </p>
<p>È però certo che la morte del Cromwell ha dato 
spirito e fiato ai trattati, mentre uell'astutissimo 
uomo, vivendo teneva in tale apprensione le corone che 
diffidenti tra loro non ardivano formare parola di 
pace per timore ognuna di non dargli sospetto 
e che l'altra si prevalesse dell'ombre. </p>
<p>Ma non è dubbio che l'infanta che si considera poi 
il pegno della pace presente è stata per più anni il 
soggetto della continuazione della guerra, perchè 
essendo riguardata come erede di così 
gran monarchia, i Francesi ambindo il suo matrimonio e 
conoscendo che per naturale avversione e per 
interesse di Stato la Spagna 
non vi sarebbe di volontà condiscesa, pretendevano di 
sforzarla colle armi e di angustiarla in tal modo che 
fosse astretta a consegnare un così ricco tesoro per 
comprarsi l'ultima salute e lo scampo.</p>
<p>Ma per dono speciale del cielo essendo in Ispagna 
nati due principi, l'una delle corone convenne cedere 
le sue vaste speranze e l'altra potè abbandonare i 
timori. </p>
<p>Dio Signore quasi sforzando gli umani voleri fece poi 
nascere due altri casi che finalmente espugnarono gli 
animi dei due primi principali ministri: l'uno in 
Spagna dove sotto Elvas rotto 
dai Portoghesi e fugato il signor don Luigi d'Haro 
entrò egli non solo in tale apprensione de' mali che 
soprastavano da quella parte, ma in sì gran picca 
contro quella nazione, che giurata la 
sua ruina deliberò di dar mano a qualunque partito 
che facilitar potesse la riconquista del regno. </p>
<p>L'altro fu in Francia l'infermità estrema che il re 
patì già due anni, che interpretata voce del cielo, 
che gridasse la pace, in tal guisa mosse la regina 
madre ed atterrì il Cardinale che fermamente si credè avesse l'istessa regina obbligata con 
voto segreto a promuoverla ad ogni potere.</p>
<p>Certo è che ella ricordando al cardinale Mazarini di 
aver esposta se stessa e la corona per causa sua in tempo delle barricate e delle interne 
rivoluzioni esigè er gratitudine ch'egli altrettanto 
si affaticasse per condurgli in 
casa la nipote per nuora, e con lei per dote la pace, 
promettendogli di sostenerlo con ogni sforzo nella 
direzione degli affari con eguale autorità in tempo 
di quiete a quella che esercitava nell'agitazione delle armi. </p>
<p>Ma i desiderii della regina ed i sospiri di tutto il 
mondo cristiano sarebbero andati a vuoto se veramente 
il signor Cardinale non avesse con zelo sincero 
intrapreso il maneggio, e mille volte 
avrebbe il negozio urtato e rotto ne' scogli 
d'infinite difficoltà, s'egli non l'avesse diretto 
con sopraffina prudenza.</p>
<p>Ma promossi disturbi infiniti alla Spagna, minacciati 
i regni di lei da ogni parte, seminate intelligenze nelle provincie, finto di 
stringersi perpetuamente coi Portoghesi, e sopratutto 
di maritare il re colla principessa di Savoja, ed a tal fine nel cuore del verno 
intrapreso il viaggio a Lione, dall'altro canto 
lasciate correre col mezzo del conte di Fuensaldagna 
secrete proposte, atterrì ed insieme allettò 
di modo il Consiglio di Spagna che volò il pimentelli 
con esibizioni di matrimonio e di grandi vantaggi. </p>
<p>Non può tuttavia negarsi che se per lunghi anni le 
due monarchie hanno nella guerra gareggiato colle armi 
non abbiano eziandio nella negoziazione per alcuni 
mesi i due principali ministri cimentato l'ingegno.</p>
<p>Il francese stabiliti alcuni punti principali col Pimentelli credette di aver trionfato nel 
negozio come era solito vincere colle armi, ma lo 
spagnuolo più cauto gli tese l'agguato e tiratolo 
come in una imboscata al Congresso de' Pirenei, 
lo ridusse in un angolo, da cui, dopo divulgate per 
sicure le speranze di pace, non poteva recedere senza 
farsi vittima dell'odio e dell'abbominazione del 
mondo.</p>
<p>Così convenne al signor Cardinale cedere il punto 
importante di rimettere in pristino il principe di 
Condè e di soffrire che gli Spagnuoli capitolassero 
con tanto loro decoro per un suddito della corona, 
mentre all'incontro la Francia sacrificava il 
Portogallo abbandonandolo in preda alla severità 
del suo implacabile nemico.</p>
<p>Il trattato per ciò si può con ragione chiamare 
utile e glorioso ad ambedue le corone, perchè la 
Spagna oltre l'accreditarsi con li malcontenti 
francesi per aver sostenuto fino all'ultimo punto 
quelli che l'hanno così ben servita, ha redento molte 
piazze in Italia ed in Fiandra che non poteva 
ricuperare coll'armi, e facilitata la pace 
coll'Inghilterra si ha quasi assicurata la conquista 
del Portogallo che seco porta tante appendici opulenti nelle Indie ed in tutte le quattro parti 
del mondo.</p>
<p>All'incontro dalla Francia si sono conseguite piazze, 
provincie, e spoglie tanto importanti che tra principi 
cristiani non v'è memoria di alcun trattato, nel 
quale l'uno cedi all'altro sì ricche conquiste.</p>
<p>Ma sopratutto ha pesato agli Spagnuoli la consegna 
dell'Infanta in particolare dopo che nel procinto di 
stipulare i trattati si è indebolita la successione 
colla morte di uno dei principi, e per questo non 
senza ragione si è veduto il re cattolico deposta la 
naturale gravità, piangere più volte in pubblico 
calde lagrime, non tanto forse per tenerezza di 
affetto verso la figlia che per stimolo 
d'interesse verso gli Stati, ben sapendo che 
nonostante tutte le promesse, le rinunzie ed i 
giuramenti, in caso di qualche disgrazia alla casa 
prevalerebbe al diritto la forza, e che la gioja dei 
Francesi per il matrimonio potrebbe costare per la 
successione gran pianto e gran sangue alla Spagna. </p>
<p>Questo bilancio reciproco di necessità e di vantaggi 
che ha facilitato la pace può anche essere il vincolo 
per conservarla, trovandovi ognuno il suo conto e 
tutti godendo un così proficuo respiro.</p>
<p>Dal canto di Spagna non può darsi caso pel quale si 
rompi. </p>
<p>L'età grave del re, la troppo tenera del successore, 
la memoria dei danni e dei pericoli corsi, l'impegno 
col Portogallo, l'inopia del danaro, la mancanza delle 
genti sono ragioni fortissime a persuaderla.</p>
<p>In Francia vi concorre la più costante risoluzione 
della regina madre che non si rompi.</p>
<p>Il rispetto della regnante servirà pure di freno, ed 
il Cardinale invecchiato ormai tra le fatiche, e dall'indisposizione assai indebolito non 
potendo che malagevolmente reggere quel peso di 
travagli e di cure che seco porta la guerra, goderà 
in avvenire della quiete e della gloria che 
gli apporta la pace, certo essendo che come la Francia 
in armi si considera formidabile a tutti, così 
tranquilla si guarda come l'arbitra dell'Europa e 
della quiete del Cristianesimo. </p>
<p>Ciò dico, Serenissimo Principe, nello stato presente 
di cose, perchè quali abbiano ad essere gli accidenti 
dell'avvenire è sepolto nella caligine del destino, e 
riservato all'arbitrio della provvidenza divina. </p>
<p>È certissimo che la morte del re di Spagna sarà 
un'infausta cometa all'Europa, che una minorità, una 
reggenza, cose insolite agli Spagnuoli possono 
apportare gravissime alterazioni, e che in particolare 
se mai accadesse che Dio non voglia il 
cambiamento di successione in quei regni, si 
ritornerà alle convulsioni ed ai mali di prima.</p>
<p>Veramente sarà sempre lugubre la memoria di sì 
lunga ed atroce guerra tra le corone, perchè se abbiamo veduto progredire l'eresia, l'Alemagna in preda 
del ferro e del fuoco, l'Inghilterra in potere di un 
tiranno, la Polonia sull'orlo del precipizio; se tanti 
principi hanno patito l'esilio e lo spoglio, se principalmente l'Italia è stata in procinto 
di mutar aspetto e di sfigurarsi, e tutt'i principi di 
essa in pericolo di restare oppressi da più potenti, se finalmente questa 
Serenissima Repubblica  prova da tanti anni i 
flagelli dei Barbari; sono stati tutti effetti deplorabili delle intestine discordie del 
Cristianesimo.</p>
<p>All'incontro non così tosto la pace si è pubblicata 
tra le due corone, che in conseguenza v'è andata 
l'apprensione dei Protestanti, la quiete del Settentrione, il riposo dell'Alemagna, lo 
stabilimento della monarchia in Inghilterra, la 
sicurezza a tutti del suo, e si dovrebbe aggiungere 
qualche respiro anco agl'interessi di Vostra Celsitudine se più maligna sorte non contendesse fin ora 
un bene sì grande.</p>
<p>Per questo sarà degno della pietà e proprio della 
prudenza dei principi neutrali ed in particolare di 
questo eccellentissimo Senato procurare con ogni 
studio che questa pace duri e sussisti, come l'ancora 
sacra del Cristianesimo, altrimenti sarà da temersi 
che ritornando un'altra volta le due corone all'armi, 
una infine prevalendo rapisca ogni cosa, ed i principi 
mediocri ed i minori sieno astretti a secondare la 
fortuna e ricever la legge dal più potente.</p>
<p>Ma perchè la Francia è un gran corpo che pieno di 
forza, di vigore e coraggio può compararsi ad un 
generoso leone che spirando calore e sangue, perchè 
non può sempre sfogarsi, si converte in febbre che 
logora e consuma se stesso, resta da considerarsi se 
può durare nella quiete, ed a quali disegni possa 
per avventura applicarsi.</p>
<p>Il re è giovane e bellicoso.</p>
<p>La nazione si pregia di valore e di guerra; tanti 
ufficiali, tante milizie avvezze allo esercizio delle 
armi; tanti nobili di spirito inquieto, ed 
infine i ministri soliti in quel regno sopra le 
turbolenze sussistere. </p>
<p>Io però ardisco dire in primo capo che la Francia 
starà per qualche tempo quietissima nel suo interno, 
perchè essendo il governo in vigore, il ministerio 
assodato, il fratello del re di spiriti 
placidi, il principe di Condè reso più cauto, i 
grandi indeboliti, la nobiltà povera e stanca, ed i 
popoli consumati, non c'è fomite nè dentro nè fuori 
che possa dar corpo a mali umori ed a spiriti 
inquieti. </p>
<p>Quanto alle guerre esterne già si è detto che la 
corona tiene non minore bisogno degli altri di respiro 
e riposo.</p>
<p>L'imperatore potente, l'InghiIterra ai fianchi 
serviranno di grandissimo freno, nè maggior argomento 
può darsi della inclinazione presente dei Francesi 
alla quiete che l'avere procurato con tanto studio e 
sì gran premura la pace del Settentrione e 
dello impero, dove se la guerra continuava non poteva la corona disdirsi di 
entrarvi a parte, ed in conseguenza dovevano vacillare 
bene presto gli stessi trattati stabiliti cogli 
Spagnuoli.</p>
<p>Che il cardinale Mazarini abbia animo generoso, che 
il suo spirito inclini a imprese grandi il fatto lo 
mostra, e l'esperienza lo ha confermato da diciotto 
anni in qua che dirige la monarchia. </p>
<p>Che per sostenere anco in pace la gloria del 
ministerio tenga bisogno d'intraprender cose grandi e 
di far azioni cospicue la ragione lo persuade, perchè 
la riputazione è un'arma che coll'uso si conserva in 
lustro, nell'ozio s'irruginisce e si 
macchia; ed il credito è un edifizio che a chi vuole 
innalzarlo conviene indefessamente escavarne i 
fondamenti, il nome degli uomini illustri non avendo 
il maggiore nemico di quel fatto che sigillando gli 
altri, nè potendo più oltre avanzarsi li porta in 
avvenire all'obblivione ed al disprezzo.</p>
<p>Per questo si deve credere che il Cardinale non 
vorrà che la conclusione della pace sia l'ultima 
delle sue lodi.</p>
<p>Ma nel regno messe abbondante gli resta ancora di 
applausi col riformare tanti abusi che ha la guerra 
introdotto, col regolare le finanze dilapidate, 
sollevare i popoli oppressi, sostenere l'autorità 
reale pregiudicata.</p>
<p>Di già i preludii se ne sono veduti, perchè non 
così tosto segnato il trattato colla Spagna ha voluto 
conseguire il merito della pace dell'impero, e 
coll'imbrigliare Marsiglia con cittadella, e spianare 
la fortezza di Oranges conseguire quasi per ischerzo 
ciò che i suoi predecessori non avevano 
colle applicazioni più serie ardito intraprendere.</p>
<p>Essendo pertanto lo spirito suo fecondo di partiti, 
di consigli e d'opere non è da dubitare che non trovi 
materia da segnalarsi.</p>
<p>Pertanto chiama egli la pace ancor fanciulla che non 
può produrre sì presto i frutti di maturità e di 
vantaggio che coltivandola costantemente 
promette, resa che sia un poco più adulta, di far 
godere al regno ed al mondo. </p>
<p>La sua presente attenzione e quella di tutto il regno 
sta rivolta alla Spagna, perchè potendo accadere la 
morte del re o qualche disgrazia al piccolo principe, 
in ambedue questi casi sperano i 
Francesi raccogliere immensi vantaggi, essendo massima 
fissa di non permettere che la potenza di Cesare più 
oltre si avanzi, e sopratutto che nel matrimonio 
della picciola infante non si uniscano in una sola testa l'impero e la Spagna. </p>
<p>Piacesse a Dio che nell'ozio della corona francese, 
io potessi far sperare Vostra Serenità la mossa sua 
contro il Turco come sopra discorsi o detti da 
ministri per complimento o divulgati da vane persone procurò di persuadere la fama, ma subito 
che giunsi alla corte nella prima udienza che il 
Cardinale in Arles privatamente mi diede mi sgannò 
francamente, ed ho potuto osservare esser così fisse 
nel cuore dei Francesi alcune massime che non lasciano 
luogo ad alcuna speranza.</p>
<p>La principale è che l'amicizia colla Porta Ottomana 
sia necessaria ed utile per il commercio e 
per freno alla potenza degli Austriaci.</p>
<p>In oltre che non potendo la corona far a' Turchi la 
guerra se non per mare, sia questa non solo la più lontana dal genio della nazione, ma la più 
azzardosa la più difficile e dispendiosa.</p>
<p>Che non avendo confini con quella potenza non si 
possa portar le armi che di lontano ed in conseguenza gli acquisti ed i profitti siano per cadere a 
comodo d'altri ed in particulare degli Austriaci la 
grandezza dei quali sarà sempre ai Francesi sospetta.</p>
<p>Per questo sono discorsi a pompa e parole di 
complimento tutto quello che si dice o di unirsi con 
altri principi o di prestare assistenza 
all'Imperatore, e lo ha comprovato l'effetto, perchè pressati i ministri a rinnovare 
all'imperatore le esibizioni di ajuti in tempo che le 
cose della Transilvania potevano fargli credere 
graditi non ha loro mancato impegno ed arte per ritrarsene e per schermirsi.</p>
<p>In questo stato non solo di felicissima quiete ma di 
somma potenza con forze proprie e con esterne aderenze 
si deve considerare la Francia tutta unita al presente 
sotto il governo di un solo.</p>
<p>Il suo sito la destina naturalmente agli acquisti, perchè estendendosi sopra due mari, e da due 
parti tenendo le chiavi ed i passi dei monti, raccolta 
in un corpo solo separa e divide gli Stati degli altri 
principi; passeggiando sul suo 
attacca da qual parte gli piace, rompe la 
comunicazione, infesta il commercio.</p>
<p>Fertile e feconda in se stessa trasmette molte cose 
agli stranieri e ne cava grand'oro.  </p>
<p>A me ha toccato scorrere tutto quell'amplissimo 
regno, anzi posso dire misurarlo per ogni verso, 
servendovi due volte Vostra Serenità; trattone 
due provincie le ho tutte vedute.</p>
<p>Ho perciò potuto osservare l'opportunità e 
l'ampiezza dei porti che arrecano comodi ed immense 
ricchezze; viddi il numero grande dei fiumi 
navigabili che facilitano la comunicazione per tutto; 
il paese piano e fecondo non occupato da monti, nè 
ingombrato da boschi, o deturpato dalle paludi, ma 
tutto culto, ameno e si può dire benedetto dal Cielo con doni i più deliziosi di 
fertilità e di abbondanza.</p>
<p>Quello che si rende più rimarcabile è la 
popolazione, tutto il regno essendo non solo abitato 
ma pieno, onde il re di Francia se per l'estesa di 
paesi cede a qualche altro, per il numero dei sudditi, che con ragione si reputano l'anima e l'essenza 
degli Stati, supera tutti gli altri. </p>
<p>Da questo nasce che la sua grande potenza sopra due 
valide 
basi sussiste, armi ed oro, perchè il re di Francia 
ha un privilegio che non gode alcun altro monarca, che 
ha tanti soldati quanti sudditi.</p>
<p>O sia il clima, o l'educazione non vi è uomo che non 
spiri genio marziale.</p>
<p>I nobili si riputerebbero vili se non corressero 
alle occasioni ed alla guerra, e coll'istituto di 
tutte quelle nazioni che si sono rese famose colle 
conquiste, la principal lode si reputa quella del 
valor militare, nè altri premii si dispensano che 
alla bravura ed al coraggio.</p>
<p>Ma se il sangue più purgato della nobiltà nutrisce questi spiriti delicati e sublimi, nel 
volgo con meraviglia non si vede inclinazione 
differente.</p>
<p>Con gran fatica si troverà uno sia rustico, sia 
borghese che non abbia dentro o fuori del regno voluto fare qualche campagna, e vedere in faccia 
il nemico. </p>
<p>Se nei fanciulli l'età impedisce l'uso delle armi, i 
loro esercizii però ed i giuochi in altro non 
consistono che in cimenti di battersi ed immagini di 
battaglie.</p>
<p>Per questo sia la guerra esterna o civile non mancheranno mai in Francia soldati, e purchè 
vi sia oro e credito oguno potrà aver Francesi al suo 
soldo; ma come riesce 
bravo il soldato così niente meno si rende insolente, 
difficile alla disciplina, e sopratutto avido di 
libertà e di mutare soggiorno; 
per questo è abborritissimo il passaggio in Levante 
pel transito del mare che quanto si mostra facile a 
chi va, altrettanto pare inesorabile per il ritorno. </p>
<p>Altre volte ho rappresentato a Vostra Serenità la 
Francia munita di sette corpi d'armate in 
campagna 
e più di 100.000 uomini descritti nei ruoli delle 
guarnigioni, ma ora cambiata la sorte delle armi in 
quella dell'ozio sono riformati a debolissimo numero.</p>
<p>I presidii e le forze che si potrebbero unire in 
momenti consistono in 20 o 25.000 uomini 
compresi i reggimenti delle guardie reali che 
consistono in 8 o 9 mille fanti tra Svizzeri e 
Francesi, e 1200 cavalli fior di gente, e seminario 
di nobiltà e di officiali.</p>
<p>Questo corpo si conserva in piedi ripartito in più 
luoghi opportuni, pronto ad unirsi e a darsi mano, e 
si può chiamare verso i sudditi sferza, e spada 
contro li stranieri, perchè in ogni occasione d'interno tumulto sosterrebbe la regia 
autorità ed il rigore del governo, opprimendo in 
momenti chi ardisse di alzare la testa, e se da parte 
esterna insorgesse d'improvviso o bisogno d'ajuto agli amici, ovvero occasione di romper la pace è 
pronto per qualunque occorrenza.</p>
<p>Ma quando accade basterà che il re faccia 
toccare la tromba e la cassa, e mostri danaro che 
avrà quanta gente egli voglia, essendo cosa notabile 
che dei soli ufficiali che nelle passate guerre 
tenevano posto, oltre un numero grande che 
si trattiene con pensione per l'occorrenze, cinque o 
sei mille sono stati riformati e si trovano famelici 
ed oziosi. </p>
<p>Quanto alle ricchezze la Francia ha le Indie in casa, 
e le miniere nel seno non d'oro e di argento ma di 
biade, di vini, di sali, oltre molte opere manufatte 
colle quali supplendo alla necessità dei vicini ed alle occorrenze dei più lontani 
paesi, di niente abbisogna in se stessa, attrae a sè 
il danaro ed il tesoro degli altri, ma se del pubblico 
erario si parla conviensi dire che questo è un mostro 
di due estremi composto, eccessiva opulenza e somma 
necessità: voragine ove concorre un profluvio 
infinito ma tutto assorbe; e non è meraviglia perchè 
presiede un mostro peggiore 
d'ogni altro, che l'umana avarizia è senza termine e 
sazietà. </p>
<p>Che il re di Francia abbia nel tempo corso della 
guerra cavato 120 e 130 milioni di franchi 
all'anno che sono 50 in 60 milioni dei nostri 
ducati correnti, è stato tante volte fondatamente 
riferto a questo Eccellentissimo Senato, che ciò che 
prima s'intese con stupore e per iperbole è poi 
passato in comune e sicura notizia. </p>
<p>È ben vero che si è spremuta ogni cosa e che tanto 
si è estorto, che senza la pace non si sapeva 
più dove dar di piglio; in effetto come Parigi e la 
corte pare una prospettiva tutta di oro e delizie, 
così l'interno delle provincie è una sentina 
d'inopia e calamità.</p>
<p>lo scorrendole tutto ho incontrato inesplicabili 
miserie e perchè si è presa ogni cosa, ed i popoli 
erano ridotti ad una infelicissima sorte di pagare 
molto più di quello che ritrar potevano dai terreni e 
dalle fatiche non restando con altro di libero che col 
solo fiato, perchè l'aria è il più gratuito 
elemento della natura sopra il quale la umana 
invenzione non ha ancora saputo trovar dominio, leggi, 
nè imposte.</p>
<p>Ho avuto la curiosità in più luoghi di inutamente 
informarmi ed ho trovato alcuni villaggi dalla miseria dei quali non si saprebbe in queste parti cavar 
soldi, avere ad ogni modo, oltre la spesa del 
passaggio di milizie più grave e più violenta di 
ogni altra, pagato per anno di taglia al re, sino a 
7 mille scudi per uno; è ben vero che oltre 
l'estrema inopia di quelle povere genti le chiese 
medesime restano senza calici e prive delle cose più 
necessarie all'esercizio del culto divino. </p>
<p>La pace veramente non ha ancora portato ai popoli 
quel sollievo che stanno sospirando, perchè tratti i 
quartieri d'inverno e i transiti delle milizie, nel 
resto durano tutte le imposte eccedenti 
e le estorsioni dei ministri in esigerle; tuttavia si 
rende probabile che vorrà il Cardinale eziandio 
questa lode con qualche buona riforma, che sarà non 
di meno sempre inutile pel sollievo dei popoli 
quando non si applichi alla radice, che è il 
disordine delle finanze e la rapacità dei ministri.</p>
<p>Questo è il veleno e il fomite della calamità 
universale, la sorgente della povertà dell'erario, 
tale che manca bene spesso il riparo alle occorrenze 
più necessarie e più urgenti; perchè non la guerra, 
non le armate, i viaggi o la corte 
consuma i tesori; ma li usurpano i finanzieri, e li 
profondono in uso proprio con tanta licenza che 
maggiore non potrebbe essere se fosse applaudito e 
permesso ciò che egualmente è detestato dalle 
leggi e dai popoli.</p>
<p>Basta addurre per abbozzo del molto che dir 
si potrebbe che il Fouquet ora sopraintendente delle 
Finanze, nel poco tempo che amministrò la carica, ha 
fabbricato un palazzo in poca distanza di Parigi con 
tale sontuosità e pompa di fabbrica, di giardini e 
fontane che sforzando la natura a servire ai 
suoi lussi, ha spianato montagne che offendevano 
la prospettiva, e ne ha innalzate dell'altre per far 
precipitare i giuochi e le cadute 
delle acque, con spesa sinora di tredici o quattordici 
milioni di franchi, eppure non è peranco fornito.</p>
<p>Eccesso che mosse la regina di Svezia nel suo 
passaggio per Parigi di dire a Sua Maestà motteggiando che se voleva finire le fabbriche regie che 
vanno assai lente, le conveniva per due o tre anni 
farsi sopraintendente delle Finanze.</p>
<p>Veramente la Francia fra le sue gran felicità prova 
da alcun tempo in qua un grave destino di essere con 
assoluto arbitrio diretta dai ministri, i quali, non 
temendo che dal proprio padrone il principal colpo per 
la caduta, non meditano altro che di rendersi 
necessarii e si può dire tremendi.</p>
<p>Per questo s'impossessano delle piazze, tengono in 
mano governi e accumulano tesori, 
acquistano aderenze, formano partiti, e per dirla in 
una parola per invigorire loro stessi amano 
d'indebolire tra le mancanze e l'inopia la radice 
della regia potenza, acciò convenghi sopra di 
loro appoggiarsi e dalle private forze cavar 
sussistenza.</p>
<p>Per questo resistono non solo alle scosse dei mal 
contenti e dei grandi del regno, ma potrebbero far 
testa al principe stesso: dottrina che insegnata e 
felicemente praticata dal già cardinale Richelieu, 
sarà secondata in avvenire dagli altri; ancorchè per 
quello che spetta alla parte del re, al presente sia 
poco necessaria al cardinale Mazarino, che non solo 
alla grazia ed al favore si appoggia; ma 
si può dire sussiste fra le braccia delle 
inclinazioni più cordiali e delle tenerezze del re 
che l'ama con svisceratissimo affetto. </p>
<p>E Lodovico quattordicesimo, dai cinque settembre in 
qua nel vigesimo terzo dei suoi anni, di bellissimo 
aspetto, d'alta e ben disposta statura, di pelo negro, 
di faccia che spira maestà e gentilezza; se 
la fortuna non l'avesse fatto nascere al mondo un gran 
re, certo che la natura gliene ha dato il sembiante, e 
l'ha dotato di parti egregie e ben degne. </p>
<p>Egli è piissimo, di costumi incorrotti, di mente 
rettissima; inclina assai alla guerra, ed avrebbe 
negli anni scorsi in essa incontrati cimenti e rischi 
se alle volte non l'avesse quasi per forza ritirato la madre ed i ministri.</p>
<p>Ora egli dice che quando egli abbia stabilito la 
posterità se il tempo porterà nuove guerre, vuole al certo andarvi in persona, ma come la sua 
generosità non è punto scompagnata dalla prudenza, 
così non sarà molto difficile ai ministri divertirlo 
ogni volta che accada.</p>
<p>Li suoi esercizii più accetti sono li militari, ed 
ha il principale divertimento riposto nella compagnia 
dei trecento suoi moschettieri a cavallo che è un 
seminario di gentiluomini scielti e di bravi 
officiali.</p>
<p>Sua Maestà ne è il capitano, se gli mette alla 
testa, li disciplina, li squadrona e li esercita; nel 
resto la caccia, la danza, la palla e il giuoco di 
carte a cui più che mediocremente è adonato sono 
gl'impieghi ordinarii del tempo in un secolo nel quale 
i principi grandi sono persuasi di non essere nati che 
per divertimenti e per ozio.</p>
<p>S'informa però volentieri degli affari, ma si stima 
ancora troppo giovane ed inesperto per saperli 
dirigere.</p>
<p>Ama il secreto e dissimula profondamente.</p>
<p>Non vi è chi l'abbia veduto alterarsi di sdegno od 
abbia sentito dal re mormorazione o bugia nemmeno per 
ischerzo.</p>
<p>Con tutti esercita una somma indifferenza a segno che 
alcuno dei più domestici può gloriarsi di una parola 
di parzialità e confidenza, parti rare a dire il vero 
in ogni principe, ma meravigliose in un monarca nel fiore dell'età educato nella 
indulgenza della fortuna.</p>
<p>Per questo è venerato da tutt'i popoli con grande 
speranza che Sua Maestà crescendo negli anni e 
nell'esperienza sia per riuscire uno dei più gloriosi 
non solo ma dei più prudenti principi che abbiano 
sostenuto lo scettro di quella corona.</p>
<p>Riverisce la madre con sommo rispetto, nè mai si 
diparte dalla sua autorità e dai consigli.</p>
<p>Della sposa è al maggior segno invaghito; 
ama con gran tenerezza il fratello, ma tutto lo sforzo 
dei suoi affetti pare verso il Cardinale rivolto.</p>
<p>Non bisogna dire solamente che il re lo stimi utile e 
necessario ministro, che gl'impartisca il 
favore per profitto, che per forza gli lasci 
l'autorità, ma convien confessare che è una simpatia 
occulta, una subordinazione di spiriti e d'intelligenze, per le quali la inclinazione di 
un gran principe può dipendere dal genio di un uomo 
privato.</p>
<p>Gli lascia pertanto un assoluto potere sovra gli 
affari del regno, un arbitrio sopra se stesso, la 
disposizione di tutto, e, privandosi della propria 
autorità, non può star privo della di lui presenza.</p>
<p>Per questo lo vede più volte al giorno.</p>
<p>In tutte le cose anche piccole ed eziandio di proprio gusto riceve i suoi sensi e si 
può dire le sue prescrizioni.</p>
<p>Non sente parlare di negozio, o chiedersi grazie che 
tutto non rimetta al Cardinale, o al più si esibisce 
da lui d'intercedere. </p>
<p>È solito il re appena uscito di letto ritirarsi a 
far a Dio le sue preghiere per una mezz'ora con gran 
divozione; poi finito che ha di vestirsi, che all'uso 
di corte si fa in pubblico, subito passa a vedere il 
Cardinale, o sia nel suo appartamento del regio 
palazzo, o fuori di esso ritirato nella propria sua 
casa.</p>
<p>Bene spesso replica le visite dopo pranzo e la sera.</p>
<p>Ciò segue senza cerimonie e con domestichezza.</p>
<p>Il Cardinale non esce, non accompagna.</p>
<p>Se è occupato non isdegna il re di fermarsi e di 
attendere.</p>
<p>Se i ministri devono avere l'udienza, il re sta un 
momento, gli dà il buon giorno e si parte; ma per 
l'ordinario i colloquii durano qualche ora, 
e in questi il Cardinale l'informa di tutto, 
l'istruisce e l'imprime di modo che tenendo Sua 
Maestà esatte notizie e massime sode, e tutto ciò 
che di più arcano e di più spiritoso produce 
l'ingegno di sì grand'uomo, non pare dubbio che se 
non ricade nuovamente sotto l'arbitrio di qualche 
altro ministro non sia per riuscire un grandissimo 
principe. </p>
<p>La regina madre Anna Maria si conserva con robustezza 
e vigore non ostante che cammini al settantesimo anno; 
della bontà della religione, della sincerità di lei 
ne hanno da molto tempo 
in qua parlato tutte le relazioni degli ambasciatori 
di Vostra Serenità; ora che vede adempiti i suoi voti 
e sospiri colla pace, e con la nipote in casa, può 
dirsi giunta al colmo dei suoi contenti, perchè lo stato suo, l'autorità che conserva, la stima 
e gli applausi che si è guadagnata la costituiscono 
la più fortunata tra le regine, 
e l'obbedienza che gli rendono i figli, la quiete 
interna, l'unione domestica la rendono con raro 
vincolo felice sopra tutte le donne. </p>
<p>Maria Teresa regina regnante nacque nell'anno e nel 
mese medesimo che fu partorito il re Lodovico, onde 
pari negli anni, eguale nella fortuna, uscita da 
sangue francese e con secreta inclinazione inseritale 
dalla natura verso il re e la nazione, pareva per ogni 
requisito destinata ad essere sposa dell'uno e regina 
dell'altra. </p>
<p>È bella principessa, di spirito vivace, di 
buonissimo tratto, si avvezza volentieri ai 
costumi francesi, e fuorchè della lingua che ancora 
parla, si va facilmente scordando della casa e degli usi di Spagna.</p>
<p>Il re l'ama con passione, la suocera con tenerezza.</p>
<p>Il ministro le porta rispetto, e tutto il regno 
l'applaude, onde trovandosi lieta e contenta, non si 
duole del torto della fortuna in averla per più anni 
allevata tra le speranze della successione di Spagna e poi abbandonata. </p>
<p>Filippo duca d'Anjoù è unico fratello del re, 
principe di placidi spiriti, dedito più alle delizie 
che all'armi.</p>
<p>Si è allevato sotto la mano della regina che per 
tenerlo quieto, non gli lascia far passo che sotto il 
suo occhio.</p>
<p>Sebbene si trovi di ventiun anno, è però trattenuto 
ancora quasi come fanciullo minore: se ne è doluto 
alle volte ma facile riesce di trattenerlo con 
speranze ora d'appanaggio, ora di matrimonio.</p>
<p>Si è cominciato ad assegnargli cinquantamila franchi 
di entrata, e tenendosigli appresso poche persone e di 
confidenza si lascia che sfoghi gli spiriti della 
gioventù in festini, in commedie, in amori. </p>
<p>Giulio cardinal Mazarini è il primo ministro, in lui 
risiede tutto il consiglio, il potere la forza, e 
fuori che il nome si può dir la corona, se è vero 
che nell'autorità e nel comando piuttosto 
che nel titolo, l'essenza del principato consiste.</p>
<p>Non si può negare che la fortuna e la virtù 
confederatesi insieme per esaltarlo non abbiano fatto 
gli ultimi sforzi, perchè da una parte lo spirito 
sublime, l'ingegno meraviglioso, i talenti grandi, 
l'eloquenza, la vivacità pare che l'abbiano fatto 
nascere abile a tutto ed aggiustato 
appunto al posto che gode: dall'altra la felicità dei 
successi, gli accidenti del caso, la sorte degli 
eventi sempre servendo ai suoi disegni, e bene spesso 
prevenendo le sue speranze, hanno grandemente contribuito ad esaltarlo ed a sostenerlo.</p>
<p>È veramente difficile descrivere le doti che in 
grado eminente il cardinale Mazarini possiede e solo 
si può dire che sono come gl'influssi del cielo, 
che dagli effetti si possono piuttosto comprendere che 
investigare in loro stessi.</p>
<p>Che da deboli e quasi oscuri principii un uomo 
s'insinui nelle corti, nei più gravi maneggi, che 
pervenga alla porpora, che forastiere senza forze o 
partito giunga alla direzione assoluta di un 
grandissimo regno, pieno di spiriti generosi, inquieti 
e vivaci , che lo regga in una minorità, 
sostenti in una guerra immensa 
con perpetue vittorie e conquiste: reprima i 
Parlamenti, fughi i principi, sottometta i popoli, 
esule e proscritto rientri armato in Francia, sostenti 
il re, calpesti le armi civili e abbatta l'esterne, in 
fine trionfante prescriva a suo arbitrio la pace, e 
continui a moderare l'arbitrio d'un re giovine, e 
tenere dai suoi cenni pendente una nazione bellicosa, sono tutti argomenti che 
additano chiaro di che tempra sia l'animo, e di quale 
finezza lo spirito del cardinale Mazarini.</p>
<p>Non è cosa grande o piccola che non prenda moto dalla sua volontà.</p>
<p>Assunte in sè tutte le cariche, prescrive ordini ai generali delle armi, dirige le risoluzioni dei 
Parlamenti e Consigli, i segretarii di Stato non sono 
che suoi commessi; i ministri dei principi non 
ricorrono ad altro oracolo: i denari, le cariche, i 
beneficii di chiesa, i governi si dispensano a suo 
piacere; il rispetto che il re gli rende, l'affetto 
che la regina madre gli mostra gli hanno conciliata la 
universale venerazione di modo che non ci è più chi 
ardisca ricalcitrare ai suoi cenni, ed infine la 
conclusione della pace ha convertito in affezione ed 
in applausi l'abborrimento che prima il popolo 
dimostrava.</p>
<p>Per questo la grazia del principe essendo la più 
benefica stella, se gli accumulano onori, beni e 
ricchezze.</p>
<p>Gode il Cardinale quaranta Badie le più opulente del regno e ne prenderà quante voglia.</p>
<p>Ha le pensioni delle sue cariche, il governo di 
Alsazia, di Brisack della Rocella, di Broages, di 
Philipsbourg; ha comprato i due ducati di Nivers e di 
Umena, che erano fregi preziosi della casa Gonzaga.</p>
<p>Il re gli ha donato in sovranità la contea di Feret 
antico patrimonio di casa d'Austria con tanti beni 
pure in Alsazia che formano una rendita 
di circa cinquanta mille scudi, oltre l'usufrutto pure 
donatogli di tutte le entrate d'Alsazia; ma in una 
parola può disporre di tutto l'erario del regno.</p>
<p>Per questo si crede che abbia accumulato un 
gran peculio incognito a tutti nella quantità 
fuorchè a Colbert confidente amministratore de' suoi 
beni, ma si stima eccedere dieci milioni di oro che si 
trovano parte custoditi in Broages e parte 
in più luoghi divisi.</p>
<p>Veramente il palazzo del Cardinale in suppellettili, in rarità, in statue, in pitture, oltre un 
capitale immenso di gioje e di argenti, sorpassa 
quello d'ogni gran re; ed ancorchè nel tempo 
del suo esilio fosse posto a sacco, e si vendessero le 
robe all'incanto per cavare li cinquanta mille scudi 
che il Parlamento gli aveva imposto di taglia, ad ogni 
modo restituito nel posto, gli usurpatori ed i 
compratori furono astretti a ridonargli ogni 
cosa.</p>
<p>Per questo chi lo vede gli applica facilmente il 
detto d'uno spirito acuto, al vecchio contestabile di 
Montmorency, che mostrando i suoi addobbi con pompa 
insolita di quei tempi, sentì dirsi 
esser quella una casa di cui il padrone faceva 
conoscere che molto riceveva e poco donava.</p>
<p>Veramente al Cardinale nello spendere si 
oppone qualche strettezza, ma facendo anche apparire 
nelle occasioni cospicue grandezza d'animo e 
generosità, bisogna credere che l'economia nel resto 
sia parte egualmente lodevole della sua 
molta prudenza. </p>
<p>Delle nipoti ne ha maritate sin ora una nella casa 
Vendòme al duca di Mercoeur e questa è defunta, le 
altre al principe di Contì, al duca di Modena ed al 
conte di Soissons.</p>
<p>Restano tre altre, due in età nubile ed una tenera, 
e parlandosi di accasarle con principi 
sovrani ed in case reali la loro minor fortuna sarà 
di esser accompagnate a principali del regno. </p>
<p>Tre dei nipoti passarono in Francia; il primo 
favoritissimo del re, perì sotto Parigi nelle fazioni 
della guerra civile; il secondo in età minore, ma di 
grande aspettazione morì per funesto 
accidente di sua caduta nel collegio dei gesuiti, 
quello che vive in età di più di venti anni, non 
avendo spiriti che assai moderati, non si avanzerà 
molto in negozii, è sarà più che contento di quella 
parte che il zio vorrà lasciargli delle proprie 
opulenze.</p>
<p>Ora comanda sotto la direzione suprema del re la 
compagnia dei trecento moschettieri di guardia. </p>
<p>Essendo il Cardinale nato ai 
quattordici di luglio dell'anno 1602, si 
trova nell'anno cinquantesimo nono. </p>
<p>L'ho lasciato con altrettanta fiacchezza di salute 
con quanta gagliardia lo trovai, l'età, i viaggi, le 
applicazioni logorano la complessione, e sopra tutto 
la gotta che per i rimedii usati per mitigarla se gli 
è concentrata nelle parti più nobili.</p>
<p>Pertanto resta dubbioso se potrà rilevarsi 
così facilmente e rimettersi presto.</p>
<p>Certo è che la Cristianità, la Repubblica, il regno 
medesimo hanno grande bisogno che sopravivi qualche anno per assodare maggiormente la 
pace.</p>
<p>Ma quanto alla gloria del nome, avendo posto l'ultimo 
termine dove si può estendere la fama, complirebbe 
forse correre il destino di molti altri uomini grandi spirati nel sigillare un'azione 
importante, perchè essendo per molte circostanze la 
vita umana comparata ai fiori, si rassomiglia anche in 
questo che come sono ammirati floridi e 
verdi, cosi restano sprezzati quando senza esser colti 
si seccano sul gambo. </p>
<p>È difficile, quando il Cardinale ceda al destino 
comune dei mortali, divinare sopra di chi sia per 
cadere la sorte del favore e del ministero.</p>
<p>Tengo per fermo che se potrà accorgersi del suo 
caso, ne disporrà egli stesso, ed il re non si 
dipartirà dai suoi sensi, onde possa esserne erede o 
il Tellier segretario di Stato, o Lionne ministro pure 
di Stato, ambidue del medesimo Cardinale 
confidenti. </p>
<p>L'interesse essendo il principale metallo che corre 
negli Stati e la misura del commercio e dell'amicizia 
tra i principi, conviene dove sono favoriti 
considerarlo con la lega che vi aggiungono i loro affetti e riguardi; per questo bene spesso 
si confondono o si distinguono i pubblici ed i 
privati. </p>
<p>Il carattere sacro della religione e ell'apostolato 
rende venerabile il sommo pontefice, onde il re che è 
piissimo e la nazione gli rendono sempre ogni 
ossequio.</p>
<p>Ma fuori del termine delle cose sacre decaduta Sua 
Santità per le debolezze che ha fatto conoscere dal 
concetto che il mondo teneva, viene in Francia così 
poco stimato il suo nome che passa o trascurato o 
deriso in tal guisa che ora che la pace rende alle due 
corone meno considerata l'amicizia degli altri se gli 
preparano dalla Francia continui disgusti e disprezzi.</p>
<p>Molto vi contribuisce l'avversione che il pontefice ha sempre mostrato verso il Cardinale, la 
facilità sua di pubbticarlo in ogni discorso per 
promotore della guerra, per inimico della concordia.</p>
<p>Da ciò è nato che nel trattato di pace si è 
esclusa la di lui mediazione e se gli è defraudato 
quel decoro che restava ai pontefici di onorare col 
loro nome almeno il frontespizio dei trattati.</p>
<p>Anzichè le amarezze che si preparano a Sua Santità 
e le premure per gl'interessi di Modena e Parma 
tengano l'origine  stessa.</p>
<p>Non si venirà tuttavia alle armi per questo affare e 
la Spagna non procederà forse coll'istesso calore 
della Francia, ma da questa si lascieranno correr 
stringentissimi officii, e facilmente fomento a 
qualche trascorso dei due duchi od almeno alle gelosie del pontefice. </p>
<p>Cesare è quello che quasi per scontro è più 
osservato e considerato dalla Francia.</p>
<p>Se gli è contesa con tanta veemenza la corona imperiale, se gli è levata l'infanta 
ch'era destinata sua moglie.</p>
<p>Se gli è opposto con dichiarazione e negozio quando 
con l'armi sperava flagellare i Svedesi e scacciarli 
dall'impero.</p>
<p>Si fomentano i malcontenti dell'Alemagna, si tiene 
dipendente una buona parte degli elettori, si sostenta 
la lega del Reno di tanto disgusto agli Austriaci, in 
somma l'imperatore non potrà far passo d'autorità e 
di potenza che non si trovi sopra le braccia i 
Francesi a contendergli in ogni cosa l'arbitrio.</p>
<p>È vero che si è la corona acquistato merito col 
procurare la pace, ma non ebbe altro oggetto che di 
scansare una guerra difficile e lunga, nella quale 
dubitava impegnarsi, e di sciogliere quella unione che 
Cesare teneva con la Polonia con la Danimarca e con 
Brandeburgo che lo rendeva grandemente temuto.</p>
<p>Per altro se mai la successione di Spagna fosse per 
cadere negli Austriaci della Germania, la Francia 
se gli opporrà con tutte le forze, contenderà 
acremente l'elezione dell'Arciduca in re di Polonia, e 
quanto goderebbe di vedere l'imperio occupato coi 
Turchi, altrettanto difficilmente s'indurrà anco 
da quella parte a promuovere la sua grandezza, onde 
aggiustato che sia il punto della corrispondenza non 
per questo si può credere che sia per dargli soccorsi 
a dirittura; ma forse si risolverà piuttosto porgerne a Vostra Serenità a titoto di tener 
distratti i Turchi, come appunto ultimamente il 
Cardinale con Fuensaldagna si espresse. </p>
<p>La novella amicizia con la Spagna sopisce 
l'inimicizie antiche, ma non estingue la discordia 
perpetua che sarà di genii, d'interessi e di affetti.</p>
<p>Non è da temer certamente che queste due corone 
cospirino mai all'oppressione degli altri; potrebbe 
dubitarsi piuttosto della prepotenza dell'una o 
dell'altra quando il caso portasse che troppo a favore 
di alcuna la bilancia pendesse.</p>
<p>Ma come, sin che dura l'equilibrio presente 
d'Europa, senza chiamarne a parte le due corone alcun 
principe non potrà intraprendere alcuna 
cosa di grande, così non sarà facile che si 
accordino a ripartirsi insieme la monarchia 
universale. </p>
<p>Già ho rappresentato a Vostra Serenità che la 
Francia desidera continuare questa pace, e che vivente 
il re Cattolico non si romperà dal suo canto.</p>
<p>Ora mi resta di aggiungere che la Spagna 
coltiva questa disposizione con ogni sorta di arte; si 
lascia Fuensaldagna in Parigi come confidente di 
Mazarini, non gli si manderà ambasciatore che non sia 
uomo di spiriti quieti e sedati, e fuori d'ogni 
sospetto di fomentare torbidi interni.</p>
<p>Don Luigi d'Haros con lettere private nudrisce la 
confidenza col Cardinale, ed in ogni discorso esalta 
il di lui spirito e gli attribuisce la lode di essere 
stato autore della pace.</p>
<p>Ciò nasce e per desiderio di continuarla, 
ma sopra tutto per divertire ogni assistenza al 
Portogallo, che sebbene è stato il prezzo della pace 
medesima e la vittima del ben pubblico, ad ogni modo 
gli Spagnuoli non fidandosi delle sole promesse stanno attentissimi ad osservare ciò che sia 
per fare la Francia.</p>
<p>Per ora non è certissimo che non si violerà 
pubblicamente la fede ed i trattati; ma qualche 
convivenza è quasi impossibile che non corra, troppo 
importando alla Francia che resti qualche occupazione alla Spagna, ed aperta quell'ulcera in 
particolare, che può loro giovare sommamente, quando 
gli accidenti pur troppo vicini di quella Monarchia 
potessero portare nuove rivoluzioni e 
sconvolgimenti. </p>
<p>Che l'Inghilterra fluttui, che il re non abbia tutto 
l'arbitrio, che languisca tra l'inopia di denaro e 
debolezza di forze, è quello 
che più comple alla Francia che tanto temeva quel 
regno o diretto dal solo Parlamento e concorde, o 
comandato dalla testa risoluta e sagace del Cromwell.</p>
<p>Ora il re che quasi precariamente comanda, e che è giunto al trono tra tante angustie non 
riceverà che quiete.</p>
<p>Per questo sebbene l'avversione naturale di Sua 
Maestà sia verso i Francesi ben grande, e che nella 
memoria viva con profonde radici il disgusto d'essere 
fatto sortire dal regno, ad ogni modo le amarezze sono 
state raddolcite bene spesso segretamente da opportuni 
sovvegni e la regina sua madre, che si confessa 
dell'alimento tenuto alla Francia, divertirà 
sempre i disgusti, oltrechè quel re posto in braccio della fazione più 
potente dell'Inghilterra non ha sin ora punto 
sradicato le altre, ed i Puritani in particolare che 
meditano sempre cose nuove, onde rispetterà certamente la Francia che può fomentare il torbido 
interno, e più di ogni altro dargli travaglio. </p>
<p>La Polonia nelle sue calamità non ha goduto dalla 
Francia nè conforto, nè ajuti.</p>
<p>Dopo che si è rimessa con le armi proprie e 
dei suoi amici ha poi con la mediazione dei ministri 
francesi conseguita la pace.</p>
<p>Se veramente i Polacchi risolvono di eleggere successore al re loro vivente, sarà questo dei maggiori 
negozii che attragga meritamente l'attenzione 
d'Europa, perchè la Francia si 
opporrà validamente ad ogni vantaggio degli 
Austriaci; sosterrà le speranze del duca di Neoburg e 
promuoverà i pensieri del principe di Condè, quando 
però la corona sia per cadere sopra di 
lui, e non in testa del figlio perchè non si vorrebbe 
che destinatosi il duca d'Enghien, Condè restasse in 
Francia coi beni, cariche e governi che gode, ed 
inoltre con l'esterno fomento di un re suo 
figliuolo.  </p>
<p>La colleganza con la Svezia è un valido braccio per 
frenare l'imperatore, per commuovere l'Alemagna ogni 
volta che accada. </p>
<p>Per questo si coltiva con ogni studio, con grosse 
pensioni e con sincera amicizia; ma perchè il re 
defunto conoscendo che la Francia non poteva mai 
abbandonarlo si prendeva molte licenze e si 
impegnava in più vasti disegni di quelli che a' suoi 
confidenti compliva, la di lui morte si commemora tra 
i contenti, ed in effetto avendo quell'accidente prodotto la pace, e la reggenza 
tenendo bisogno di conservarla, la Francia 
rimovendogli dentro e fuori del regno i disturbi, 
goderà che si preservi quieta per disporne in 
migliori occorrenze. </p>
<p>La Danimarca che con gli Svedesi tiene emulazione 
perpetua e non può scordarsi i pericoli corsi e le 
patite jatture, non proverà altro ajuto dalla Francia 
che mediazioni ed officii ogni volta 
che ricadesse nelle molestie di prima per quel 
riguardo di tenere disinvolta la Svezia, e di non 
lasciarla crescere tanto che si emancipi dal bisogno 
degli ajuti francesi. </p>
<p>Gli Olandesi hanno negli affari del 
Settentrione esercitato tanto arbitrio e vigore col 
negozio e coll'armi che la Francia non 
ebbe intiero contento.</p>
<p>Vive poi anco impressa la memoria della 
loro pace separatamente conchiusa in Munster con la 
Spagna; si aggiungono differenze diverse che passano 
intorno al commercio; ma ad ogni modo durerà la 
corrispondenza con quelle provincie per la stima che 
si fa delle loro forze navali, per gli utili che si 
cavano dal commercio medesimo, per il decoro che gli 
apporta le presente amicizia coll'Inghilterra, ed 
infine per la sicurezza che gli arreca l'avere di 
mezzo gli Stati di Spagna che li separano dai 
confini francesi. </p>
<p>L'alleanza antica cogli Svizzeri che spirò colla 
vita di Luigi tredicesimo si è rinnovata già più 
mesi con tutto il corpo elvetico; ma si protrae il 
confermarla, perchè volendovi un grandissimo esborso sino di ottocento mille scudi per saldo delle 
pensioni decorse, si differisce, ben sapendosi che 
ogni volta si voglia dar fuori denaro si comprerà 
l'amicizia di quella nazione venale.</p>
<p>I Grisoni non sono stati ommessi nella pace fra le 
due corone, ma si sono riservate da discutere a parte 
le convenienze della Valtellina, e dei passi per levare ogni pietra d'inciampo alla pubblica 
quiete, ma come il negozio è molteplice e di somma 
importanza, così non sarà risoluto nè così presto 
nè cosi facilmente. </p>
<p>Verso i principi italiani il Cardinale nutrisce la 
disposizione del re e della corona con massime fisse, 
e con disposizione migliore di quello che soleva 
praticarsi dalla Francia dopo che soffrì di 
essere esclusa da questa provincia.</p>
<p>Ora si ama di tenerli benevoli, dipendenti, in 
insomma di aver in Italia partito per dar scontro 
alla Spagna. </p>
<p>Savoja con la costanza di stare sempre unito ai 
Francesi ha meritato che se gli ricuperi Vercelli con 
dare a cambio la conquista di due importantissime 
piazze.</p>
<p>Ora si parla del suo matrimonio con principessa di 
casa reale che stringerà sempre più il parentado e la confidenza.</p>
<p>È certo che il Cardinale fece insinuargli 
una sua nipote; ma chiedendo il duca Pinerolo per 
prezzo dell'accasamento, Mazarini non ha avuto cuore 
di privar la corona di sì gran vantaggio e la sua 
istessa gloria di sì cospicuo trofeo. </p>
<p>Il gran duca coltiva la corrispondenza con la 
corona e l'affezione del ministro con ogni sorta di 
ufficii e con grande prudenza, sempre tuttavia 
neutrale ed indipendente.</p>
<p>Ora le nozze del principe con una figlia del fu duca 
di Orleans aggiungeranno nuovi gradi alla 
corrispondenza, retribuendo alla casa dei Medici ciò 
che due volte ha dato con due regine alla reale di 
Francia. </p>
<p>I Genovesi procurano di avanzar posto nella amicizia 
della corona francese per la gelosia che tengono 
continuamente di Spagna, in particolare dopo la pace 
conchiusa, temendo che quella monarchia si risenta di 
molte licenze che si sono presi all'ombra delle 
passate discordie tra le corone.</p>
<p>I Francesi corrispondono con apparente officiosità, 
ma in fatti non vi è grande affetto nè stima. </p>
<p>Il duca di Mantova è molto pregiudicato con li 
passati successi e con le mutazioni di partito che ha 
fatto più volte; tuttavia avendo Casale in mano sarà 
sempre stimato quando le corone venissero in Italia a nuovi cimenti.</p>
<p>Ma in Francia a titolo di debiti e per infedeltà dei 
ministri se gli è fatto un lacrimabile spoglio di 
quasi tutti li beni, ed il poco restante corre rischio 
di essere manomesso ben presto, con che resterà 
sciolto da quell'interesse che lo teneva in certa 
dipendenza dalla corona, ma privo insieme di 
considerabile utile non meno che decoro che gli 
apportavano quegli Stati.</p>
<p>Nelle differenze sue con Savoja sarà dalla Francia 
sempre disfavorito, perchè l'altra parte prevale 
nella confidenza e perchè comple sostenere il 
trattato di Chierasco sopra il quale l'acquisto di 
Pinerolo sussiste. </p>
<p>Parma è considerato per la massima generale di tener 
ben affetti i principi di questa provincia, e per 
servir d'istrumento per dare a titolo dei di lui 
giusti interessi colla corte di Roma disgusti ed 
apprensione al pontefice.</p>
<p>Modena vale pure allo stesso; ma vi si aggiunge la 
memoria dei servigii resi dal padre, il partito 
che tiene in Roma il cardinale d'Este e la parentela 
con Mazarino che stima molto la casa e la proteggerà 
sempre in ogni incontro. </p>
<p>Non parlo del Turco perchè ho accennato di sopra la 
necessità che credono avere i Francesi della sua 
amicizia, e le convenienze delle quali si trovano 
impressi, e lo comprova pure l'espedizione di ministro 
che si pensa di fare alla Porta dopo aver prima 
deliberato di tenere la corrispondenza per 
qualche tempo in sospeso.  </p>
<p>Verso la Serenità Vostra non si può dire se non 
bene stabilita e sincera l'amicizia della corona: la 
convalida il tempo, la coltiva l'officiosità, 
l'interesse la stringe; non si può negare che aspirando i Francesi a grandi conquiste in Italia non 
osservassero la Repubblica con occhio alquanto geloso, 
e non credessero complisse tenerla distratta per il 
concetto radicato nell'animo loro che 
da Vostre Eccellenze si amasse la corona più lontana 
che confinante.</p>
<p>Ma ora stabilita la pace in Italia, ridotte le cose 
di queste provincie nel pristino stato, non ambindo 
tenervi altra parte che di affetto e d'autorità, 
resta rimosso il fomite delle differenze che potevano nascere e tutto ridotto al segno dell'antica 
cordialità ed amicizia. </p>
<p>È superfluo rappresentare alla pubblica suprema 
sapienza quanto complisca di nudrirla, mentre è 
massima prudentissima del governo coltivare le 
confidenze lontane per opporle occorrendo 
agli accidenti ed ai disegni di principi potenti e 
vicini, tanto più al tempo presente che la Francia è 
salita a sì gran posto di reputazione e grandezza che la Spagna sebbene infiacchita 
e io altre parti smembrata conserva però in questa 
provincia ed ai fianchi 
di Vostra Serenità gli Stati, e rimetterà ben presto 
il vigore se non i pensieri di prima. </p>
<p>Il re sta benissimo impresso della sincera 
corrispondenza di Vostra Serenità colla sua corona, 
la regina madre la conosce, la predica, esalta la 
costanza della Repubblica e compatisce ai travagli.</p>
<p>Il Cardinale si professa obbligato a Vostre 
Eccellenze perchè nel procinto che tutto il mondo 
contro di lui congiurava lo decorassero del carattere 
della nobiltà, e confessa che, abbandonato dai suoi 
più obbligati, i soli ministri di Vostra Serenità se 
gli confessarono confidenti e parziali, mentre i 
Nunzii promovevano la sua rovina, e tutt'i ministri 
dei principi applaudivano alla sua caduta.</p>
<p>Per questo niente risparmia in rendere agli 
ambasciatori della Repubblica ogni sorta di onore ed 
in testimoniare verso Vostre Eccellenze inclinazione 
parziale.</p>
<p>Per me non ho certo nelle estreme apparenze che 
desiderare d'avvantaggio, e di questa più a lungo mi estenderò a parte nel Cerimoniale che dalla 
corte di Francia come già feci della Cesarea 
presenterò in Secreto, falso essendo l'assioma che in 
Francia non vi siano formalità e cerimonie mentre pur troppo vi sono con tal differenza però che i 
Francesi puntualmente l'esigono per loro medesimi, ma 
volentieri quando possono le restringono agli altri. </p>
<p>Nell'essenza poi dei più importanti interessi di 
Vostra Serenità coi Turchi, mi pare che consisti 
assai chiaro aversi dalla Francia cavato più che 
dagli altri, che nel principio funesto della 
guerra presente, mentre io pure a quella corte 
servivo, non solo si ebbe facoltà di levare più di 
dieci mille soldati, di armar molte navi, di condur 
capi ed officiali quanti si volse, ma il re donò 
quattro vascelli da fuoco di tutto punto forniti, e 
nove da guerra ne inviò per la seconda campagna, 
oltre cento mille scudi che il Cardinale fece in suo 
nome contare in Venezia ed altri centomille pure ne replicò già tre anni.</p>
<p>Al presente non si può esprimere con quanta 
inclinazione sentisse i miei ufficii e con quanto 
calore abbia procurato l'esecuzione delle cose 
promesse, tra tante alienazioni degli officiali ed 
avversione delle milizie, che è stato miracolo eseguire quel poco che è riuscito, certo essendo 
che più di dieci mille soldati tra sbandi, fughe, 
aperte sollevazioni e tumulti, si sono dispersi.</p>
<p>Avendo io per le replicate efficaci commissioni di 
Vostra Serenità che s'impiegassero le assistenze per 
ricuperare il perduto e scacciare i Turchi dal regno, 
impiegate le mie diligenze ed ufficii, è indicibile 
quanto il Cardinale prendesse a petto 
l'impresa e se ne invaghisse stimandola proficua alla 
Repubblica, gloriosa alla corona ed a sè stesso.</p>
<p>Perciò vi destinò dei reggimenti i più veterani, e 
vi applicò il principe Almerigo ch'egli ama 
con particolare tenerezza sperando che ne riportasse 
merito e lode. </p>
<p>Mi sia però lecito dire umilmente che il Cardinale 
suppose che dal canto della Repubblica si facesse 
qualche maggior sforzo di quello che forse si abbia 
potuto fare, perchè in Ducali del 
quattordici di febbrajo del 1659
fu comandato di partecipargli lo stato delle forze e 
quanto per accrescerle si divisava, a dire il vero, 
in grado più rigoroso di quello sia in effetto 
riuscito.</p>
<p>Egli pur anco  ricordò più volte la 
necessità di varie provvisioni e in particolare d'ottimi capi, il che avendo rappresentato più 
volte nella serie dei miei riverenti dispacci mi 
disobbliga di replicarlo con tedio al presente. </p>
<p>Dirò che solamente quello che dalla Francia si è 
potuto ottenere nella congiuntura presente, sebbene 
molto considerabile, è però stato di molto inferiore 
al mio umilissimo zelo ed al pubblico bisogno per molti rispetti.</p>
<p>Prima alla deliberazione si sono opposti li pubblici 
riguardi per non rompere col Turco, alcuni ministri 
apertamente dissentendo dall'espedire milizie, 
approvando più tosto d'esborsare a Vostre Eccellenze 
denari, come più superba e più cauta assistenza; poi 
l'effetto è stato conteso dagli accidenti ben noti e 
sopratutto dall'abborrimento di ogni condizione di 
persona al portarsi in Levante.</p>
<p>La spesa oltre ciò si era resa sensibile fuor di misura, perchè l'armamento e 
l'espedizione ha costato un tesoro, e questo è una 
remora insuperabile in tutte le cose, perchè 
procedendo i principali ministri con grande economia nello spendere e con egual desiderio di 
risparmiare, si ristringe in tutto la mano e molte 
cose restano imperfettamente eseguite, tanto levandosi 
alle borse ed ai profitti privati per il sommo 
disordine che passa nelle Finanze quanto si 
contribuisce alla pubblica causa. </p>
<p>Ciò che sperar si abbia in avvenire si può 
facilmente misurare dal passato e comprendere dai miei 
dispacci.</p>
<p>Ha promesso il Cardinale di accrescere la leva degli 
Italiani sino al numero di novecento, di sostenere con 
le paghe le truppe che sono in Levante, ed a questo effetto ha spedito sessanta mille 
franchi, cosa insolita in Francia dove non si sa cosa 
sia mandare dietro all'armata denari; ha pur anco 
fatti sperare nuovi soccorsi di genti per la 
ventura campagna, e credo che potranno ottenersi per 
il desiderio che si tiene di consumare qualche parte 
delle genti da guerra che restano oziose; tutto però 
sarà subordinato alla spesa minore che 
si possa.</p>
<p>Ma convengo dire brevemente che come i buoni successi 
potevano grandemente allettare la nazione ed impegnare 
il Cardinale, così da ciò che la Divina Provvidenza 
ha permesso che accada può restar impedito l'ardore 
di Sua Eminenza e  
maggiormente convalidati gli abborrimenti delle 
truppe e degli officiali, che sarà tanto maggiore 
quanto che se in qua ritornassero 
il principe ed i comandanti supremi potrebbero o col 
pubblicar concetti improprii a discarico loro, ovvero 
coll'abbandonare le reliquie superstiti di quelle 
truppe, tanto più discreditare il servizio 
e disgustare il restante.</p>
<p>Tutto ciò deve cadere sotto il riflesso della pubblica inveterata sapienza. </p>
<p>A me tocca rappresentare solamente che come la 
disposizione delle loro Maestà e del principale 
ministro è certamente buona, così vanità sarebbe il 
persuadersi che voglia la Francia caricarsi 
di tutto il peso e per tempo lungo portarlo; ma come 
il concorso del pontefice e degli altri principi 
grandemente valerebbe ad animare quella corona 
eziandio, così nel fatale abbandono di tutti e 
nella contrarietà di fortuna che prova la pubblica 
giustissima causa sarà molto da temere che anche la 
Francia presto s'intiepidisca o si stanchi, e tanto ne 
sarà il dubbio maggiore e si può dire la 
certezza quanto il Cardinale stasse languendo nelle 
sue presenti indisposizioni, perchè in tempo di sua 
infermità ogni cosa pur anche languisce; ovvero che 
cedesse al destino ed alla fragilità dell'umana 
natura, perchè in ogni altro che succedesse nel posto 
suo non si possono attendere le istesse inclinazioni 
ed eguali pensieri. </p>
<p>Questo, Serenissimo Principe, Illustrissimi ed 
Eccellentissimi signori, è il compendio e la 
relazione che posso fare della corte di Francia, dove 
per l'importanza dei pubblici affari e per li privati 
dispendii, abborrendo ognuno di vedervi appena la 
prospettiva, a me per disgrazia insolita a chi sia è 
toccato servire in due volte sei anni.</p>
<p>Ringrazio Dio che il servizio di Vostra Serenità è 
restato alla virtù dell'Eccellentissimo signor 
ambasciatore ordinario Grimani appoggiato, del quale 
la maturità, lo splendore ed il zelo conciliatosi la 
stima dei ministri, la soddisfazione della corte 
e l'applauso di tutti renderà frutti abbondanti di 
profitto alla patria. </p>
<p>Ho avuto meco a parte di tanti viaggi ed incommodi 
gl'illustrissimi signori Giovanni Barbarigo 
dell'eccellentissimo signor Procurator e conte Lelio 
Piovene.</p>
<p>L'onore che io tengo della congiunzione col primo 
pregiudicherà forse al suo merito perchè non 
devo far pompa del mio contento ell'educazione 
di soggetto che avrà talenti e virtù per imitare i 
maggiori e ben servire a Vostre Eccellenze. </p>
<p>Del secondo la modestia mi dispenserà dall'encomio 
che dovrei fare alla sua bontà, all'erudizione, 
all'applicazione ed al profitto che singolare ha 
ritratto e da viaggi e da studii, onde adornata con degne notizie l'indole naturale e 
l'educazione, domestica si rende ben degno figlio di 
questa serenissima patria. </p>
<p>Gl'illustrissimi Girolamo e Federico Cornaro fu 
dell'eccellentissimo signor Andrea e Lorenzo Tiepolo 
dell'eccellentissimo signor Marino goderanno alle 
frontiere di osservare lo stabilimento 
della pace, l'abboccamento dei re e l'effettuazione 
del matrimonio con grave dispendio e con tutto 
splendore concorrendo a sostenere il decoro della 
nascita e con ogni virtù illustrando le loro 
case e la patria. </p>
<p>Ha servito da secretario il signor Giovanni Francesco 
Marchesini dopo che aveva servito gli eccellentissimi 
cavaliere Sagredo e fu cavaliere Giustiniani.</p>
<p>Io gli ordinai di fermarsi ed attendermi per la cognizione che tenevo della sua abilità, 
virtù ed esperienza; nè mi sono punto ingannato 
perchè ha talmente adempiuto le parti della diligenza 
e del servizio nell'assistere in Tolone agl'imbarchi 
ed in ogni altra occorrenza, che convengo 
rappresentare ben vivamente il suo merito a Vostre 
Eccellenze.</p>
<p>Ora l'eccellentissimo Grimani gli ha comandato pure 
di trattenersi con insolito esempio che un segretario, 
serva quattro ambasciate particolarmente a una corte così dispendiosa ed 
abborrita.</p>
<p>Merita pertanto distintamente i testimonii della 
pubblica grazia ed i soliti effetti della munificenza 
di Vostre Eccellenze. </p>
<p>A me, Serenissimo principe, non restano che rossori, 
nè conviene terminare il tedio nella relazione 
presente che col silenzio, perchè se di cose 
pubbliche parlo non posso dal mio canto rappresentare che debolezze, se di private non posso che 
angustie. </p>
<p>Io mi trovavo ambasciatore straordinario alla corte 
Cesarea quando espresso corriere mi portò ordine 
preciso di passare a Parigi e trovarmivi al fine di 
settembre.</p>
<p>Io mi umiliai, obbidii, e senza pensare agli affari 
domestici o contrattare col pubblico, mi portai 
con immenso viaggio al luogo impostomi senza 
respiro per me, senza assegnamento per gli stipendii, 
e poco meno (che ardisco dire) senza istruzioni; ma 
dove la meta del viaggio trovar si doveva non vi fu 
per me che il principio, perchè non restituitosi come 
si aveva supposto dall'eccellentissimo Senato, così 
presto la 
corte in Parigi, convenne andarla cercando, e nel 
cuore dell'inverno, ricondurmi a Lione e di là in 
Linguadoca ed in Provenza, ivi finalmente mi fu 
permesso eseguire le commissioni di Vostra 
Serenità, ricavare le intenzioni, stabilire i 
concerti, ma quando, adempita la mia incombenza, 
speravo il sollievo, mi fu comandato dalle porte 
d'Italia passare ai confini di Spagna, seguitare la 
corte, assistere alle nozze ed ai Congressi.</p>
<p>L'eseguii con rassegnazione solo fra tutt'i ministri 
dei principi grandi, trattone il 
nunzio, a sostenere il posto ed il lustro della 
Repubblica in mezzo di due gran corti in tempo che si 
gareggiava di magnificenza e di pompa.</p>
<p>Convenne in appresso attraversare un'altra volta la 
Francia e tra gli ardori del caldo ricondurmi a 
Parigi, ed allestirmi per servire al solenne ingresso 
delle Maestà, ancorchè gettata la 
spesa non potutosi poi intervenirvi per accidenti ben 
noti.</p>
<p>Infine la pietà pubblica esaudì i miei umilissimi 
voti e mi permise restituirmi alla patria.</p>
<p>Ciò che io abbia sofferto, quanto io abbia profuso, non dirò in dieci anni di quattro ambasciate, 
ma in queste ultime due straordinarie, Iddio lo sa e 
la mia casa se ne risente, avendo in particolare per 
circa quindici mesi di quella di Francia, 
che è stata un moto perpetuo, portato tutto il peso 
sopra le private fortune, restando creditore ancora 
per più della metà dei miei scarsi stipendii.</p>
<p>Ma perchè alla patria è obbligata la vita medesima, non deploro le consumate sostanze, nè mi 
dolgo degl'incomodi, ben m'affliggo che le debolezze 
mie non abbiano potuto supplire ai numeri di così 
importante servizio, e che la malignità della sorte 
contendendo con la equità della pubblica causa non 
abbia adempiuti i voti di tutto il mondo cristiano e 
le speranze giustissime di Vostre Eccellenze. </p>
<p>Il re mi ha onorato d'una collana d'oro, solito 
regalo degli ambasciatori straordinarii, e si è 
compiaciuto accompagnarla col suo ritratto in un 
giojello in testimonio di gradimento benigno 
per il mio lungo e penoso servizio.</p>
<p>Non essendo al tempo della mia partenza allestito, 
Sua Maestà il giorno avanti il mio uscire 
di Parigi mi fece dire dal conte di Brienne segretario 
di Stato, e dagl'introduttori ricercare espressamente 
che mi contentassi fosse posto in mano 
dell'eccellentissimo Grimani.</p>
<p>Così appunto è seguito, come dalla lettera di Sua 
Eccellenza che umilmente presento ed io tutto rimetto 
all'arbitrio supremo di Vostra Serenità e delle 
Eccellenze Vostre per riceverla dalla benefica mano 
della pubblica munificenza. Grazie. </p></div2></div1></body></text></TEI.2>
