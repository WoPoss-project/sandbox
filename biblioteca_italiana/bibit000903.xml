<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il doge Leonardo Donà (1596)</title>
      <author>Federico Seneca</author>
    </titleStmt>
    <extent>139 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000903</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-24T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-24T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Seneca, Il Doge Leonardo Dona' (1596).</head>
<div2><head>La sua vita e la sua preparazione politica prima del 
dogado.</head>
<argument><p><hi rend="italic">Extesa in scrittura non anchora finita della 
relatione, che io feci in voce per più di quatr' hore 
continue nell'Eccellentissimo Consiglio de' Pregadi alli 12 
di marzo 1596 della mia ambascieria di Constantinopoli a 
Sultan Mehemet Gran Signor de' Turchi l'anno 1596 per la 
sua successione a quell'imperio et per la rinovatione della 
pace.</hi> </p></argument>
<opener><salute><foreign lang="lat">A te Domine incipiat, et per te cepta finiatur.</foreign></salute></opener>
<p>L'instituto della nostra Republica di volere dagli 
ambasciatori suoi alli Principi del mondo non solo di tempo 
in tempo gli avisi delle loro negociationi et delli successi 
importanti, che nelle corti avengono, ma publica relatione 
anchora in questo Senato delle cose più considerabili, che 
stando appresso li Principi possono da essi essere osservate, 
è instituto veramente, lodevole et molto profittevole al 
nostro governo.</p>
<p>Perciochè quella eruditione, che per l'occasione data dalla 
patria alli ambasciatori è presa da pocchi nelle corti, si 
viene con questa maniera a communicare a tutti li cittadini 
del suo governo, come sono le Signorie Vostre Illustrissime, 
et è loro prestato modo facile quasi per infusione di 
informarsi et di instruirsi in breve tempo di tutto quello 
che, con gravi disaggi et fatiche, et si può dire con 
immensi pericoli a costo della lor vita, essi a pocco a 
pocco imparano. </p>
<p>Ma sì come da chi lungamente dimora in una corte giusta 
cosa è che ha la Serenità Vostra et le Signorie Vostre 
Illustrissime ricerchin abondante instruttione di molte cose, 
così da quelli che vi dimorano pocco et che vi vanno per un 
solo negocio, benchè importantissimo come ho fatto io, non 
doveriano le Signorie Vostre Illustrissime nè 
espettare, nè volere da me più di quello che proportionato 
al breve tempo potrà essere loro prestato in quest' officio 
della mia relatione dell'ambascieria commessami di 
Constantinopoli.</p>
<p>Hanno havuto altre volte le Vostre Signorie Illustrissime et 
haverano nel ritorno del signor bailo Veniero li particolari 
delli Stati immensurabili del Gran Signore, la conditione 
della sua corte overo Porta, come esso la chiama, il modo del 
vivere, la quantità delle forze, li traffichi et le proprie 
rendite delli regni suoi. Et da me doverà Vostra Serenità 
contentarsi d'intendere il presente corso solamente delle 
cose sue, et quello che tocca alla commissione, che da lei mi 
fu data. Procurerò di esser breve per non dar lungo tedio, 
et perchè io anchora, già lasso di queste fatiche, non mi 
trovo di quell'attitudine, che mediocre pure mi pareva 
d'havere in altro tempo, nè tampocco di quella memoria. Per 
servitio della qual memoria ho fra me medesimo pensato di 
parlare sopra diversi capi, benchè non m'assicuri di poterli 
adimpire. 
Arriverò dove potrò, et quello che per dar fine 
pretermetterò di dire al presente, potrò poi in altro tempo 
et in altre occasioni, vivendo come faccio in questo Senato, 
esplicarlo con maggiore commodità et forse di giorno in 
giorno più profittevolmente.</p>
<p>Li capi del mio raggionamento vorrei che fussero del mio 
viaggio d'andare et di ritorno, della mia negociatione, della 
persona del Gran Signore et suoi ministri et governo, delle 
presenti forze sue in generale, della religione, della guerra 
presente, dell'animo verso et contra li altri Principi, et 
delli dragomani che serveno la Serenità Vostra. Et perchè 
io non mi obligo a determinate parole nè a cosa scritta, 
dirò sopra questi capi più o meno conforme a quanto mi 
servirà per dire così il proprio potere et il tempo et 
il buon servitio della Serenità Vostra.</p></div2>
<div2><head>Del viaggio dell'andare.</head>
<p>Il viaggio mio dell'andare a Constantinopoli per la qualità 
de' tempi et delli turbini della guerra corrente è stato 
nella maggior parte per mare. Perciochè io andai dentro 
dell'arcipelago conforme al decreto di questo Eccellentissimo 
Consiglio con le due galee assignatemi, l'una del 
clarissimo signor Antonio Giustiniano governator de' 
condennati, et l'altra del signor Vincenzo Grimani 
sopracomito. Et mi feci metter in terra nelle riviere della 
Tracia sulla spiaggia et luoco chiamato il Borù, discosto da 
Constantinopoli di camino da somma per giornate quatordeci.</p>
<p>Et veramente che, se bene tale sorte di viaggio in tempo di 
estate et con armata turchesca fuori conteneva in sè diversi 
contrarii per occasione dello incontro in essa et di altro, 
fu nondimeno il manco male che, accommodandosi alla 
necessità che s'haveva della mia espeditione, potesse essere 
deliberato.</p>
<p>Perciochè dubbio alcuno non è che, ritrovandosi il camino 
di terra per qualsivoglia stradda sottoposto a frequenti 
incontri et alloggiamenti di gente militare, che del continuo 
in grosse troppe andavano inanti e in dietro, io rimaneva, 
tenendo tal via, esposto all'appetito, all'indescretione et 
alla insolentia della gente da guerra. La quale hoggidì è 
fatta tanto inobediente et indomabile, come si prova anche 
dalli suoi proprii capi, che nè di comandamenti, nè di 
chiaussi incontrandosi in me et nel presente che havevo, et 
nelli denari che portavo per le occorrentie del bailo 
et mie, non haveriano tenuto conto alcuno.</p>
<p>Et potevo essere quasi certo di haver a ricevere alcuna 
grande indignità et notabil danno. Oltre che, cadendo il 
viaggio mio in tempo della perdita di Strigonia et del 
saccheggiamento di Patrasso et di altre loro disaventure, la 
gente volgare, che vive con impressione che li Christiani 
siano uniti et che questo Stato dia aiuto all'Imperatore o di 
denari o di gente, et che, come vede in tempo di questa 
guerra un Franco (chiamandosi con nome di Franchi 
tutta la nation di Ponente), esistima di vedere un suo 
nemico, non haverebbe pretermesso incontrandosi in me, se non 
una troppa un'altra, di farne alcun notabile oltraggio per 
suffragare alla loro perdita et alla sua desperatione. Del 
che se ne può prendere da molte cose argomento, ma tra le 
altre dall'haversi veduto che, senza riguardo della 
riverentia, debita al proprio Gran Signore, habbiano 
levato il bollo d'oro delle lettere istesse dricciate a lui 
quando le hanno ritrovate per stradda.</p>
<p>Non son però in tutto restato sicuro da tale pericolo nelle 
quatordeci giornate di camino da somma poste dal luoco di 
Borù a Constantinopoli, perchè esso camino anchora, 
benchè sia vicino alla marina et fuori di mano del confin 
della guerra, è stato nondimeno fin a una settimana inanti 
l'arrivo mio per la sua commodità del vivere per li animali 
battuto sempre da molta gente da guerra. Et mia ventura è 
stata, come dicono tutti, l'havermici trovato in conggiontura 
vacua da essi et opportuna per me. Il che è stato causa che 
nel caminare io non ho mai voluto abbandonare di vista le 
robbe della Serenità Vostra, benchè ciò sia seguito con 
grave incommodo mio et delli altri anchora.</p>
<p>Haveva il viaggio per mare esso anchora li suoi impedimenti, 
ma molto più incerti, essendo che il mare è un boscho, che 
non ha certi sentieri, che ti oblighino a caminar per essi, 
et nel quale, scoprendosi li vasselli alla lontana, l'huomo 
con buone galee può prendere quel partito, che conosce 
doverli riuscire migliore.</p>
<p>Oltre che incontrandosi con armata guidata da capitanio 
certo, in tempo di buona pace, con li salvocondotti che 
tenevo, et andando al loro proprio Signore per occasione di 
honore et di amicitia, non era verisimile che da essa si 
dovesse ricevere altro aggravio che del solito presente. Ma, 
con tutto ciò, nella nostra navigatione io ho havuto per 
mira di evitare quanto più mi fusse possibile l'incontro 
d'ogni urlo, sapendo che nello incontrarsi molti disturbi 
anche inespettati possono avenire che disconcertano le cose, 
laonde con non s'incontrare in occasione simile alla mia 
tutto era salvo.</p>
<p>Per questo havuto che io hebbi gli avisi prima in Corfù et 
poi al Zante dell'essere dell'armata di qua dal capo Matapan 
sulla Morea, et dell'espeditione che haveva fatto di quatro 
galee verso Sicilia per prender lingua, giudicai convenirsi 
vedendomele così vicino, che per non tener fermandomi più 
in sospeso et in ombra Turchi, che l'allungamento della mia 
ambascieria fusse con artificio; che si continuasse il 
viaggio, ma che noi facessimo il nostro camino alla 
navaruola per schiena di mare dal Zante a Cerigo, in modo che 
non potessimo neanche essere discoperti d'alcun luoco di 
terra, il che, se bene fu fatto con qualche difficoltà per 
la tormenta, che sofferissemo di grosso mare et vento per due 
giornate intiere, non di meno mi riuscì secondo il dissegno 
mio assai felicemente. Et in questo modo gionti a Cerigo, 
havendo lasciata l'armata a dietro, con la quale era molto 
ben raggionevole ritrovarsi le guarde dell'arcipelago, 
et rimase il camino restante, che è di spaccio di 
quatrocento miglia, disoccupato da qualonque sorte 
d'incontro.</p>
<p>Nè mi parve che il non haver ritrovato in Castel Tornese 
dirimpetto del Zante il chiausso, che a mio nome da 
Constantinopoli ci doveva essere per venir meco sopra le 
galere, fusse causa degna di procrastinare l'andata mia, 
tenendo in mano li comandamenti del Gran Signore, quando 
anche fussi stato certo d'incontrarmi senza di lui 
nell'armata sua. Il quale chiausso fu bene espedito dal 
signor bailo, come m'ha detto, molto inanti l'arrivo mio, ma 
o perchè sia stato amazzato per stradda, o perchè tenendo 
la via de mare si sia annegato con certo vassello, non si è 
mai di lui havuto novella nessuna per tutto il tempo, che io 
son stato in Constantinopoli, nè in casa sua propria dalle 
sue donne, nè manco altrove.</p>
<p>Navigassemo per l'arcipelago con le debite cautioni, ma 
convenimmo però detenersi tre giornate intiere dentro d'un 
porto dell'isola di Negroponte per gran fortuna di 
tramontana, che, sì come impediva la navigatione a noi, 
così la impediva ad altri di poterci venir a trovare.</p>
<p>Porteggiassemo sulla Morea dentro dell'arcipelago una notte 
improvisamente in un porto chiamato Porro, et dapoi altre 
sotto capo Mantello dell'isola di Negroponte; poi un'altra 
sull'isola di Metelino, et una dentro del proprio porto 
dell'isola et della terra di Tenedo, cosa che a me 
dispiacque, ma fu per consiglio di necessità, et un'altra in 
certo ridotto salvatico dell'isola di Lembro, senza haver mai 
incontrato nessun vassello armato et pocchi anchora di 
alcun'altra sorte.</p>
<p>Dal Borù io feci l'espeditione del ritorno delle galere 
quanto prima si puotè, così perchè quanto meno i vasselli 
si fermano, tanto minor occasione si dà di essere ritrovati, 
come perchè il 
luoco, che è di spiaggia aperta non deve invitar alcuno a 
detenervisi. Et veramente così per detto rispetto come per 
essere il luoco infelicissimo et di insalubre et infame aere 
et dishabitato, non ci era caggione alcuna di fermarsi in 
esso. Et il clarissimo signor governator con ogni diligentia 
non perdè veramente quell'occasione, che il tempo li 
concesse.</p>
<p>Io diedi alle galee li comandamenti del Gran Signor per il 
ritorno et vi posi sopra per sodisfattione del 
clarissimo governator il dragoman Zenesino, che m'era venuto 
ad incontrare alle marine, et due giannizzeri, che bisognò 
ritrovare per forza di denari, che l'accompagnassero fin dove 
Sua Signoria clarissima voleva, et communicai seco conforme 
all'ordine datomi dalla Serenità Vostra quelli avvertimenti, 
che per mio et suo istesso parere per l'esperientia fatta lo 
potessero condurre fuori de' luochi esterni senza essere 
riconosciuto, potendosi far di meno dell'armata turchesca, 
come per gratia di Dio li è anche riuscito con laude 
sua; in modo che io hebbi dell'arrivo suo la prima notitia di 
Dalmatia che de' alcun' altra parte. Et seppi che l'armata 
del Signor ritornata disse che le dette galee erano passate 
invisibilmente.</p>
<p>Merita il sudetto clarissimo signor governator d'essere 
tenuto molto charo dalla Serenità Vostra per la molta 
eruditione sua delle cose di mare, per la vigilantia, per 
l'ottimo trattamento che dà alle sue ciurme et buon governo, 
che tiene delle sue conserve et per la sua gran bontà 
deditissima al buon servitio della Serenità Vostra; onde 
ella può espettar dalla persona sua cadaun' ottimo et 
diligente servitio in qualonque ordine, che habbia a passar 
per le sue mani.</p>
<p>Et io così per il sudetto rispetto, come per le cortesie 
ricevute in questo passaggio debbo nel mio particolare 
esserle, come li son, molto obligato.</p>
<p>La ciurma di libertà, ch' egli ha fatto con sua propria 
borsa, li costa tanto, che è una confusione a pensarlo, et 
chi arriva a far tanto in questi tempi merita invero 
grandemente appresso alla Serenità Vostra.</p>
<p>Il clarissimo messer Vincenzo Grimani, sopracomito della 
conserva, non si può esprimere quanta cura habbia del buon 
stato della sua galea, nè quanto gran spirito d'honore ch' 
egli tenga. Il che è stato caggione che la sua galea sia una 
delle migliori, che habbia la Serenità Vostra in tanto che 
non si ha in essa che desiderare. 
Egli è gentilhuomo di gran cuore et volontorosissimo di 
servir la sua patria honoratamente. Onde se, finito questo 
carrico, Vostra Serenità lo applicherà, come doveria fare, 
ad altro, riceverà da lui intiero servitio con sua 
sodisfattione.</p>
<p>Non debbo restar di dire che in questo viaggio di tre giorni 
solamente prima per buona ventura io scansai l'occasione di 
vedermi con quelle vinti galere ponentine, che 
saccheggiorono Patrasso; cosa da tutti inespettatissima in 
tempo che sulla Morea si ritrovavano quaranta galere 
turchesche. Perchè, non le havendo vedute, nè imaginandosi 
alcuno dall'esperientia dell'anno passato, che tale 
operatione dovesse essere tentata da esse, io non ho manco 
havuto occasione di darne conto ad alcuno.</p>
<p>Ho veduto nel detto arcipelago, passando con le lagrime alli 
occhi, quelle molte isole, che solevano essere della 
Serenità Vostra, cadauna delle quali, benchè picciola, è 
nondimeno per qualche particolar proprietà considerabile; et 
tutte insieme poi davano grande occasione a questa città di 
nodrire et ampliare in essa quello che tanto le importa, che 
è la navigatione et la marinerezza. Ma quasi tutte, al 
presente, sono ridotte, sì come intendo, a tale diminutione 
di tutte le cose, che non hanno faccia di habitati paesi. Et 
credo che, se li Greci delli antiqui tempi ritornassero a 
vederle, non le riconosceriano: a tanto è devenuta 
per la tirannide la loro deietione. Et ho osservato che 
alcuna di esse, che nel tempo della guerra era posta in 
consideratione per impresa di conto, non mi pare in verità 
cosa tale, che acquistata non fusse stata di più interesse 
che di beneficio dell'acquistatore.</p></div2>
<div2><head>Della negociatione.</head>
<p>Gionto in Constantinopoli alli 17 d'ottobrio, 
mi alloggiai in una stantia fuori della città verso le 
Aquedolce, secondo l'indriccio del clarissimo bailo, per ivi 
ordinare et espettare le cose necessarie al mio publico 
ingresso in Pera, conforme all'uso delli precedenti 
ambasciatori della Serenità Vostra.</p>
<p>Et portando così l'occasione delli giorni che correvano di 
magro et di altre occorrentie me vi convenni detenere fin 
alli 22. Nel qual giorno, che fu di dominica mattina, 
entrai in Pera et fui accompagnato a casa con tutte le debite 
solennità de' incontri, de' publici ricevimenti, de bancheto 
et de' tutte le altre solite ceremonie, che si sono altre 
volte costumate in simile ingresso.</p>
<p>Venne il Chiaus Bassì, cioè il capo di tutti li chiaussi a 
cavallo, accompagnato da quel maggior numero di chiaussi 
della Porta, che puotè haver suo, et dal capitano della 
prima squadra delli spahi sei miglia fuori di Pera fin 
a un ponte, che traversa un fiume, ad incontrarmi, dove, 
fermatosi con la sua compagnia in due ale, mi fece a sapere 
che lo potevo dalla casa, dove io era pocco d'indi discosta, 
montare a cavallo, perchè ivi era stato mandato dal Gran 
Signor per incontrarmi, ricevermi et condurmi fin dentro 
della mia propria casa.</p>
<p>Montai, havuto l'aviso, a cavallo, accompagnato dal 
clarissimo bailo, da tutti li mercanti del Stato che sono in 
Pera, da alcuni delle famiglie delli signori ambasciatori di 
Francia et d'Inghilterra et dalle nostre proprie famiglie, 
et, conggiontomi con il sudetto incontro, che fu veramente 
honorevole assai, entrai publicamente in Pera et fui 
accompagnato a casa, havendo prima ritrovato per stradda una 
compagnia di giannizzeri a piedi habitanti in Pera, che 
vennero armati di archibuso ad incontrarmi; et tutti 
furono ricevuti nel publico bancheto di casa.</p>
<p>Usò meco il Chiaus Bassì in questo ricevimento ottima 
forma di complemento, procurando con le parole sue di farmi 
conoscere che il Gran Signor aggradiva grandemente la venuta 
mia et la buona amicitia della Serenità Vostra, et che egli 
havesse havuto commissione di honorarmi quanto più li fusse 
stato possibile. Et l'istesso fece anchora l'agà, che era 
seco della prima compagnia delli spahi.</p>
<p>Ma di più fu honorato l'ingresso mio da grandissima 
quantità di gente, che, passata da Constantinopoli in Pera, 
s'era posta sulla stradda maestra, dove passammo, mostrandosi 
di haver charo che in tempo di questa guerra con Christiani 
comparisse alla Porta un ambasciatore della Serenità Vostra. 
Et il signor Ibrain Bassà, luogotenente all'hora di Sinan 
primo Visir absente, per ben honorarmi mi fece in questo 
ingresso cavalcare il suo favorito cavallo ornato di ricchi 
guarnimenti.</p>
<p>Visitai, subito che lo potei fare, il sudetto signor Ibrain, 
che mi ricevè con ottima creanza et con buon honore della 
Serenità Vostra, sì come all'hora fu scritto, et solo di 
tutti gli altri Bassà, che susseguentemente in altri giorni 
visitai, mirò il presente che io li diedi delle vesti et 
altro secondo il solito; et disse che Dio ricompensasse la 
Serenità Vostra: quello che non ha fatto alcuno delli altri 
o sia perchè hanno costumi più rozi et dissimili dalli 
suoi, overo 319 perchè siano soliti di così fare 
con tutti, che gli presentano secondo l'ordinario.</p>
<p>Usò anche meco amplissime parole in dimostratione che al 
Signore et a lui fusse gratissima la benevolentia di Vostra 
Serenità in questi tempi.</p>
<p>Procurai con il sudetto signor Ibrain d'essere introdotto, 
quando prima li pareva bene, al Gran Signore per basciarli la 
mano et per esponerli la commissione mia, la quale anche 
nella detta mia visita communicai seco. Egli me la offerse ad 
ogni mio piacere, et posto l'ordine con il Signore, et fatto 
apparecchiar solennemente il solito bancheto darsi nel Divano 
di Sua Altezza alli ambasciatori, mi fece a sapere con un 
chiaus della Porta che io potevo andare al Signore, se mi era 
di commodità la dominica prossima all'hora seguente.</p>
<p>Io, per il desiderio che havevo di presto espedirmi conforme 
anche alla commissione, che tenevo dalla Serenità Vostra, 
accettai la giornata detta, per non mi allungare 
l'espeditione differendola, benchè, per li patimenti 
sofferti nel viaggio, mi ritrovassi in indisposta conditione 
di sostener la fatica di tale ceremonia. Et la notte 
precedente al giorno determinato hebbi tanti dolori intestini 
del corpo, che la passai tutta senza sonno con gemiti et 
dolori continui, pregando Dio, poichè l'ordine era posto, 
che mi bonacciasse, come pur si degnò di fare, il male la 
mattina. </p>
<p>Feci apparecchiar io medesimo con molta diligentia et 
circonspettione il presente delle vesti, delli argenti et 
delle altre cose fattemi dare dalla Serenità Vostra, secondo 
il solito stile senza quasi minima alteratione, che riuscì 
anche, sì come ho inteso, honorevole et laudato da quelli 
che lo viddero del proprio Serraglio.</p>
<p>Et io, accompagnato dal clarissimo bailo, dalli gentilhomini 
che erano meco, dalle nostre numerose famiglie, da tutta la 
natione et da altri amici, andammo a smontare a quella 
scalla, cioè traghetto di Constantinopoli, dove il medesimo 
Chiaus Bassì sopradetto con molti delli suoi a cavallo mi 
aspettava per guidarmi in Divano. Et il patrone della nave 
Lioni, che era in Constantinopoli, accommodò la sua barca in 
forma di bergantino, acciochè il traietto della mia 
persona et del signor bailo accompagnata da molti per me con 
gli altri riuscisse con maggior honore della Serenità 
Vostra.</p>
<p>Il Divano s'era fatto in quel giorno impire quanto 
più solennemente si poteva, affine che apparisse la 
grandezza et la maestà della corte dell'Altezza Sua. Ma, con 
tutto ciò, a me esso riuscì di gran lunga inferiore a 
quello che io espettava, et "che mi fu rappresentato et 
dipinto prima ch' io lo vedessi. Ma è ben vero che 
l'occasione della guerra presente lo ha estrinanito assai".</p>
<p>Alla comparitione mia alla loggia, dove dimorano li Bassà 
per le loro audientie et consultationi, tutti si levorono in 
piedi et mi riceverono cortesemente senza però discostarsi 
dal loro sedile <foreign lang="lat">iuxta</foreign> il solito suo. All'incontro di 
essi ci furono dati due honorevoli scagni da sedere, et 
passorono fra di noi diverse parole di complemento et di 
altri raggionamenti, che non sono da rifferire. 
Doppo li quali, furono tra di noi et delli Bassà poste le 
tavole secondo il costume loro, che non starò a raccontare, 
le quali furono pienamente servite et come a me parve 
honoratamente con li proprii serventi di fuora della vivanda 
del Gran Signore <foreign lang="lat">iuxta</foreign> la usanza. Una sol volta ci fu 
dato da bere pocco inanti la fine del pranso con una gran 
tazza piena di certo loro sorbeto, che al gusto mio mi parve 
una mirabile et propria bevanda per cacciare la sete.</p>
<p>Finito il pranso, rimosse le tavole, et fatti alcuni brevi 
raggionamenti fra noi, ci fu fatto segno di levarsi, et 
lasciati li Bassà dove erano per continuare le loro 
audientie, noi fussemo condotti a sedere sotto una loggia 
aperta, che tali sono le stantie tutte del loro Divano, nella 
faccia del sole, che a me in particolare, essendo assai 
fiacco, fu non pocco molesto per spaccio quasi d'un'hora. 
Doppo la quale entrati dentro della propria stantia 
del Gran Signore tutti li Bassà, io dietro a essi insieme 
con il bailo fassemo introdotti alla presentia sua.</p>
<p>Et quasi <foreign lang="lat">immediate</foreign> l'uno doppo l'altro fussemo 
condotti da due suoi servitori di dentro, che ci tennero 
secondo il solito ben ferme le mani, a basciarli la veste, la 
quale da uno di essi ci fu porta alla faccia, non havendo noi 
modo di far nè più nè meno di quello, che li detti 
conduttori volevano.</p>
<p>Et, questo fatto, fussemo dalli medesimi ricondotti a dietro 
spalle per non volgere la schiena al Gran Signore in capo 
alla camera, dove, prima di dir cosa alcuna, si fermassimo 
fin che li nobili nostri che erano meco, il segretario et 
alcuni altri della mia compagnia, furono a uno a uno 
introdotti all'ufficio sudetto et rimandati fuora.</p>
<p>Nel fare la riverentia vicino al Signore, egli chinò la 
testa, et l'istesso fece nel mio alluntanarmi da lui. Finito 
questo, io dissi con alta voce quello, che mi commesse la 
Serenità Vostra, che, se bene era pocco, fu anche ridotto in 
manco parole, ma le più sostantiali, facendole interpretare 
da Mehemet Celebi cozà della casa del clarissimo bailo, 
messomi inanti per il meglio in tale ufficio da Sua Signoria 
clarissima, dovendo esser fatto da persona turcha.</p>
<p>Pretermessi consultatamente di dire che Vostra Serenità 
haveva sentito gran dolore per la morte de' Sultan Amorat suo 
padre eccetera, così anche consigliato di fare dal 
clarissimo bailo per non introdurre in tempo di consolatione 
memoria di cose meste; ma dissì che, per l'allegrezza della 
felice successione sua al potentissimo Sultan Amorat suo 
padre eccetera, ero stato mandato dalla Serenità Vostra, et 
per la confirmatione di quella buona pace, che haveva tenuto 
seco et con li altri felicissimi suoi predecessori eccetera. 
Del quale mio breve ufficio fu il giorno precedente molto ben 
prima instrutto, mandandoselo a memoria il sudetto cozà di 
casa.</p>
<p>Detto che io hebbi quanto conveniva, al che il Signor attese 
mirandomi quasi sempre in faccia, egli non diede risposta 
alcuna, che io potessi udire, nè il bailo tampocco, ma disse 
nondimeno con bassa voce sentita dal cozà et dalli Bassà, 
che erano più vicini et che, per la familiarità della 
propria lingua, potevano udir meglio delli altri, questa sola 
parola ossun, che in lingua nostra vuol dire: così sia 
fatto. La qual parola, ripigliata subito da Ibrain Bassà, fu 
con alta voce espressa, dicendo in maniera che tutti 
facilmente udirono: Sua Maestà ha comandato che così sia 
fatto. Con che noi facendo riverentia si licentiassimo et 
ritornassimo a casa.</p>
<p>Questo primo ufficio espedito, ritornassemo il signor bailo 
et io a ripigliar per mano tra di noi le consultationi, che 
havevamo anche prima fatto circa il modo, che si doveva 
tenere per incaminar la negociatione della confirmation della 
pace et del rinovellar la capitulatione di essa conforme 
all'ordine, che io tenevo dalla Serenità Vostra, che in 
somma era che io procurassi destramente di far levare, se 
potevo, li capitoli delle paci vecchie, che hora sono 
impertinenti, di far dicchiarir meglio il capitolo che 
tocca a schiavi, et di ottennere alcuna favorevole 
decchiaratione sopra quello, che tocca alle angherie delle 
mercantie di levante, et che in ogni modo cautellassi la 
Serenità Vostra, che il pagamento fatto delli ultimi 
settantacinquemille cecchini apparisse sodisfatto. Ma 
che in ogni modo la mia principal mira fusse della 
confirmation della pace quanto più prestamente si potesse.</p>
<p>Et veramente che con buona raggione si desiderava dalla 
Serenità Vostra, che in questa occasione fusse data alcuna 
miglior forma alla capitulatione vecchia, perchè essa era 
tanto inculcata da un imbroglio et da una repplica di tre 
capitulationi vecchie, fatte l'una sopra l'altra in tempo di 
Sultan Suleimano del 1538, di Sultan Selim del 
1572 con il signor bailo Barbaro et del 
1573 con il signor ambasciator Badoaro, et di 
Sultan Amurat nel 1575 con il signor ambasciator 
Soranzo, che era quasi fatta inintelligibile da chi la 
vedeva, oltre che conteneva l'obligo della volontaria 
deditione di Napoli et di Malvasia eccetera, della 
restitutione di Sopotò, dell'obligo della pensione di Cipro, 
et del disobligo doppo perduta quell'isola, della pensione 
prima del Zante di cinquecento cecchini, et la repplica della 
medesima fin a mille e cinquecento, et di diverse altre cose 
che, per essere state adimpite, non ci era più caggione 
alcuna di commemorarle.</p>
<p>Et quando sopra le dette tre capitolationi vi fusse anche 
stata aggionta questa quarta o quinta, che la debbiamo 
chiamare, la farraggine conveniva farsi tanto lunga et 
intricata, che sarebbe stato gran noia a dillucidarla in 
maniera che stasse bene.</p>
<p>Hora, per ottennere cadauna delle cose predette, si 
ritrovavano non pocche difficoltà. La prima era che, 
dovendosi trattare con persone novelle et inesperte, le quali 
de' cadauna cosa riceveno spesso ombra, dubitavamo che fusse 
da essi tenuto per alteratione dal vecchio quello che 
veramente non era. L'altra che, non potendosi in 
aliena lingua differentissima da tutte le altre esplicarsi a 
piena et intiera sodisfattione per via di interpreti, si 
rendeva difficile assai a capo per capo discutere quale era 
sovercchio et quale necessario et conveniente.</p>
<p>Appresso si ritrovava che, per far dicchiarire che li 
settantacinquemille cecchini fussero stati pagati, era 
necessario haverne la ricevuta, cosa che noi non 
havevamo overo che essi contentassero che tutto il capitolo 
posto nella rinovatione della pace fatta con Amorat, nella 
quale si parla del restante delli denari, che all'hora se li 
dovevano da Vostra Serenità, fusse levato, et che con alcune 
parole generali si dicesse al presente che, tutte le 
conditioni delle capitulationi vecchie fussero state 
adempite dalla Serenità Vostra. Nel che poteva occorrere 
qualche difficoltà o almeno lunga quistione.</p>
<p>Et inoltre andavamo dubitando che, se per facilitare la 
giusta et piana intentione del senso della Serenità Vostra 
si fussemo da noi stessi condotti a presentare una minuta 
della capitulatione formata da noi stessi, potessero li 
ministri di questo meravigliarsi et sentir dispiacere. 
Perchè, essendo in costume appresso di loro nelli tempi 
passati di dare et non di ricevere la forma della 
capitulatione, poteva parer cosa nova che nella occasione 
presente, dimandandosi confirmatione del vecchio, li 
presentassimo noi stessi la scrittura, et quella in alcuna 
cosa diversificata dal vecchio.</p>
<p>Ma, per superare queste difficoltà, io presi risolutione 
nel secondo abboccamento, che tenemo con Ibrain Bassà, di 
dirli che, non domandando io altro che la rinovatione della 
capitulatione vecchia, poteva Sua Signoria farla ritrovare et 
dar ordine che con alcune pocche decchiarationi necessarie si 
rinovellasse.</p>
<p>Ma che non volevo rimaner di dirli che, havendola noi ben 
considerata, ritrovavamo essere in essa diversi particolari 
di cose adimpite et finitissime, che non havevano più 
bisogno di essere repplicate, onde la loro commemoratione non 
giovava nè all'una parte, nè all'altra, et allungava la 
scrittura in estremo. Ma che nondimeno noi s'accommodariamo 
al suo proprio parere, pur che quello che haveva bisogno di 
decchiaratione si dicchiarasse. Il qual modo io tenni, per 
levar ogni ombra che si procurasse novità, et per darli 
causa che, facendosi capace del piano senso nostro, devenisse 
più prontamente nel nostro parere.</p>
<p>Volse a pocco a pocco et con longo giro il Bassà farsi 
capace di quello, che noi volevamo inferire, non havendo per 
essere novello nel primo governo compita cognitione delle 
cose nella capitulatione di tre imperatori unitamente 
contenute, et non potendosi senza molta difficoltà con 
interprete esprimerle tutte.</p>
<p>Finalmente, doppo essere stato portato, come disse, di 
monte in monte, essendosi fatto capace di quello che si 
dimandava, rispose che lo laudava, perchè quello che è 
adimpito non haveva bisogno di essere rinovellato. Et che noi 
potevamo farne una scrittura mettendola in turco, perchè 
saria stata considerata et confrontata con il vecchio; et 
così sarebbe stata espedita.</p>
<p>Di questa risposta rimanendo noi contenti, si conducessemo a 
fare una minuta in ottima maniera, prendendo le istesse 
parole per apunto della vecchia in tutti li capituli, che, 
stando convenientemente bene, non havevano bisogno di 
decchiaratione migliore, perchè, non apportando frutto 
verruno l'alterar in essi le parole, si levava insieme, 
lasciandole come sono la caggione della lunghezza et di dar 
ombra.</p>
<p>Rimovessimo le cose sovercchie et adimpite, decchiarassemo 
quello che ci parve havere bisogno di fruttuosa 
dicchiaratione, convertissemo le parole de' summissione in 
parole di sincerità et di vera et buona amicitia, 
migliorassimo li capitoli appartinenti a schiavi et alle 
mercantie del levante, espressamente dicessimo et 
aggiongiessimo nel capitolo, che dice che li baili non siano 
travagliati per particolari, che l'attore dimandi le sue 
instantie nel foro del reo et non altrimente, et appresso 
decchiarassemo che tutte le obligationi contenute nelle 
capitulationi passate si confessavano per questa adimpite, et 
non pretermettessemo de' includervi tutte le cose della 
vecchia, che ben è che vi siano.</p>
<p>Et fatta mettere la detta minuta diligentemente in turco con 
non mediocre fatica di farla reincontrare alla presentia mia 
et del clarissimo bailo anchora, la presentassimo al signor 
Bassà, acciochè la facesse incontrare con la vecchia et che 
dasse ordine per la espeditione.</p>
<p>Ma avenne che, quando credevamo il Bassà haverla come 
qualsivoglia altra cosa in memoria havendola letta tutta et 
che fusse per espedirla, facendo io sollecitar l'espeditione, 
egli dimostrò di non si ricordare d'averla havuta; cosa che 
ci apportò non mediocre fastidio.</p>
<p>Ma pure fattosela ritrovare et datala in mano del Nessangi, 
ministro principale et vecchio nel suo carrico, che sigilla 
tutte le cose, nè ciò fu prima di haverci posto sopra 
ottima consideratione, fu dal detto Nessangi et dal 
cancellier grande detto che, apparendo nella capitulation 
vecchia doversi dare certa restante somma di denari al Gran 
Signore, li quali esso Nessangi sapeva molto bene essere già 
stati pagati, era nondimeno necessario che di questo 
pagamento si trovasse chiarezza, et che, trovatala, fusse 
nella capitulatione espressamente aggionto per cautione anche 
di tutti li ministri, chè, constando essere stati pagati, 
perciò non si parlava più di essi in questa capitulatione 
nova, come non si faceva anche delle altre cose già 
adempite.</p>
<p>Per la qual cosa noi si mettessimo con diligentia, non 
havendo altro rifuggio, a far ricercar nelli libri delli 
defterdari tutti li pagamenti fatti, et procurassimo 
d'haverne autentica loro nota, che fu fatta vedere al Bassà 
et al Nessangi sopraditto. In virtù della quale egli 
aggionse di sua propria mano, con saputa del Bassà, una 
postilla alla nostra minuta, nella quale, conforme al 
desiderio nostro et della Serenità Vostra, questo 
particolare si dicchiariva. 
Et doppo haver appresso accommodato, secondo il gusto suo, 
alcune parole, che non erano di rilevo, ce la fece ritornare, 
acciochè si potesse da novo netta presentare al Bassà per 
farla espedire.</p>
<p>Rimessa la scrittura in netto et data al Bassà, quando 
pensavamo tutto essere deffinito, perciochè era stata anche 
tale fatta vedere al Gran Signore, che ci haveva consentito, 
come ci fu riferito dalli suoi proprii ministri, et come già 
scrivessimo, et quando credevimo che si dovesse dar ad 
ingrossare in publica forma per farla segnare secondo il 
solito, ecco che ci venne riferito che, di ordine delli 
Bassà, vi era stato aggionto che per l'avenire da ambe le 
parti nelli porti, dove potevano entrar vasselli et farsi 
aqua, non si potessero far fabriche nè fortezze, perchè non 
nascesse cosa contra la pace.</p>
<p>La qual cosa confesso che mi diede tanta perturbatione 
d'animo, quanto habbia sentita a miei giorni, vedendo 
benissimo le consequenze che si tirava seco, et come non 
fusse a modo alcuno da tolerare. Si mettessimo adonque molto 
vivacemente a procurare che la detta conditione si rimovesse, 
come è stata rimossa et depenata sopra la medesima minuta 
firmata de' mano del Gran Signor, che rimane secondo il 
solito nelle mani delli ministri per loro memoria 
et cautione.</p>
<p>Et con questa maniera, senza repplicare da novo li 
particolari già nelle nostre lettere scritti, il negocio fu 
deffinito et messo in publica forma et signato dal Nessangi, 
con dirsi dentro che così sia del proprio regio pugno del 
Gran Signor stato ordinato che si scriva la capitulatione, 
che io ho presentato alla Serenità Vostra.</p>
<p>Ma, fatto questo, non si poteva però tener per certo che di 
nuovo non potesse rinascere alcun contrario emergente per 
causa della mutatione di governo seguita nelli primi Visiri, 
la quale avenne mentre che le ultime sopraditte cose 
seguivano, et anche perchè a me per la detta caggione si 
prolongava il modo di basciare le mani al Gran Signor et di 
licentiarmi, poichè, come la Serenità Vostra fu all'hora 
avisata, dentro de' due sole settimane fu privato del 
carrico de' primo Visir et fatto meisul Sinan Bassà absente, 
et subrogato in luoco suo il Lalla Bassà presente in corte, 
che, dopo esser stato un giorno solo in Divano, cadete 
infermo et in spaccio di otto giorni morì. Et Sinan, che era 
stato privato dieci giorni inanti, essendosi ritirato in 
certe ville fuori della città, fu di novo ritornato al primo 
luoco; lo arrivo del quale a me conveniva d'espettare per 
licentiarmi dal Signor con la participatione sua, poichè era 
ritornato un'altra volta a sedere primo Visir della 
Porta.</p>
<p>Ma pure quando piacque a Dio egli venne, et non fu 
necessario di rivangar seco cosa nessuna, perchè seppe dalli 
ministri et da me che già tutto era espedito, et con il 
mezzo suo fui introdotto al Gran Signor, hebbi in Divano il 
publico secondo bancheto honoratissimamente et mi licentiai 
con intiera sodisfattione sua dal Gran Signor et da tutti li 
altri Bassà, come dinota la lettera dell'Altezza Sua, che io 
ho presentato a Vostra Serenità, che forse è una delle più 
amorevoli, et dirò così più costumato che habbia ricevuto 
la Serenità Vostra molti anni sono dalla casa ottomana. 
Nella mia licentia il Signor inclinò un pocco la testa, 
ma non proferì parola nessuna, essendo così il solito del 
proceder suo.</p>
<p>Questo è stato il corso della negociatione mia, d'intorno 
alla quale conviene ch' io faccia alla Serenità Vostra 
alcune considerationi; et la prima serà di dirle che essa 
sia seguita senza alcun minimo interesse della Serenità 
Vostra, perciochè dalli presenti ordinarii in poi delle 
vesti solite darsi per antiqua usanza, et come essi 
dicono per canon, che non è stato da me preterito un 
punto, io non ho donato un quatrino, cosa che forse mai 
più è seguita in simil conggiontura, come molti sano.</p>
<p>Et credo che mai più sia stato espedito ambasciator alcuno 
a Constantinopoli con quella simplice commissione che ho 
havuto io. Il che a me è stato così grato, et dirò così 
anche tanto honorevole, come cosa che mi potesse succedere in 
tale negocio. 
Siane sempre laudato Dio.</p>
<p>È ben vero che la conditione de' tempi è stata favorevole 
assai, ritornando a commodo de' Turchi l'haver questa 
Republica amica in tempo che non prevagliono, come solevano 
con i suoi nemici, et che se li accrescerebbe assai il 
travaglio, quando essa si conggiognesse con essi. Ma, con 
tutto ciò, è da sapere che li ministri invecchiati a 
ricevere nelle occasioni de' gravi negocii, come gravissimo 
et importantissimo è stato questo, alcuna estraordinaria 
ricognitione, benchè consentano con quello che si ricerca, 
rade volte avviene che se ne soglino smenticare quando hanno 
il dimandante appresso di sè, et che per ottennerla non 
attraversino et allunghino quello istesso, che essi medesimi 
vogliono.</p>
<p>La seconda consideratione è di avertire che non solamente 
è stata rinovata la vecchia capitulatione, ma se le è dato 
con questa nova alcun miglioramento. Perciochè, quando il 
capitulato si osservi, nelle avante solite inventarsi contra 
li baili per accidenti particolari, la loro diffesa del 
capitolo riformato haverà assai più forza che non haveva il 
passato. Nelli schiavi parimenti l'espressione del dovere et 
del giusto è fatta più manifesta. Et per ridurre le stime 
delle mercantie di Soria alla conditione delli tempi di 
Sultan Sulimano, il nostro presente capitulatio darà 
conveniente forza.</p>
<p>Et se bene si può dire, et è vero, che queste cose si 
osservano secondo la qualità dei tempi, tuttavia non si può 
negare non essere ministro così sinistro, che non si scuota 
più con la raggione chiara et aperta, che non si fa con la 
dubbiosa et inviluppata.</p>
<p>La terza mia consideratione consiste in dire alla Serenità 
Vostra alcune pocche parole intorno alla durabilità della 
capitulatione fatta, et alla forza del suo giuramento. Nel 
che convengo dirle che, per l'esperienza che si ha delle cose 
passate non solo con la Serenità Vostra, ma con li signori 
Austriaci et altri, si conosce che, quando Turchi hanno 
pensato di havere la sua, non l'hanno perdonata ad alcuno. Et 
in quanto al giuramento, sì come non manca modo alle genti 
più religiose di essi di colorire la sua frastura, 
tanto più alli loro muftì et altri dottori, che stimano 
convenirsi al suo Signor di ridur tutto il mondo al 
Mahometismo, non mancheriano cautele per disobligarsi.</p>
<p>Et ogni picciolo accidente da chi ha gran forze et è 
rapacissimo di quel d'altri, come sono li Turchi et 
specialmente li rinegati suoi ministri, suole essere sempre 
riputato per honesta causa di romperla, quando si vuole, 
contra cadauno.</p>
<p>Per questo io esistimo che in tanto si possa credere che la 
pace sia per durare, in quanto la conditione de' tempi li 
persuaderà che la duri, et in quanto li alieni travagli non 
li disturbi.</p>
<p>Mi si potria adonque dire: di che serve tanta diligentia 
nella chiarezza de' capitoli, et nel procurare quando si può 
il loro miglioramento? Serve tale diligentia in questo: che 
durante la pace li negocii cammmano più quietamente, et la 
raggione delli sudditi di questo Stato che negotiano rimane 
più in piedi, che non rimarrebbe se la capitulatione non vi 
fusse. Ma, in quanto poi al tronco principale della pace et 
della guerra, essa dipenderà dalla qualità delli tempi et 
dalla conditione delli Signori che regnerano et dalla 
instigatione delli loro ministri.</p>
<p>La quarta che, quando la conditione de' tempi fusse stata 
diversa da quella che corre, Vostra Serenità indubitatamente 
haverebbe havuto da contendere assai sopra diverse cose non 
solo de' Uscochi et del passare delli sudditi dall'uno 
all'altro Stato, ma sopra la fortificatione della Ceffalonia 
grandemente, perchè altro non volse significare il motivo 
intentato di non fortificar nè i porti, come di sopra ho 
detto, benchè sia stato reietto. Et si conosce che 
l'abondantia di questo concetto, che è nel cuore di molti, 
ha dato causa che, anche fuori di tempo et senza frutto, se 
ne è voluto per via di insinuatione parlare.</p>
<p>Ma è ben vero che, per parer mio, quando tale concetto 
fusse in altra occasione preso per mano, alle proprie 
raggioni di Vostra Serenità si aggiongierebbe la 
cancellatura, che è stata fatta di questa proibitione 
suggerita in questo mio presente negocio sopra il 
fortificare sul suo.</p>
<p>Nè debbo lasciar di dire in questo luoco, per finir 
quello che tocca alla administratione delle cose commessemi 
da Vostra Serenità, che, se bene a me ha toccato di visitar 
nove Bassà et due di essì come primi Visiri, che in altri 
tempi non solevano essere più di cinque o sei, et se ben ho 
dato secondo l'ordinario due vesti per uno a dieci tra 
dragomani et giovani della lingua, che non soleano essere 
più di cinque in sei, et che appresso habbia nobilmente 
presentata la Sultana madre de ordine di Vostra 
Serenità, che in altri tempi non si soleva, ho nondimeno 
administrate le cose sue in maniera che ho consignato al 
clarissimo bailo nel partir mio una delle più principali 
veste d'oro di valore de 450 ducati in circa, disnove vesti 
di veluto, quindeci de altra sorte, una pezza de renso 
finissimo, tutti li undeci horologii, cinque pezze de panno 
compresi li cavezzi et diverse altre cose minute, che tutto 
insieme importa il valore di ducati tremillecinquecento in 
circa.</p>
<p>Et non ho havuto più numero di veste di quello che s'habbia 
dato per il passato, comprese quelle che si sono comprate in 
Constantinopoli nelle altre simili occasioni.</p>
<p>Et restituirò appresso all'officio delle Rason vecchie otto 
vesti, se ben mi ricordo, che ho riportate meco nel ritorno, 
in evento che mi fusse in arcipelago accaduto incontrarmi in 
alcuna delle sue guardie, che non ho incontrato.</p></div2>
<div2 n="Della persona del Gran Signor">
<head>Della persona del Gran Signor, della Sultana madre, delli 
figlioli, delli suoi Bassà et del suo governo eccetera.</head>
<p>Detto del viaggio et della negociatione mia, passerò a 
parlare della persona del Gran Signore et del governo suo 
quello, che nel breve tempo della mia dimora appresso di lui 
può essere venuto in mia cognitione.</p>
<p>Sultan Mehemet quartodecimo Gran Signor de' Turchi della 
casa otthomana, che non senza raggione si fa chiamare 
imperatore, succedendo all'imperiale corona dell'Oriente 
acquistatali da suoi predecessori, è in età di anni trenta 
in circa, computandoli secondo l'uso turchesco, che in ogni 
trent' anni per la raggion delle lune accresce uno dalli 
nostri, ma egli nacque, sì come ho compreso, nell'anno 
1567, essendo bailo in Constantinopoli il signor 
Marin di Cavalli di buona mernoria.</p>
<p>È successo solo a tanto imperio doppo la morte di Sultan 
Amorat suo padre per raggione di primagenitura, ma con la 
morte di disnove suoi fratelli minori, che tutti s'atrovavano 
nel Serraglio all'arrivo suo in Constantinopoli, fatti subito 
strangolare di ordine suo, impietà, come Turchi dicono, 
nella loro setta permessa, non già comandata, per evitare le 
partialità et per tenere tutte le forze dell'imperio unite.</p>
<p>Tra li detti suoi fratelli il maggiore era già pervenuto a 
gli anni sedeci in circa, non senza molto amore del padre et 
gran favore del Serraglio, nè senza proprie conditioni 
condecenti a tale successione, donde la Sultana madre del 
presente Signore pretende d'essere grandemente benemerita di 
lui, havendoli preservata in occasione di non pocco pericolo 
la sua successione nell'imperio quieta.</p>
<p>Et dopo la morte delli disnove fratelli sopradetti, havendo 
tre donne del Signor suo padre morto partoriti di lui tre 
altri figli maschi, sono stati anchor essi di uno in uno 
subito fatti morire, et tutti insieme al numero di ventidue 
si vedono in piccioli depositi far corona al deposito grande 
del padre, che hoggidì si va erigendo in forma d'una bella 
capella dedicata alla sua sepoltura.</p>
<p>È questo Principe di assai condecente aspetto, ma è in 
ogni parte molto più pieno di carne dell'ordinario degli 
huomini, in modo che riesce meglio nell'apparentia a cavallo 
che a piedi. Il colore delle sue carni non pare che provenga 
da naturale insita buona dispositione di corpo, ma più tosto 
da ripienezza, onde la sua habitudine secondo il commun 
giudicio non pronostica lunghezza di vita. È stato allevato 
nel suo sanzacato nella Natolia con pocca et quasi nulla 
cognitione delle cose del mondo, et è quasi sempre 
vissuto nelle commodità et nelli piaceri senza applicarsi ad 
eruditione di cose appartinenti a successore di tanto 
imperio. 
Credeno alcuni ciò essere provenuto per consiglio della 
madre con fine di rimovere dal padre la suspicione, che 
havesse potuto prendere del figliolo, quando l'havesse veduto 
pervenire in adulta età con esercitii et animo molto 
elevato. Onde, essendo la natura humana per sè stessa 
proclive alla dessidia et a i piaceri, quando ella poi viene 
a questo aiutata con la educatione et con l'habito, 
come s'è fatto in lui, si può facilmente credere che, 
come osso sopra osso, imprima maggior forza.</p>
<p>Nelli primi giorni et mesi, che questo Signore pervenne 
all'mperio, impresse tale concetto di sè con la hilarità 
delle sue salutationi, con mandar fuori del Serraglio diverse 
persone ridicole et inutili che et erano, con far prontamente 
pagare li debiti del padre di robbe dalla sua corte prese in 
credenza, et con l'haver spesso per bocca il governo del già 
Sultan Sulimano suo ottavo principe tra questi Gran Signori 
di conditioni prestantissime, che cadauno espettava di vedere 
nella persona sua un governo admirabile.</p>
<p>Ma in capo di pocche settimane s'andò scoprendo in lui due 
grandi imperfettioni, la prima et più principale et che non 
sarà molto facile da sradicare, una naturale grossezza di 
spirito pocco capace di concetti grandi et di governo, 
l'altra una inclinatione dedita troppo alli piaceri et al 
buon tempo, che non solo lo induce in pocca stima appresso li 
suoi, ma lo aliena dal prendersi cura delli Stati suoi, et da 
quella curiosità di sapere, che pur suole erudire gli 
huomini per ignavi che siano. Et queste sue conditioni fin 
pocco inanti il partir mio non solamente erano divertite 
dalli salutari consigli de alcuno delli suoi, overo dalli 
avisi istessi et dalla cognitione delle fluttuanti cose sue, 
ma pareva quasì che specialmente dalla Sultana sua madre si 
amasse che egli non intendesse la mala piega, che prendevano 
li Stati suoi, temendo che con il ricevere dalla cognitione 
travaglio non si caggionasse alcun pregiudicio alla sua 
sanità. Onde altro non gli era posto inanti che occasioni di 
piaceri di tutte le sorti, et il darli a credere 
che alcuni mali successi, benchè di momento, fussero di 
pocco conto, et in somma che il vivere con negligentia 
dovesse essere il primo capo di ogni suo bene. Donde nasceva 
che, non havendo il Principe appresso di sè consiglio di 
valore nellì Bassà, et forse compiacendosi anche la Sultana 
madre che con questa maniera buona parte del governo 
dependesse da lei, nè ci essendo dentro del Serraglio 
persona che vaglia nulla, nè costumando egli di trattar 
nè raggionar quasi mai con alcuno di cose serie, la rozezza 
del suo inteletto era fomentata da una continua tenebria 
quasi di tutte le cose.</p>
<p>Et li Bassà primi Visiri, che dal principio della sua 
successione all'imperio sono stati in quel carrico, 
conoscendo quanto è predetto, et la inclinatione della 
madre, non hanno mai ardito di procedere in maniera seco che 
fusse repugnante alli sensi di lei, sapendo essere in mano 
sua grande facilità di deprimerli.</p>
<p>Oltre che Ibrain Bassà suo genero mentre che ha tenuto 
luoco di vicegerente di primo Bassà, conoscendo che 
d'altronde non proveniva la sua grandezza che dall'essere 
marito d'una figlia della detta Sultana et di una sorella del 
Gran Signore, ha sempre convenuto seco procedere con termini 
tali, che non la disgustasse. Et si sa che, mentre egli è 
stato nel detto carrico spesse volte, sospirava nelle 
occorrentie adverse per il dubbio, che haveva appresso di lui 
o di dover sodisfare al suo debito con significare il tutto 
al Signore, overo di non disgustare alli pensieri et volontà 
della madre con il proprio suo evidente danno.</p>
<p>Ma hora che gli accidenti adversi sono arrivati tanto oltre, 
che non possono essere più dissimulati, nè differiti quelli 
rimedii, che convengono essere palesi a tutti, et che Sinan 
primo Visir, doppo molte fluttuationi già intese dalla 
Serenità Vostra, è ritornato alla Porta, ove con viva voce 
manifesta quello che non poteva forse far di lontano, è 
raggionevole cosa da credere che l'Altezza Sua convenirà 
aguzzarsi un pocco più l'intelletto et cavarsi fuora di quel 
stato di vita inerte et spensierata, nella quale haveva 
supposto di vivere et di godere la sua somma grandezza et la 
soprabondantia di tutte le cose.</p>
<p>Et tanto più si deve temere che sia per farlo, poichè, 
quantonque in sè non habbia quella elevatione di spirito, 
che al governo di tanti Stati appartiene, si scopre 
nondimeno, come vien detto, dalle interrogationi ch' egli fa 
a alcuni suoi predicatori, et dal desiderio che dimostra 
d'havere che li Stati suoi siano governati con rectitudine et 
nella guisa che si faceva nel tempo di Sultan Sulimano, che, 
quando l'esperientia di qualche anno lo haverà documentato, 
possa pervenire a più intiera cognitione delle cose di 
quello che al presente ha, et che il suo presente governo, il 
quale per deffetto del capo non ha dubbio che ha deteriorato 
assai, sia con maleficio della Christianità per 
redintegrarsi.</p>
<p>Uno delli suoi santoni, per insinuarli nell'animo che 
apparti dalla participatione delle cose del governo la 
potestà delle donne, si dice che un giorno sia 
arrivato a dirli, mentre che lo udiva a lodare il governo di 
Sultan Sulimano, che detto Sulimano apunto haveva fatto gran 
danno all'adminstratione dell'imperio suo, perciochè esso è 
stato il primo che habbia maritato le figliole o sorelle sue 
alli Bassà della Porta, le quali prima si sposavano a 
soggetti di pocca conditione, che seco se ne vivevano lontani 
in un picciolo sanzacato senza por mano in quello che non 
dovevano; con l'essempio del quale, havendo poi seguitato gli 
altri imperatori seguenti nel detto costume, hanno dato 
caggione che le donne, per propria sodisfattione facendo et 
disfacendo molti ministri, caggionano non mediocri disturbi 
al buon governo dello imperio suo. 
Il qual concetto anchora che sia stato deriso potrebbe 
anchora a qualche tempo frutificare più di quello che si 
aspetta et che si crede.</p>
<p>Pare anche che la qualità dell'animo di questo Principe lo 
inclini alla giustitia, et che perciò non ami tanto, come 
faceva suo padre, di pigliare per sè le facultà di quelli 
che muoreno, ma che le lasci devolvere dove per raggione si 
deveno.</p>
<p>Et alcuni stimano che una delle potissime caggioni, che lo 
condussero a conferire il carrico di sopremo Visire al Lalla 
Bassà tenuto per huomo da bene, che visse solamente otto 
giorni et era turco naturale, fusse perciochè lui con 
polizza sua mandatali dentro del Serraglio gli habbia più 
veracemente d'ogni altro rivelato li mali successi 
dell'essercito et il pericoloso stato delle cose sue. Dalle 
quali conditioni si comprende che, quando l'animo suo fusse 
coltivato con liberi consigli et con indricci 
veraci et aperti, non sarebbe impossibile di condurlo a 
quella assidua attentione del reggimento delli Stati suoi, 
che sono stati soliti di tenere molti delli Principi suoi 
predecessori.</p>
<p>Gusta questo Gran Signore assai li piaceri della caccia, 
quantonque habbia, come ho detto, grave habitudine di corpo 
non molto accommodata a violenti essercitii. Et per questo 
alcun buon cane striviero, come disse il Bostangi Bassì capo 
de' giardinieri, li riuscirebbe grato presente. Et nel tempo 
che io son stato in Constantinopoli questo più di tutti li 
altri piaceri s'intendeva essere da lui costumato.</p>
<p>Li grandi della Porta et quelli del Serraglio, che più lo 
praticano, parlano della persona sua molto pocco per non 
haver occasione di dirne nè bene nè male et lo fanno 
con quella riverentia et honore che si conviene, ma nella 
commemoratione d'alcun mal successo dell'anno passato, che ha 
loro fatto temere d'alcun più sinistro avenimento del Stato 
suo, alcuni hanno usato dire che la declinatione delli 
imperii suole antivedersi nella qualità delli loro capi et 
nella declinatione delli costumi delli suoi maggiori.</p>
<p>La Sultana sua madre è in età di anni cinquanta in circa, 
et è donna, come si dice, di animo molto altiero et dal 
figliuolo assai rispettata. Onde ella volontiera s'arroga 
quella autorità maggiore che può, et per essere si può dir 
sola che habbia parata l'orecchia del figliolo a tutte le 
hore, si giudica che l'intercessione et li pareri suoi 
habbino appresso di lui molto vigore.</p>
<p>Ma, con tutto ciò, dalla elettione, che il Gran Signor 
improvisamente fece del Lala primo Visir senza alcuna 
participatione sua, anzi con suo non pocco disgusto, et dalla 
morte che fu data a Ferrat Bassà da lei molto favorito, si 
comprende non essere l'autorità di lei di quella suprema 
forza appresso il Signore che communemente tanto si predica.</p>
<p>Ha fin hoggidì questo Principe tre figlioli maschi et due 
femine, nati tutti de una istessa donna. Il primo è nominato 
Selim che è di dodeci anni, il secondo Acomat, et il terzo 
Sulimano. Et si dice che finhora habbia conggresso con otto 
altre donne, tre o quatro delle quali siano già gravide, in 
modo che non ha da dubitare che 
sia per mancarli la successione. Ma, con tutto ciò, quando 
in questo tempo seguisse sua repentina morte, la tenera età 
di figlioli, le dissensioni che sono nelli suoi ministri, il 
mancamento di huomini intelligenti et valorosi, et 
l'inobedientia della sua militia conggionta con li pericoli 
della guerra presente metteriano in grande iscompiglio le 
cose delli regni suoi. Donde nasce che alcuni delli suoi non 
tengono per buon consiglio che la persona sua hoggidì 
s'aventuri in essercito, et lasci la sede dell'imperio in 
mano d'altri, prevedendo che con la sua disgratia sarebbe 
conggionta quella de tutta la sua posterità, et si 
correrebbe pericolo della anihilatione di tutto l'imperio.</p>
<p>Governa il Signore il suo grand'imperio con pocchi ministri 
rispetto all'ampiezza sua, le cose civili et particolari che 
appartengono a tutti, con il mezzo d'huomini turchi naturali 
intelligenti delli riti loro, et, come diriamo noi, con 
dottori overo huomini di robba longa, i quali con nome di 
Cadì presiedono alle città et altri luochi piccioli et 
grandi, et rendono in esse raggione secondo li loro costumi 
et con certa loro tale quale dottrina. Capi delli quali Cadì 
tutti sono due Cadileschieri, persone principali, uno della 
Grecia, l'altro della Natolia, che sempre assisteno nelli 
Divani, dove sono li Bassà di tutto il governo, et dove è 
la propria persona del Gran Signore, et lo consigliano dentro 
della sua propria stantia separatamente dalli Bassà, et lo 
advertiscono delle cose appartinenti al politico governo del 
Stato suo, et li ricordano et metteno inanti le persone, 
che essi reputano degni per tutti li Cadilasghi, che si vanno 
cambiando di tempo in tempo.</p>
<p>Et questo ordine d'huomini, benchè proffessi esteriormente 
santimonia et bontà con l'habito et con tutte le maniere di 
fuori, s'intende nondimeno che nell'universale, salvi alcuni 
pocchi, sia inclinatissimo per il dritto et per il torto al 
suo proprio interesse, pocco curando l'universal commodo et 
la vera giustitia delli loro subietti.</p>
<p>Le cose poi appartinenti alla loro setta overo religione che 
la dobbiarno chiamare, della quale ne dirò alcuni 
particolari in altro passo, sono governate da un loro capo 
chiamato Muftì, eletto et deposto dal Gran Signore a suo 
piacere, et dalli medesimi doi sudetti Cadileschieri et da un 
ordine d'homini, che volontariamente s'applicano al servitio 
delle loro moschee, et che si erudiscono della loro dottrina 
et anche di qualche cosa appartinente a <foreign lang="lat">philosophia</foreign> 
nelle scole, che hanno conggionte alle dette moschee 
dotate di non mediocri rendite. Dell'uno et dell'altro delli 
quali generi d'huomini non mi par necessario dirne altro.</p>
<p>Ma le cose poi della guerra, del governo del Stato, et la 
summa di tutte le cose più principali è raccomandata di 
fuori alli capi principali delle provincie chiamati Beghirbei 
et alli Sanzachi delle terre grosse loro suppositi et alli 
generali delli esserciti, et al capitanio del mare, che oltre 
il governo dell'armata tiene la presidentia et la cura di 
diverse riviere del mare et di tutte le isole, et quelle di 
dentro poi con la sopraintendentia di tutte quelle di fuori, 
che vuol dire la summa del tutto è commessa alli Bassà 
Visiri della Porta, che sono più et meno conforme alla 
volontà del Gran Signore, ma non sogliono eccedere cinque in 
sei o sette di numero. </p>
<p>Ma la summità di tutto si riduce finalmente nel primo 
Visire di essi, che come luogotenente del Gran Signore guida 
et indriccia tutte le cose ben con l'assistentia a delli 
altri, ma con tanta veneratione et riguardo, che, dove egli 
parla, gli altri rade volte ardiscono d'aprire la bocca non 
che di apertamente contradirli.</p>
<p>Con il consiglio adonque di questi Bassà della Porta il 
Gran Signore governa le cose sue, et quatro giorni della 
settimana, per quel spaccio di tempo che a lui piace, li 
admette a sè per intendere et ordinare quello che occorre, 
che sono il sabbato, la dominica, il luni et il marti per 
un'hora più o meno doppo pranso, costumando essi nelli detti 
giorni di mangiare in Divano, dove si riducono per tempo per 
le publice audientie et per fare le loro consultationi.</p>
<p>Ma fuori anche delle dette giornate suole alcuna volta il 
Signore fare andare a sè, quando uno, quando un altro di 
essi, ma 
specialmente il primo Visire per tener seco quelli 
raggionamenti, che più li aggradano. Questo ordine 
d'huomini, che s'adoperano nelle cose supreme militari et di 
governo, è tutto di schiavi del Gran Signore tratti dalle 
case de' Christiani in tenera età, quando si fa la raccolta 
delle genti per suo servitio, overo di Christiani 
adulti rinegati.</p>
<p>Li Bassà presenti et viventi, che io ho nella corte 
conosciuto, sono prima Sinan primo Visir, Ibrain secondo, 
Mehemet terzo, Chalil quarto, che ha anche il carrico di 
capitanio del mare, Sinan detto Cigala il quinto, Assan 
eunucho il sesto, et Acmat parimente eunucho, che non è in 
corte, ma fu, doppo la visita che io li feci havendolo veduto 
a seder in Divano, espedito per Bossina.</p>
<p>Sono anche Visiri della Porta Giaffer eunucho et Assan 
figliolo del quondam Mehemet Bassà, hora generali dello 
essercito, et parimente un figliolo dell'istesso Sinan Bassà 
primo Visir, che si trova nelle frontiere di Ongheria. Et 
questi due ultimi mi pare haver inteso che habbino havuto il 
grado di Bassà Visiri dal detto Sinan, mentre haveva la 
suprema autorità dell'essercito con la confirmatione del 
Gran Signore.</p>
<p>Sinan primo Visir bossinese nato de' Christiani et condotto 
da fanciullo in Constantinopoli nel tempo che fanno le 
raccolte de' giovani per servitio delli Serragli et per la 
descrittione de' Azamogliani et Giannizzeri, dice di essere 
in età di ottant'anni. 
Io non credo però che siano tanti, ma sarano pocco 
meno. È di schiatta d'huomini, che viveno molto, perciochè 
ha un fratello persona privata, che vive appresso di lui, che 
si tiene che habbia quindeci in vinti anni più di lui. </p>
<p>Questo ministro è passato nell'età sua per diversi ordini 
militari, ha havuto diversi governi di consideratione, et in 
assai fresca età è pervenuto al grado di Bassà Visire non 
per parentella ch' egli habbia havuto per via di donne con li 
Gran Signori, ma per il concetto che si è havuto di lui, che 
sia huomo di molta intelligentia et di valore. Nel corso di 
questa sua dignità di Bassà grande è stato quatro volte 
deposto et fatto, come essi dicono, mansul et poi restituito 
nell'istesso grado; così havendo portato li gusti et 
disgusti del passato et del presente Signore, le emulationi 
di Ferrat Bassà già strangolato suo acerbo nemico, et 
questa ultima rotta, ch' egli ha havuto infelicissimamente in 
Vallachia, per occasione della quale si stimava che non solo 
dovesse essere deposto dal carrico, come fu, ma anche fatto 
morire.</p>
<p>Ma il gran mancamento d'huomini d'intelligentia, 
d'esperientia et di comando, che ha al presente questo 
imperio turchesco, ha constretto come si vede il Gran Signore 
con pocco decoro delle cose sue vedendosi morto il Lalla suo 
agà, che li fu surrogato, di ricchiamarlo otto giorni dapoi 
la sua privatione per causa da tutti detestatissma al 
medesimo supremo ufficio. Et veramente che tra tutti li 
Bassà della Porta non pare che hoggidì sia altra 
persona d'esperientia simile alla sua, nè atta a sostenere 
tanto peso, nè a dare l'indriccio necessario per la levata 
del Gran Signore di casa per l'essercito come si dessegna. Se 
bene la età sua grave, le infermità sofferite et le 
revolutioni seguite di lui lo hanno conquassato tanto, che 
forse difficilmente et impossibilmente si potrà reggere 
sotto tanto peso.</p>
<p>È stato questo ministro fin hora nel suo negociare con 
tutti sinistrissimo et terribilmente nelle parole fastidioso, 
onde era stimato quasi impraticabile, et di Christiani è 
stato tenuto sempre per acerbissinio nemico, et come quello 
che nelli successi delle cose passate per sua mano, che non 
sono però state molte, non haveva veduto in faccia l'aspetto 
della mala fortuna, si persuadeva tanto di sè stesso, che 
sprezzava et teneva tutti per nulla.</p>
<p>Ma, doppo che è pervenuto a questo fondo della sua 
età, et che è agitato nella perdita et sconfitta di tutto 
il suo essercito in Vallachia, et che conosce le forze 
dell'imperio otthomano non essere invincibili anche da 
principi a esso molto inferiori, è divenuto alquanto più 
mansueto et trattabile, se ben non si può in tutto partire 
dalla ferocia invecchiata della sua natura. Et con me 
ha però trattato assai condecentemente fuori dell'ordinario 
uso de' suoi precedenti costumi.</p>
<p>Una conditione ho sentita lodare da quelli che hanno 
negociato seco, che è di mantenere la parola sopra un 
negocio una volta detta, et di essere facilmente capace di 
quanto seco si tratta, quando da privato affetto non sia 
prima persuaso di volerlo intendere in contrario. Et benchè 
ami esso anchora li doni, come tutti li Turchi fanno, non è 
tenuto tanto ingordo come alcuni altri sono stati. Ma non ha 
anche caggione di esserlo, ritrovandosi ricco di grandissimo 
valsente non solo di oro, come alcuni stimano, dicendo egli 
haver modo di pagare del suo proprio per qualche tempo 
molta gente da guerra, ma di rendite di case, di botteghe et 
di possessioni quasi in tutti li luochi principali del 
dominio turchesco per somma, come alcuni dicono, il che però 
io non so se habbia in tutto a credere, di più di ducento 
mille scudi all'anno. 
Li quali Dio sa doppo la sua morte in chi pervenirano, 
benchè habbia figlioli.</p>
<p>L'animo di questo ministro verso la Serenità Vostra non è 
mai stato, sì come intendo, se non malamente inclinato, et 
mi è stato affirmato havere egli altre volte detto parlando 
di questo dominio con qualche sdegno simili parole: 
L'Imperator de' Christiani è tributario del Gran Signore, et 
quelli pescatori non lo vogliono riconoscere! Venirà tempo 
eccetera ch' io farò eccetera.</p>
<p>Ma in questo tempo egli lauda di prudentia et di buon 
consiglio la Serenità Vostra, come quella che sta quieta, et 
si astiene nel raggionare dalle sinistre parole, che solevano 
uscire dalla bocca sua.</p>
<p>A questo ministro è attribuita in gran parte la causa della 
guerra presente, che, per essere malamente successa, lo rende 
all'universale delle genti non pocco odioso, ma egli l'adossa 
a quell'Assan Bassà di Bossina, che fu il primo rotto sotto 
Petrina vicino al fiume Una di quella provincia. Et non è 
alcuno che lo iscusi di non haver prima d'andar in essercito 
fatte le solite grandi preparationi d'un anno prima, 
come è di costume della casa otthomana. Donde si giudica che 
siano proceduti fin qui li contrarii successi di questa 
guerra.</p>
<p>Nè dirò altro di questo ministro, poichè la sua grave 
età et le emulationi che ha per essere stato caggione della 
morte de Ferrat Bassà, che hora è desiderato in vita, 
potriano facilmente esser causa, che per pocco più s'avessi 
a negociar seco. Ma, come si sia, egli è certo huomo 
intelligente et da tenerne sino che vive molto conto, non si 
vedendo hora altri che se li equipari. Ha fabricato 
del suo in diversi luochi molti alloggiamenti pii, et 
hoggidì fa condurre un'aqua dentro della terra di Galipoli, 
che li costerà più di centomille cecchini.</p>
<p>Ibrain secondo Bassà, nato nel sanzacato di Cherzego vicino 
alli Stati della Serenità Vostra, suole per questo dire di 
essere suo parente, et pare anche che voglia essere oriondo 
delli descendenti delli già Signori di quel Ducato. Et altri 
dicono che nella sua pueritia sia stato clerico nel 
monasterio di Santa Sava posto nel detto Ducato, et d'indi 
condotto nel Serraglio di Constantinopoli. 
Dal quale, essendo uscito con grado, è in pocco tempo per 
favore pervenuto a diversi carrichi del capitaneato del mare, 
di Bassà del Caiero et Visir della Porta, et nell'ultima 
absentia di Sinan Bassà ha anche essercitato il luoco et la 
tenentia sua di supremo Visire.</p>
<p>Non dimostra nell'aspetto più di quarant' anni, ma altri lo 
stimano sin de cinquanta. È cognato del Gran Signor 
presente, tenendo una delle sue proprie sorelle nata 
dell'istesso corpo per moglie, dalla quale gli proviene li 
favori et le grandezze che ha, senza li quali non sarebbe 
pervenuto, nè si mantenerebbe in esse.</p>
<p>È di natura facile et piacevole et che rade volte tenendo 
luoco di primo Visir negava concessione ad alcuno, ma la 
istessa concedeva anchora dapoi a qualonque altro gliela 
dimandasse, donde pareva non essere molto fermo il negociare 
con lui, et che la dolcezza delle parole sue non 
corrispondesse alli fatti.</p>
<p>La corte non lo teneva per huomo da sostenere il peso di 
primo Visire, nè di quella esperientia che conviene a tanto 
ministerio.</p>
<p>Egli non è ricco, non solo perchè non ha havuto lunghe 
occasioni di arrichirsi, benchè sia stato capitano del mare 
et Bassà del Caiero, ma perchè è tenuto non immodesto nel 
tirare per sè, et perchè è anche profuso nel donare al 
Signore et nel sodisfare alle 
importanti spese, che gli apporta la Sultana sua 
moglie, donna di gran dessiderii et che si fa molto temere da 
lui. </p>
<p>Verso la Serenità Vostra o sia per la conditione de' tempi, 
overo per alcuna inclinatione ch' egli habbia, ha dimostrato 
in questa occasione buona volontà. Ma nondimeno, o sia per 
la sua pocca memoria o per alcun' occulto fine che egli 
havesse, mi ha dato per alcuni giorni, sì come scrivessimo, 
non pocco travaglio d'animo protrahendo la mia espeditione, 
benchè finalmente poi la coadiuvasse et la portasse lui 
stesso nelle mani del Gran Signore.</p>
<p>Vivendo sua moglie et la Sultana madre, che per rispetto 
della figlia lo sostenta assai, se ben non pare che lo ami 
molto, conviene questo ministro essere in non pocca stima, 
quando bene non habbia più come non ha al presente il luoco 
di primo Visire, come haveva quando io arrivai in corte et 
che negociai seco le cose commessemi dalla Serenità Vostra.</p>
<p>Nel mio licentiarmi da lui, egli dimostrò sommo desiderio 
della conservatione della pace, et di imprimermi che la 
volontà del Gran Signore verso la Serenità Vostra sia per 
conservarsi ottima. 
Et finalmente arrivò a dirmi questo, che, tenendo il Gran 
Signor molti ministri, nelli quali tutti non può concorrere 
la prudentia, Vostra Serenità, nelli accidenti che avenire 
potessero, non corri a furia, ma dia notitia alla Porta et a 
lui, perchè tutto sarà accommodato.</p>
<p>Terzo Visire è Mehemet Bassà zio del Signore, come quello 
che ha per moglie una sorella di Sultan Amorat suo padre. 
Questo è huomo di cinquant' anni al più et di buona 
complessione. Era nella sua adolescentia barbieroto in Pera, 
et essendo stato introdotto nel servitio del Serraglio in 
quella età, la buona fortuna sua l'ha condotto come barbiere 
del Gran Signor passato ad essere cognato suo et alla 
grandezza di Bassà. Et perchè fu egli quello che 
circoncise il presente Gran Signore, è chiamato tuttavia 
hoggidì da molti Mehemet Bassà il ceroico, a differentia di 
quel Mehemet Bassà grande, che molti anni sono morì.</p>
<p>Questo è tenuto per huomo di prudentia et atto al governo 
in casa, ma non già di esperientia, nè per servitii di 
fuori. Egli non si spinge più inanti di quello che sia 
chiamato, ma vive con speranza d'essere portato un giorno al 
primo Visirato.</p>
<p>A me disse nel mio ultimo licentiarmi da lui, come 
quello che esistimò li raggionamenti tenuti meco da Sinan 
Bassà nel secondo bancheto publico de peschiere de Corfù 
eccetera, come si scrisse non convenienti alli tempi presenti 
per la sospicione, che seminorono dell'animo suo, che io non 
li mettessi a conto. Et che se nelle occorrentie di alcun 
momento, che toccassero alla Serenità Vostra, sarà anche a 
lui dato parte, si conoscerà di non haverlo fatto 
infruttuosamente. Ha egli fatto fabricare una moschea 
in Constantinopoli così bella et grande, che quando altro 
non faccia lascierà memoria di essere stato un huomo grande. 
Vive in casa sua con più politia delli altri.</p>
<p>Chalil Bassà, quarto in ordine, ha anche il carrico del 
capitaneato del mare. Questo è esso anchora cognato del Gran 
Signore, havendo per moglie un'altra Sultana sua sorella nata 
dalla istessa presente madre che vive et questa, come se 
intende, è la prediletta de tutte. In virtù di questo 
matrimonio, egli è quello che egli è, che per altro si 
giudica che non sarebbe pervenuto a tanto grado, nè in esso 
si mantenirebbe. È stato però altre volte agà de' 
giannizzeri et beghirbei overo, come hora chiamano 
tutti li principali governi, Bassà di Bossina.</p>
<p>È huomo di bella dispositione di corpo, che nel matrimonio 
suo lo fece antiporre ad altra persona di conditione 
maggiore. È di natione schiavona, di pocca esperientia et di 
ingegno, come alcuni dicono, pocco elevato et desideroso di 
doni et di guadagni. 
Sostenta nella sua persona per forza delli favori delle 
Sultane suocera et moglie il capitaneato del mare, che in 
ogni occasione come sommamente invidiato dal Bassà Cigala li 
viene insidiato.</p>
<p>Crede egli quest' anno d'essere astretto ad uscire con 
l'armata, cosa che nè a lui nè alla moglie aggrada, et 
quando potesse senza perdere il luogo substituire uno 
dipendente da sè, lo faria volontieri, ma non può tolerare 
che il Cigala li faccia fortuna. Et perciò stanno tra di 
essì come il cane et la gatta.</p>
<p>A me ha atestato con parole tanto larghe et piene di far 
rispettar le cose della Serenità Vostra et di far castigare 
et impiccare i corsari, in evento che esso esca con l'armata, 
che, quando la vigesima parte fusse esequita, a me parerebbe 
di potermi contentare assai.</p>
<p>Quinto Bassà Visir è il Cigala già capitano del mare 
nominato esso anchora Sinan come il primo Visir. Questo 
è nato di casa nobile genoese et fu nepote del già 
cardinale Cigala, che viveva in Roma con qualche stima l'anno 
1562. Ma la sua casa et li suoi, non saperei dir 
come, son fatti habitatori di Messina in Sicilia, dove 
possedeno beni di qualche consideratione. Suo padre, 
come capitanio di un galeone di corso, fu già preggione 
della Serenità Vostra et fu poi per la intercessione di Roma 
liberato. 
Dalla qual captura come da interrompimento della fortuna di 
casa sua, dicono alcuni che nasca specialmente l'odio che 
porta a questa Republica, che è, assai manifesto, benchè 
dapoi esso vi aggionga altra causa.</p>
<p>La sua madre è stata turca fatta dal padre captiva in 
Castelnovo, et vive hoggidì vecchia in Messina et buona 
christiana, dove anche vivono due sui fratelli, il maggiore 
de' quali, che come primogenito possede alcuni feudi reali, 
se li oppose in campagna sopra quelle riviere, quando l'altro 
anno con l'armata del Gran Signore egli fu alla depredatione 
delli contorni di quella città; l'altro nominato Carlo è 
stato a visitarlo in Constantinopoli molto da grande con fini 
non ben del tutto conosciuti, ma si partì finalmente da 
lui con pocca sodisfattione. Giudicasì che la sua speranza 
fusse di cavare gran facoltà di denari da lui, ma che forse 
avertisse in tutto il contrario, pretendendo il Bassà di 
cavare et di essere presentato et donato da lui conforme alla 
ingorda volontà de quelli, che essendo già christiani si 
sono fatti turchi.</p>
<p>Suo padre morì in Constantinopoli schiavo et morì 
christiano, et egli essendo giovane, ma giovane adulto, si 
fece turco, et mediante come si stima il suo valore è 
pervenuto in alto stato.</p>
<p>Tiene per moglie una figliola di una vecchia Sultana 
ricchissima, che fu già moglie di Rusten Bassà celebre 
ministro nelli anni 1560 in circa, dalla quale 
riceve et aspetta maggior beneficio di robba.</p>
<p>Doppo Sinan primo Visir, del quale egli è amicissimo, tiene 
esso Cigala maggior credito d'intelligentia et di valore 
delli altri. Ma è tenuto basso dalli altri et specialmente 
da Chalil, che ha il favore delle Sultane, il quale non può 
tolerare che egli ardisca di farli fortuna. Et la necessità, 
che ha il Gran Signor d'huomini da carrico principale, de' 
quali è poverissimo, lo farà forsi portare a qualche 
carrico d'importanza. Il che si ha a desiderar che 
non segua in parti vicine alla Serenità Vostra, o dove 
concorrano i suoi negocii, perciochè, oltre quanto è 
sopradetto, stimando lui di essere stato offeso da lei nel 
divertirlo dal capitaneato del mare et altro, pare che habbia 
con li ininistri suoi un animo et anche un aspetto pieno di 
veleno.</p>
<p>Nel visitarlo per complimento due volte nel mio arrivo et 
nel partire, mi pare di haver da lui ricevuto assai più 
indiscreto trattamento, che da cadaun'altro, per le caggioni 
sudette.</p>
<p>Egli pare pieno di mal contento, et li suoi dicono che hora 
la casa othomana non tiene conto d'huomini valorosi, et che 
egli desidera, per cavarsi di corte et per far meglio li 
fatti suoi et non star in ocio, di essere mandato per Bassà 
del Caiero.</p>
<p>Di Assan Bassà sesto Visir eunucho dirò pocco, perchè non 
mi pare che sia in consideratione di essere portato a 
maggiore fortuna. 
È huomo di 50 in 60 anni, fu Bassà del Caiero, dove 
expellando s'arricchì, et essendo inquisito donò al Signor 
gran somma di pressenti, et così si è mantenuto in stato. 
È meraviglia a considerare come carrichi tanto importanti 
siano commessi a tale 
qualità di persone. 
Si disse nel mio partire che saria mandato dal Gran Signore 
prima della sua levata di Constantinopoli a provedere le 
vettovaglie per la persona sua et per lo essercito. 
Questo ha le rendite delle sue provisioni a Santa Maura et 
contorni, onde favorisse quelli corsari, et si rammarica che 
li coloni suoi passino sopra le isole di Ceffalonia picciola 
et grande. </p>
<p>Acmat eunucho settimo Visir ha seduto in Divano una sola 
volta doppo l'arrivo mio, essendo venuto dalle parti 
confinanti con il Persiano, dove dicesì che s'habbia 
diportato bene. Et fu <foreign lang="lat">immediate</foreign> espedito per Bassà di 
Bossina. Può essere che sia huomo di valore, 
ma lo andamento suo non lo dimostra. Dicono che sia ricco et 
che paghi del suo alcuni buoni huomini, che ha seco.</p>
<p>Di Giaffer et di Assali Bassà generali dell'essercito io 
non posso dir cosa alcuna non li havendo veduti. Il primo, 
quando io arrivai in Constantinopoli, era fuori delle mura 
sotto li suoi padiglioni espedito per Ungheria, et l'altro si 
trova alli confini di Vallachia con nome di essere il miglior 
soldato, che hoggidì habbia tra capitani il Gran Signore. Fu 
figlio di Mehemet Bassà et è huomo, come mi è stato detto, 
di cinquant' anni.</p>
<p>Ha la Serenità Vostra inteso con quali ministri et 
con quale forma di governo regga il Gran Signor il suo 
imperio. Al che mi pare convenevol cosa di aggiognere che 
l'amministratione di tutte le cose è fatta con tanta 
rapacità et tirrannide, che trapassa di gran lunga 
qualsivoglia altra sorte di disordinato governo che si 
sappia.
Perciochè li ministri principali delle provincie grandi, 
benchè di breve tempo si cambiino, ritornano nondimeno dalli 
loro governi per mezzo delle expillationi et delli donativi 
tanto ricchi, che cento, ducento, quatrocento, seicento, 
mille cecchini di dishonesto guadagno pare quasì che sia un 
dir nulla. </p>
<p>Et benchè sia solito che, o per querela de i popoli, o per 
instigatione de gli emuli, o per altra causa siano mandati 
sopra li detti governi inquisitori, ha nondimeno tanta forza 
il donare alli inquisitori istessi dall'inquisito et il 
presentare ricchissimamente il Gran Signore, che ogni 
inquisitione è sopita. Et benchè l'espillatore resti con 
questa maniera expillato in parte, tanto però è quello che 
li rimane anchora, et così ampla è la porta che con tale 
via si apre di havere altri governi, che a lui pare di 
non perder nulla. 
Ma quello che più delle altre cose eccita et augumenta 
l'animo alli ministri di cavar dalli popoli quanto più 
possono indirettamente senza alcuna erubescentia ogni sorte 
di guadagno, è che è stato posto in costume di donare alli 
Gran Signori istessi per haver li principali governi grande 
quantità d'oro, la quale, dovendosi poi da chi la dà 
reimborsarsi, fa che sia tenuta lecita qualsivoglia 
illecita via per ritrovarla. Nel che pare che Sultan Amorat 
padre del presente Signore fusse grandemente inclinato per 
accrescere il suo casnà overo erario di dentro, come 
veramente l'accrebbe. 
Ma questo Signore però fin hora s'intende che reprobi tale 
forma di vendite, et che se ne sia fin al presente astenuto 
et che habbia dato orecchie ad un suo predicatore, che 
interrogato da lui sopra la forma del buon governo, rispose 
esser necessario che egli redimesse quel Stato, che suo padre 
con la forma sudetta haveva di esso venduto. </p>
<p>Sono per questa causa li popoli sommamente mal trattati, ma 
più di tutti li altri li christiani, alli quali nessuna cosa 
si perdona, dalla quale si conosca modo di poter cavare sotto 
qualche pretexto alcun utile. Poi gli hebrei, delli quali il 
paese turchesco abonda assai; et doppo questi li mori, 
che, benchè mahometani, sono però in molte cose discrepanti 
dalla setta turchesca, et perciò sono essi anchora non pocco 
expillati et mal contenti.</p>
<p>Si aggiongne a questa expillatione l'alterezza et la superba 
insolentia della maggior parte, per non dir di tutti quelli 
che governano, che veramente li rende insopportabili. Il che 
credo io che provenga non tanto dalla proprietà tale, che 
pare sempre haver havuto questa natione turchesca et schita, 
ma perchè quasi tutti sono da infimi et plebei nascimenti et 
da vilissime servitù elevati ad alto stato. <foreign lang="lat">Asperius 
nihil infimo cum fertur in altum.</foreign> Non tolera il governo di 
Turchi nobiltà di alcuna sorte nè fra li sudditi, che essi 
acquistano, nè manco nella descendentia delli loro proprii 
schiavi, anzi escludeno dalli officii grandi li figlioli o 
almeno nepoti medesimi di quelli rinegati, che hanno 
havuto li maggiori governi, acciochè non sia nodrita fra di 
essi posterità che possa nobilitarsi, nè tirare a sè 
alcuna sorte di seguito. Donde avviene che, introducendosi 
del continuo nelli sopremi carrichi schiavi et rinegati 
nuovi, le male proprietà sopradette si conservano et la mala 
contentezza de' subditi sempre si augumenta. Il che, se ben 
pare che assicuri dalle seditioni intestine il loro imperio 
et che per questa via tenga ridotto nella sola persona del 
Gran Signore l'unica grandezza et ubidientia di tutte le 
cose, nondimeno quanto sia fuori delli termini di Stato 
durabile, a me pare che cadauno lo possa facilmente 
considerare, essendo che nessuna cosa violente è perpetua, 
et che quando le loro forze fussero una volta abbatute, non 
ci sarebbe persona alcuna in tanti Regni suoi, che per il suo 
proprio interesse, nè per la memoria de' beneficii ricevuti 
pensasse alla loro restauratione, nè al loro ritorno.</p>
<p>Il che, essendo dalli Gran Signori et dalli ministri 
principali ben conosciuto, nè parendo loro che il mutar 
stile et introdurre nuove forme fusse loro giovevole, premono 
nel tener sempre gran quantità di militia pagata, per 
contener in officio non meno li suoi sudditi che li suoi 
nemici, et con questa via sola della oppressione de' 
subditi, et con tener modo pronto di reprimere i suoi nemici 
et di acquistar sempre novelli Stati pensano di conservarsi. 
Nel che importa sommamente che l'animo del Principe sia 
elevato et bellicoso, perchè, quando egli rilasciasse il 
fondamento della sua institutione, che consiste più 
nelle armi che nella giustitia o benevolentia de' subditi o 
nel rispetto di religione, non difficilmente profonderebbe et 
andarebbe in rovina.</p></div2>
<div2 n="Delli stati, forze, denari">
<head>Delli stati, forze, denari, eccetera del sito di 
Constantinopoli opportunissimo all'imperio d'oriente 
eccetera.</head>
<p>Li Stati del Gran Signore sono di così grande ampiezza et 
tanti di numero, che il connumerarli solamente darebbe tedio 
alla Serenità Vostra con relatione di cosa, che a Lei et a 
tutti può essere facilmente notoria. Nè all'obligo di 
questa mia breve ambasceria mi pare che tale distinta 
commemoratione s'appartenghi.</p>
<p>Dirò solamente in universale, per quello che tocca 
all'ampiezza et al numero loro, che la loro circonferentia di 
mare, per certo commune calculo che si fa, non è minore di 
otto mille miglia, et quella di terra si conta anche del 
medesimo et forse maggiore circuito, et sono tanti di numero, 
che in altri tempi constituivano molti regni, molti 
principati et molti ducati, che fra le altre potestà del 
mondo erano grandemente considerabili.</p>
<p>Nel particolare poi mi occorre di essi dire che, se bene 
sono per il mal governo et per la tirrannide de' ministri 
molto dishabitati, non hanno però bisogno che d'altronde sia 
loro sumministrata cosa verruna pertinente al vivere et alla 
loro diffesa, ma si possono amministrare tra di essi ad 
invicem senza haver da passar per mano d'altri tutto quello, 
che a un grandissimo domimio può essere necessario, quando 
però siano conservati, come hora sono, sotto la 
potestà di un solo signore.</p>
<p>Ma è ben vero che tanta è la distantia di un regno 
dall'altro, benchè tutti siano continuati, che con assai 
grande difficoltà le forze di un paese et li viveri anchora 
si possono communicare da uno all'altro, arrivando la loro 
lunghezza in alcune parti al camino di quasi quatromille 
miglia.</p>
<p>Tra questi Stati alcuni sono dotati dalla natura di così 
belle, commode, utili et delitiose conditioni, che, quando 
fussero governati bene et che il loro principe attendesse 
alla loro coltivatione et augumento, cosa che questi signori 
otthomani non fanno, si potriano chiamare il paradiso 
terrestre del mondo. 
Uno delli quali è in Europa la Grecia et la Tracia con 
alcune altre provincie contorni, dove è situata la 
grandissima et nobilissima città di Constantinopoli. La 
quale ha qualità così eccellenti, che io, doppo haver 
peragrato molti paesi, nelli quali ho pur veduto molte delle 
più belle cose, che vi siano, non saperei nel sito suo altro 
che desiderare che principe et governo differente 
da quello, che ha, et diversa religione.</p>
<p>Et credo che, se un principe christiano lo dominasse nella 
guisa che far si suole queste nostre parti di ponente, 
permettendo che cadauno potesse intieramente godere il suo et 
lasciarlo a suoi posteri, non et saria bellezza nè vaghezza 
alcuna nel mondo equiparabile alla sua. Perciochè, oltre 
l'ampiezza della città circondata da un'antica tripplice 
muraglia di circonferentia di disdotto miglia habitatissinia 
tutta, il sito suo è tale, che nè per la vagliezza, nè per 
la commodità di tutte le cose imaginabili al vivere et alle 
delitie humane si potrebbe ritrovare il più proprio.</p>
<p>È Constantinopoli situato in una delle estreme parti 
d'Europa sopra una punta di terra, dove l'Europa è divisa 
dall'Asia da un stretto canale di mare di non maggiore 
larghezza di un miglio; onde la communicatione da una delle 
tre parti del mondo all'altra è tanto facile et così 
commoda mediante li navilii et le picciole barchete, che del 
continuo passano da una parte all'altra, che non così 
facilmente camminiamo noi altri dalla città di Venetia 
alle rive di Marghera et di Lizzafusina.</p>
<p>Et il continente dell'una et dell'altra parte è tutto 
domestico, tutto coltivabile, tutto fertile et tutto ameno in 
quanto più si possa desiderare. Et quello, che dà alla 
città di Constantinopoli apparentia di rara beltà et 
commodità inestimabile, è che la riviera opposita 
dell'Asia, dove è Scutareto, che è un grossissimo 
villaggio comparabile di fabriche a una buona città, è 
tutta habitata di case parte da piacere et parte da commodo, 
che rende nel mirarla un soavissimo gusto et un gratissimo 
aspetto.</p>
<p>Sette miglia delli 18 della circonferentia della città 
sono sopra detto canale, sette altri poi sono verso 
amplissime et utilissime campagne della Grecia, che si 
estendono per qualsivoglia verso a centinara et centinara di 
miglia con terreni fruttiferi et colline delicatissime senza 
impedimento alcuno, che possa impedire la loro 
coltivatione, nelle quali appresso quel pocco che et 
è di buono si farebbe, come era anticamente, da altra gente 
con la coltura tutto quel più di commodità et di abondantia 
et di vaghezza, che si basti a desiderare.</p>
<p>Li quattro miglia poi rimanenti delli 18 della 
circonferentia predetta della città sono posti sopra un 
altro canale fatto dal mare sopradetto, che a guisa d'un 
amplissimo et profondissimo et purissimo fiume s'intermette 
dentro d'un sello, che separa da un altro lato la città di 
Constantinopoli da quella di Pera, che sopra detto canale le 
è opposta, il quale non è di maggiore larghezza di quanto 
sia da San Marco alla Zudeca.</p>
<p>Et questo canale, estendendosi anchora molto più delli 
detti quatro miglia fra terra fin dove entra in esso un fiume 
chiamato le Aque dolci, serve del più bello et del più 
commodo porto alla città, che si possa vedere in 
qualsivoglia luoco del mondo.</p>
<p>Et perchè le rive dell'una et dell'altra città et di tutta 
quella costiera si vanno dolcemente elevando, caggionano che 
in tempo di qualonque fortuna il detto porto overo canale 
rimane sicurissimo, et rarissime volte aviene che anche le 
picciole barchete non lo possino passare.</p>
<p>In questo canale et in questo gran porto qualsivoglia sorte 
di amplissimo navili et anche li galeoni di 1500 botti 
s'accostano alle rive et scarricano le loro mercantie, come 
in questa città facemmo dalle nostre gondole le nostre 
persone in terra.</p>
<p>Et l'una et l'altra riva d'intorno è ripiena quando più 
quando meno di varie sorti de' navilii, che del continuo vi 
abondano, in tanto che mai se vi numerano meno di 
ducentoccinquanta buoni et grandi caramussali, et alcune 
volte trecento, quatrocento et cinquecento, oltre qualche 
buon numero di navilii anchora molto maggiori. Il quale 
aspetto di tanti navilii, oltre che dà alla città un 
ornamento admirabile, riempie anchora l'animo de chi li 
mira di alta consideratione, come veramente intervenne a me 
nelli primi giorni che lo caminai, riandandomi per la mente 
la quantità della marinerezza et le altre grandi commodità, 
che da così abondante et frequente navigatione si potrebbe 
in molte occorrentie ricevere.</p>
<p>Sopra questo canale dalla parte di Pera fuori della città, 
ma a essa conggionto, è l'arsenale del Gran Signore di 
centoesettanta volti fabricati per galere, che tutti 
uno appresso all'altro beveno sopra la superficie dell'aqua, 
alli quali se ne potriano aggiognere quanti altri si volesse, 
con tanta facilità del varare delle galere et del condurre 
de' legnami et delle altre occorrentie per la fabrica loro, 
che non si potria desiderar la maggiore.</p>
<p>Questo canale ripieno sempre di vasselli nel modo che ho 
detto, havendo da una parte uno delli lati della città di 
Constantinopoli per lunghezza di quatro miglia, che 
elevandosi dolcentente in collina scopre et manifesta subito 
all'occhio tutte le fabriche sue, et specialmente quelle di 
sette in otto grandissime moschee equiparabili alle più 
belle chiesie, che si vedano in questa città et anche in 
Roma, et havendo dall'altra parte opposita la città con 
le vigne di Pera, che li corrisponde di vaghissimo aspetto, 
et tenendo poi in faccia la terra di Scutareto dalla parte 
dell'Asia, è veramente la più bella cosa da vedere che sia, 
a giudicio mio, sopra la terra.</p>
<p>Et se, come ho detto, questo sito fusse in mano di altre 
persone et di altro principe, non si può esprimere a quale 
giocondità et utilità si potrebbe ridurre. Ma quello che 
sopra tutte le altre conditioni lo rende meraviglioso et 
veramente atto nato all'imperio di una gran parte del mondo 
et specialmente alla navigatione del mare, è che il 
sopradetto suo sito è riposto dentro delli sopradetti canali 
nel mezzo di due mari bianco et negro, che così 
Turchi li chiamano, per li quali mediante un continuo flusso 
et reflusso di navilii non è cosa che da tutte le parti del 
mondo non vi si possa commodamente condurre.</p>
<p>Et quando li venti soffiano da una parte dell'hemisferio 
all'hora serveno a quelli che navigano nel bianco, che vuol 
dire nell'arcipelago et in tutte queste altre parti da noi 
anchora cognite et habitate; et quando soffiano dall'altra, 
conducono quelli che vengono dal negro, cioè dal mar 
maggiore, che circonda ben duemillecinquecento miglia con 
diverse notabili provincie, le quali tutte si può dire che 
servano al commodo di quella gran città. Nel qual mar 
maggiore, prima che da Constantinopoli si entri, si 
naviga per un canale stretto di tre miglia et lungo disdotto, 
che, separando l'Europa dall'Asia, contiene nelle sue rive 
frequenti casali e terre grosse et diverse altre disggionte 
habitationi, che lo rendono tutto delitiosissimo da vedere et 
da godere quanto più dire si possa. </p>
<p>Et acciochè il passo di questo canale non fusse così 
facile a tutti, li possessori christiani dell'imperio 
d'oriente lontano da Constantinopoli cinque in sei miglia vi 
fabricorono dall'una et dall'altra ripa alcuni castelli et 
alcune torri, che hora si chiamano del mar negro, le quali 
assicuravano et impedivano l'ingresso conforme ai loro 
voleri.</p>
<p>Nel mar bianco poi, prima che dal sopradetto gran porto di 
Constantinopoli si possa entrare overo uscire, è necessario 
passare per il stretto d'un miglio in circa di mare del 
canale che ho detto, dove, essendo da una parte una punta 
della città, sulla quale è situato il Serraglio del Gran 
Signore, et dalla opposita poi una torre, assai grande posta 
sopra un scoglio mirabilmente fatto dalla natura et separato 
dal continente dell'Asia quasi per chiudere il passo, ben si 
dimostra che chi è patrone di quella città sia patrone 
anchora di tutta la navigatione delli due mari.</p>
<p>Et perchè l'adito alla invasione della città di 
Constantinopoli per la via del mar bianco si rendesse 
difficile, la situatione del detto mare è posta in maniera 
che, partendosi dalla città et navigandosi dalla sua mano 
diritta per spaccio di duecento miglia per il principio suo 
anticarnente detto il mare della Propontide et hoggidì del 
Marmora, prima che sbocchi nell'arcipelago, la natura 
lo ristringe in un canale sì fattamente stretto, che non 
eccede il spaccio d'un miglio et mezzo in due, dove sono 
collocati li castelli, overo Dardanelli, che si chiamano di 
Constantinopoli uno nell'Asia et l'altro nell'Europa, dalli 
quali si può assai commodamente impedire l'ingresso a chi 
volesse dentro violentemente penetrarvi, siti ambedue 
veramente degni da essere considerati et che insieme caminano 
ad ornamento et a sicurezza maggiore della detta nobilissima 
et bellissima città di Constantinopoli.</p>
<p>La visione di questo sito et delle amplissime campagne et 
fertili regioni, che lo circondano, che hoggidì sono molto 
pocco habitate, essendo sopra tutti li altri attissimo alla 
navigatione del mare, et al facile dominio di gran parte 
della terra, mi ha fatto ritornar a memoria quello, che non 
da libri nè da scrittura ch' io habbia, ma in voce ho alcuna 
volta udito dire in mia gioventù da senatori vecchi della 
nostra città, cioè che, quando li nostri antecessori 
insieme con Francesi hebbero parte del dominio di 
Constantinopoli, consultorono fra di essi non senza 
gran raggione se loro fusse tornato a conto di trasportare 
tutta la Republica in quelle parti, come in luoco attissimo 
al loro genio della navigatione del mondo et alla dilatatione 
del dominio loro sopra le bellissime et fertilissime 
provincie vicine.</p>
<p>Et certo io convengo dire d'aver in me stesso sentito 
grandissima compuntione di cuore, quando, nel mio circuire 
della detta città, viddi in terra vicino a una delle porte 
un leone di marmo assai grande, che per mio credere vi fu 
già posto dalli nostri come per insegua del nostro 
prottetore San Marco, arrivata in altri tempi in 
parte tanto preclara di tutto l'universo.</p>
<p>Contiene la città grossissimo numero di persone, il che ben 
si comprende dalla loro frequentia nelle stradde, et dalla 
numerosissima quantità di botteghe quasi de ogni sorte 
d'artefici. 
Et sono alcuni che dicono essere in essa seicento mille 
persone. Ma io non le esistimo tante a gran gionta. Credo 
bene che tra Constantinopoli et la città di Pera et sue 
vigne, che si può tenere per tutto orto, et le habitationi 
di Scutareto et del canal di mar maggiore, che si possono 
esistimare per sue contrade, si possa supponere che il 
sopradetto numero s'adempla anche d'avantaggio. Et se bene 
quasi ogni anno la peste la travaglia, io non credo che la 
infettione provenga da mala qualità d'aere, ma 
dalli immondi hospitii suoi et specialmente delli hebrei, che 
sono per un terzo della città, et dalla repletione delli 
frutti quasi putridi dell'Asia, che del continuo vi si 
conducono et se vi maneggiano dalla gente volgare senza 
alcuna discretione.</p>
<p>Il suo commercio con questa città si giudica che ascenda a 
un millione et mezzo all'anno, che vi si porta inanti et 
indietro, il quale è per due terzi delle facoltà de' 
hebrei. Ma questo per la guerra ogni dì diminuisse, perchè 
la corte obligata hoggidì alle cose militari s'astiene dalle 
altre, et quelli quindeci o venti mercanti nostri che et 
sono, pensano più al loro ripatriare che all'ingrossare 
delli loro traffichi. Ho speso sopra la detta città 
più parole forse di quello che ne si conveniva, ma ci 
sarebbe assai più che dire quando il luoco lo comportasse, 
et che io non havessi obligo d'altro.</p>
<p>Le forze terrestri delli Stati del Gran Signore consisteno 
in grossissima quantità di militia sempre pagata con 
l'assegnaniento delli terreni delli paesi, che 
l'imperio otthomano è andato di tempo in tempo acquistando, 
che ascende alla somma di centoquarantamille cavalli in 
circa. Perciochè, havendo la tirrannide del suo governo 
costumato de impossessarsi dell'havere di tutte le 
genti, che si ha fatte subiette et specialmente della 
nobiltà et di tutti quelli, che havevano capo di robba, ha 
quella divisa a suoi soldati turchi in forma come dire 
feudale a vita tanto, et ha del detto havere assegnata la 
rendita et li contadini, che la coltivano, a detti suoi 
soldati conforme a certe sue distintioni, che non 
occorre dire, con obligo di servire a cavallo et alla guerra 
ovunque et in qualonque tempo sono chiamati.</p>
<p>Et oltre di questi paga poi con denari contanti dell'erario 
suo altri quindeci mille selecti cavalli chiamati della Porta 
con una fanteria appresso di circa vintiquatro mille 
giannizzeri, che si reputano per il più forte nervo della 
militia, ch' egli habbia. Le quali amplissime forze per 
ritrovarsi sempre in essere et sempre pagate, quello che in 
tanto numero non ha alcun' altro principe del mondo, hanno 
veramente un'apparentia spaventevole.</p>
<p>Ma, quando si considera che convengono necessariamente 
essere tenute divise in diversi lontanissimi Stati l'uno 
dall'altro per la continua gelosia, che conviene havere delli 
principi confinanti suoi et delli suoi popoli istessi, che 
per la maggior parte gli sono nemici, si trova che non 
possono essere nè tanto forti nè tanto invincibili, come 
alcuna volta si stima.</p>
<p>Le militie pagate di timaro abhorriscono la guerra come il 
fuoco, nè sì tosto si appresentano all'essercito per le 
fattioni, che procurano di absentarsi et di farsi depenare 
con donativi et di fuggire. Perciochè, sendo lontani dalle 
rendite loro et non ricevendo nella guerra pagamento alcuno, 
subito se ne satiano et procurano di ritornare, et nel tempo 
che vi stanno non compliscono nè con le armi, nè con li 
cavalli, nè con gli huomini, che doveriano haver seco, a 
gran gionta conforme all'obligo loro.</p>
<p>Le pagate poi di ordminario stipendio in denari, essendo per 
le continue guerre in gran parte consumpte, difficilmente si 
rimetteno di buona qualità et di quella sorte, che in altri 
tempi esser solevano; anzi, per il mancamento della gente 
nelli paesi, si dura fatica grande et si trova impossibilità 
nell'adempire li numeri.</p>
<p>Et se Dio volesse che per alcun conveniente tempo 
alcuna parte della Christianità si unisse contra di essi, si 
stima che non difficil cosa sarebbe con assai minor numero 
del loro di starli alla fronte et anche di superarli, non 
havendo in verità nè qualità d'arme, nè capitani, nè 
disciplina hoggidì, nè obedientia, nè animo, nè vigore 
uguale a quello delli Christiani.</p>
<p>Et si conosce chiaramente che, non essendo nell'imperio de' 
Turchi quella facilità di rimetter la gente una volta 
perduta, come si fa nelli altri Stati, non potendosi essi 
assicurare d'altri che delli nativi Turchi della loro setta 
et delli rinegati, che in fine non arrivano ad essere più 
che tanti, ogni volta che datali una rotta dalli suoi neinici 
si conservasse un pocco d'unione et si durasse qualche anno 
nel farli la guerra, non si ritroveria quella difficoltà in 
levarli buona parte delli suoi Stati, che il mondo si crede.</p>
<p>La difficoltà nel rimetter la gente di militia una volta 
perduta si è fatta conoscere nella guerra presente, nella 
quale per riempir le piazze de' giannizzeri et de' spahi 
perduti, sono stati astretti di dar paga a giovaneti d'ogni 
sorte, che per molti anni anchora non doveriano essere 
ricevuti in alcun genere di militia.</p>
<p>Et li deserti del loro paese fanno hormai conoscere che, 
quando non acquistino novi Stati, difficilmente potrano 
raccogliere quella gioventù christiana per seminario delle 
sue genti da guerra, che fin alli tempi presenti di anno in 
anno sono stati soliti di metter insieme nel modo che, 
essendo a cadauno notorio, non è necessario ch' io esplichi.</p>
<p>La disobedientia è anche arrivata a tal segno così perchè 
tutti li ordini di militia, havendo fatto robba mal 
volontieri, s'impiegano nelle fattioni et nelli travagli 
della guerra, come perchè già molti anni li istessi Gran 
Signori non sono in persona andati in essercito, che li 
giannizzeri tra li altri apertamente dicono che, non andando 
il Signore, non vogliono senza di lui esponere le vite loro a 
pericolo alcuno. Le quali contrarietà non ha dubbio che 
contrapesano grandemente la grande loro potentia, et fa che 
essi istessi stimino et temino dell'unione della 
Christianità sopremamente.</p>
<p>Ma, oltre le forze sudette, è fin hoggidì in possesso 
questo imperio otthomano di alcune altre forze auxiliarie, 
che sono di non mediocre stima, delle quali si serve ad ogni 
suo beneplacito specialmente in Europa. Et queste sono 
li Tartari Precopensi conformi di religione mahometana con 
Turchi, che confinano con li Regni di Polonia et di Moscovia. 
Questi hanno diverse volte unito nel servitio de' Turchi sin 
a quarantamille cavalli di gente disarmata et di mediocre 
conditione et valore, ma che però, per il numero et per la 
tolerantia delle fatiche et delli disaggi, riesce atta assai 
all'infestatione continua de' suoi nemici, et coadiuva 
non mediocremente le loro imprese.</p>
<p>Ma è ben vero che la loro subiettione all'imperio otthomano 
è tolerata con mala sodisfattione et che il principe loro, 
quando vedesse alcuna declinatione della potentia turchesca, 
volontieri si scuoterebbe dal collo il giogo che stima di 
sostenere dell'obedientia sua, et s'accomoderebbe anchora con 
qualsivoglia principe christiano, quando conoscesse di poter 
migliorare alquanto la fortuna sua.</p>
<p>Tranne il Gran Signore molti delli migliori soldati di 
quella natione con uguale stipendio di quello, che si dà 
alli proprii spahi della Porta, ma perchè alcune volte il 
denaro delle paghe non corre tanto prontamente quanto li 
Tartari vorebbeno et esistimano convenire al suo merito, 
hanno sempre sopra di questo alcuna querela con Turchi.</p>
<p>Ma il loro principe è tenuto in officio dal timore et 
gelosia che ha che il Gran Signore non favorisca contra di 
lui un fratello suo, che tiene appresso di sè, privandolo 
con il mezzo suo della dominatione che tiene et facendola 
passare da un fratello nell'altro.</p>
<p>Le forze maritime de' Turchi non corrispondeno veramente 
alla grandezza delle terrestri, ma sono nondimeno le maggiori 
che habbia alcun principe della Christianità. Et quello che 
grandemente le deve fare considerabili è la facilità che 
nelli Stati suoi si tiene del fabricare i vasselli et del 
condurre da essi in Constantinopoli tutti gli apprestamenti 
per la navigatione necessarii, senza necessità di mendicarli 
dalli dominii de' altri.</p>
<p>Et se bene in Constantinopoli non si vede intertenuto quel 
gran numero di marinerezza, che a tanta potentia si 
convenirebbe, nondimeno chi vuol ben mirare nella quantità 
grandissima et si può dire quasi innumerabile delli navilii, 
che nelli suoi Stati sono, et in quelli specialmente che in 
Constantinopoli confluiscono, dove, oltre tutto il 
resto da me già detto di sopra, ho veduto in un istesso 
tempo sette galeoni alessandrini di 1800 botti l'uno, 
che sono li più belli et meglio armati vasselli che si 
vedano in mare, conviene concludere che, levandosi solamente 
un marinaro di valore per vassello, si possa, con quelli che 
sono sempre tratenuti per detto conto, augumentare tanto 
numero d'armata, quanta l'occasione del loro bisogno 
ricercasse.</p>
<p>Con tutto ciò nondimeno avviene o per la fiducia che Turchi 
habbiano di poter non difficilmente ingrossare le loro forze 
di mare quando volessero, overo perchè la loro inclinatione 
non sia tanto dedita al mare come alla terra, che quello, che 
hoggidì in Constantinopoli si trova appartinente ad armata, 
è molto meno assai di quanto sia necessario al mettere in 
punto un'armata grossa. 
Perciochè da settanta in ottanta galere in poi bisognose di 
molto concciero per la navigatione sua, non si vede nello 
arsenale nè altri corpi di galere in Cantiero, nè si può 
dire pezzo di legname alcuno preparato per edificare.</p>
<p>Et di apprestamenti per guernire un'armata non si vedendo 
nell'arsenale, che è tutto aperto, altro che un solo 
magazeno coperto per la conserva di ogni genere di monitione 
in confuso, il quale io non ho veduto perchè sta sempre 
serrato, bisogna credere che dentro non vi sia, nè possa 
essere a gran gionta le cose necessarie se non per 
pocchissimo numero di galee. Il che, essendo hora da essi 
considerato, et temendosi assai che, con la perturbatione 
della guerra terrestre che hanno, pocco numero di 
galere della Christianità possano essere sufficienti per 
suvertire et sollevare tutti li suoi Stati di mare, si fa 
hoggidì da essi tutto quello che si può in tutte le parti 
per haver in pronto il modo di mettere insieme numero grande 
de armata. Il che, quando voglino spendere, per la commodità 
che hanno nel mar maggiore et altrove, non li sarà difficile 
de asseguire.</p>
<p>Ma crederò bene che per l'anno presente, se arriverano a 
mettere insieme cento fin centoevinti galere, ciò debba 
essere quel più che insieme giontare se possa, ma, se 
nell'avertire vorrano attendervi, et che li loro disturbi da 
terra si vadano risolvendo, potrano moltiplicare sin ad 
altrotanto numero ad ogni loro piacere, massimamente 
perciochè essi costumano di navigare con qualsivoglia 
sorte di galera quantonque non bene assettata nè 
guernita, come si suole tra noi, senza la convenevole 
consideratione che si corre di pericolare.</p>
<p>Sono nell'arsenale di Constantinopoli fabricati volti per 
centoesettanta galere, che tutti beveno sopra l'aqua l'uno 
continuato all'altro con tanta commodità, che rendono 
stupore a mirarli. Onde il lavoro, che in essi si fa, si può 
in una sola occhiata da chi vi presiede vedere. Et benchè 
non abondino dentro di Constantinopoli di artefici, la copia 
che si può trarre dalli tanti navilii che sempre sono in 
quel porto, cadauno de' quali ha le sue proprie maestranze, 
et quelli che possono essere chiamati da altre parti, 
suppliriano indubitatamente a qualonque grande fattura. 
Et, oltre di questo, in Galipoli vicino al stretto di 
Dardanelli, che è città assai grande, ho veduto un altro 
arsenale di sedeci volti con otto galere sotto, dove si può 
commodamente fabricare quanto si vuole. Et al eletto luoco 
vicino in altra parte nell'Asia suole sempre essere in 
campagna et al scoperto alcun numero di corpi di galere, che 
vi si fabricano. Ma poi nelle riviere del mar maggiore per 
l'abondantia, che ci è d'ogni qualità buona di legnami, si 
può et si suole fabricare, così per conto del Gran 
Signore come di particolari, quanti vasselli si vuole.</p>
<p>Il costume del ciurmare le galee di huomini da remo, 
pretermettendo di parlar di quelle, che vogano con proprii 
schiavi, le quali sono pocche et le migliori, a me pare che 
sia in gran parte consimile a quello che si tiene dalla 
Serenità Vostra. Perciochè, tenendo essi, in luoco della 
descrittione delle arti et delli popoli, distinte le loro 
terre o casali in tante contrade, obligano cadauna delle 
dette contrade alla contributione di quanti huomini loro 
pare, havuta consideratione al numero delle galere, che 
intendono di armare. La quale contributione, se in verità si 
vuole armare, cadauna contrada è obligata di rispondere in 
huomini attualmente per la quantità che le tocca, pagandoli 
di quel modo che le contrade rimangono seco d'accordo. Ma, 
quando non si vuole attualmente armare, ma ricevere solamente 
l'obligatione in denari, all'hora le contrade et li casali 
chiamati esborsano al fisco quel denaro, che per detto conto 
hanno raccolto fra di esse per lo effetto sudetto, et è quel 
termine di gravezza, che da essi viene chiamata lo avaris. </p>
<p>Certa cosa è che queste genti collettitie sono 
inertissime alle navigationi et alli servitii et essendo 
anche per la maggior parte christiane, et contra il loro 
volere condotte alle galere, non possono nè suoleno fare 
quella riuscita, che ad impresa di qualche importantia 
convenirebbe.</p>
<p>Il comando di quest' armata si va diversificando conforme al 
volere del Gran Signore et de chi governa, et essendo 
hoggidì sottoposto al Bassà Chalil capitano del mare, del 
quale ho parlato di sopra, non dirò qui di lui altro. 
Solamente in generale mi par di poter dire che di huomini di 
valore sia più stretto hoggidì l'imperio otthomano di 
quello che sia mai stato nelle memorie de' tempi passati.</p>
<p>Ma perchè le forze dei principi et delli Stati loro 
divengono maggiori et minori conforme alla quantità di 
denari et dell'oro, che possedeno per mantenerle, et alla 
commodità che tengono di cavarne, dirò prima ch' io passi a 
raggionar d'altro, che le rendite del Gran Signore in denari 
di tanti Stati suoi sono più ristrette di quello che la loro 
ampiezza promette, lasciando star di parlare delli timari 
overo feudi assegnati per sostenimento della militia sua nel 
modo accennato di sopra, che rileva per somma grandissima ma 
che non entra nello erario suo.</p>
<p>Et questo nasce dalli deserti, dal mancamento de' popoli et 
dalla destruttione causata dalla forma dell'irragionevole 
governo suo. Ma, con tutto ciò, in tempo di pace si crede 
che li sette overo otto milliona di cecchini, che si cavano 
dalli Stati suoi, nel particolare de' quali non mi pare 
d'entrare, non solo suppliscano alle sue spese, ma che 
sopravanzino in tanto, che intorno a un millione d'oro si sia 
potuto riponere da parte.</p>
<p>Ma, in tempo di guerra et specialmente della presente, 
communemente si crede che non suppliscano et che sia 
necessario di sovenire alli bisogni con la monitione 
dell'oro, che sia già stata riposta nel casnà di dentro 
nelli tempi passati. Et queste rendite, durando la guerra, 
non solamente non accrescono, ma diminuiscono grandemente 
per la desolatione maggiore che nelli paesi succede, et per 
la diversione che si fa delli suoi negocii, lasciando star di 
considerare quello che importi il principio, che pure s'è 
fatto nella presente guerra, di perdere alcuna cosa del suo.</p>
<p>Et communemente si dice che, sì come la guerra 
passata di tanti anni di Persia ha distrutto li paesi 
dell'Asia, così la presente sia per distruggere questi 
dell'Europa.</p>
<p>Il modo di extorquere estraordinariamente denari dalli Stati 
suoi è riputato difficile per la povertà delli subditi et 
per la occultatione, che essi fanno di quello che tengono per 
il timore che hanno di essere tirannicamente extorti da 
quelli, che loro presiedono. Ma pure si stima che con due vie 
potrebbe cavarne alcuna quantità, la prima dimandando alli 
hebrei, che fanno quasi un terzo della città di 
Constantinopoli, fra li quali ci sono molte teste di 
ricca et di mediocre facoltà, alcuna grossa quantità d'oro. 
La quale si pensa che non potrebbe essere negata, perciochè, 
se bene essi non viveno nelli Stati suoi con tutta quella 
contentezza che vorriano, esistimano nondimeno di star meglio 
in essì che in alcun altro Stato, et così credo anchora io 
che sia, onde desiderano la sua preservatione. L'altra via 
potrebbe essere dalla contributione delle persone di grado 
che serveno alla Porta, le quali non ha dubbio che convengono 
havere fra di esse grande quantità di denari per le 
quotidiane expillationi sue et per li donativi che 
extorqueno.</p>
<p>Et essendo finalmente tutti schiavi del Gran Signor et 
fatture sue, si può credere che di parte dell'haver loro non 
li possa essere del tutto impossibile con varie maniere di 
prevalersi.</p>
<p>Ma se, lasciando queste incerte vie, si trovi appresso di 
lui dentro del Serraglio accumulata già dal padre grande o 
picciola quantità d'oro, il giudicio si rende molto 
dubbioso, et gli huomini più pratichi istessi delle cose di 
questa Porta subsisteno in determinatamente risolversi a 
credere più in uno che nell'altro modo.</p>
<p>Quelli che credono esserci quantità grande d'oro si 
conducono in tale credenza, prima per una volgare 
disseminatione per Constantinopoli già sparsa di certi 
pittari pieni d'oro et d'argento, che si dice essere sotto 
una stantia del Signore, dentro della quale però non 
s'arriva ad intendere quello che ci sia nè di 
vuoto nè di pieno. Ma di più argomentano questo loro parere 
dicendo doversi raggionevolmente supponere che, inanti che 
Sultan Amorat padre del presente Signore pervenisse 
all'imperio, et fusse nel casnà di dentro alcuna buona 
quantità di denari. Et che havendo nel tempo dell'imperio 
suo fatto portare in esso tutto quello, che della vecchia 
recondita heredità sua si ritrovava nel castello di 
Constantinopoli chiamato delle sette torri, dove già 
solevano li predecessori suoi conservare le sue ricchezze 
nobili, egli ci habbia dappoi aggionto di anno in anno nelli 
venti anni, che ha durato il suo imperio, seicento mille 
cecchini all'anno delle rendite del Stato del Caiero. Et di 
più tutto quello che nel detto tempo ha potuto cavare dalla 
vendita overo dalli presenti, che ha tratto dalli ministri 
suoi nella collatione loro fatta delli principali et mediocri 
governi del Stato, il che si giudica che ascenda a qualche 
millione d'oro.
Et dicono di più che delle rendite delle moschee tutto 
quello che si fa sopravanzare all'ordinaria spesa loro, tutto 
per antico costume si suole deponere dentro del Serraglio 
appresso il Gran Signore, et si chiama denaro di Vacù, che 
risponde annualmente somma di qualche consideratione, il qual 
denaro con participatione del muftì per diffesa 
dell'imperio, salvo in conscientia il rispetto della 
religione, si può ad ogni piacere del Signore convertire 
nelle occorrentie, che se li appresentano. Onde delle 
sudette raggioni et conti vogliono alcuni che dentro del 
Serraglio habbia Amorat solo accumulato almeno dodici in 
quindeci millioni de' sultanini, li quali habbia lasciati al 
figliolo, oltra tutto quello che lui possa havere hereditato 
dalli predecessori suoi, havendo specialmente lasciato fama 
di sè di Signore non solamente non liberale, ma di stretto 
et di avaro.</p>
<p>Ma all'incontro quelli che esistimano che non ci sia in 
Serraglio somma d'oro di molta consideratione, lo argomentano 
prima dalla difficoltà, che si prova in qualonque importante 
occorrentia anchora che di necessità et di guerra nel 
ritrovare il denaro necessario per essa, et dalle parole che 
escono di bocca in simili occorrentie dalli agà di dentro, 
che possono essere conscii di tutte le cose, le quali 
accennano, anzi apertamente significano non esserci dentro 
quello che altri crede. Ma molto più in questo si 
fermano, perchè dicono essere notorio che Sultan Solimano 
ottavo di questo Signore, havendo guerreggiato assai, et in 
diverse heroiche operationi fatto sopreme spese, devenne nel 
fine dell'imperio suo a tanta penuria di denari, che fece 
liquefare et ridurre in moneta li argenti lavorati che 
teneva. Et Selim suo figlio, nel breve tempo che dominò, non 
puotè accumulare cosa verruna. Et in quanto poi al 
cumulo fatto da Amurat, padre del Signor presente, 
rispondeno che, se bene esso accumulava, nondimeno spendeva 
anche nel grande numero di donne sultane, che haveva di 
dentro, con le quali ha havuto figliuoli et figliuole, 
grandissima et smisurata summa di denari, et faceva a esse et 
a altri in instantia loro notabili donativi. Onde la spesa 
sua di dentro, che non si vedeva, essere stata maggiore assai 
di quello che si crede, oltra che la guerra di Persia ha 
consummato assai.</p>
<p>Et di più dicono che li donativi fatti dal presente Signore 
nel suo ingresso all'imperio hanno dato al suo thesoro, che 
ha ritrovato, un gran fracco, che, conggionto poi con quello, 
che ha convenuto cavare fuori per supplire alli 
estraordinarii della guerra presente, viene ad essere tanto, 
che la quantità sua sia ridotta a manco abbondante somma 
assai di quello che si credeva.</p>
<p>Quale di questi due pareri sia il più certo io non mi 
voglio assummere di farne giudicio; posso ben dir questo, che 
dalla riserva con la quale il denaro si spende et dalle 
frequenti occasioni che ogni dì si ha di metter mano al 
casnà di dentro, mancando continuamente quello di fuori, et 
dal profluvio che l'altezza sua convenirà fare nella sua 
presente uscita di Constantinopoli per la guerra in persona, 
si possa credere che le ricchezze de oro tanto già 
magnificate non siano immense, et che si camini a una 
stradda di loro grandissima diminutione.</p></div2>
<div2>
<head>Della religione de' Turchi et delli christiani loro 
subietti.</head>
<p>Prima ch' io parli della guerra presente et delli rispetti 
et sospetti, che ha il Gran Signore con altri principi, et 
dell'animo suo verso et contra di essi, che è quello che 
nelli presenti tempi più importa, aggiongierò alle cose 
già dette alcune pocche et brevi considerationi sopra la 
religione de' Turchi, et sopra quella delli Christiani loro 
subietti, che vanno conggionte con il rispetto di Stato.</p>
<p>È stata cavata la religione de' Turchi da quelli, che nel 
principio suo artificiosamente, la inventorono con fine di 
dominare, dalla vecchia legge mosaica delli hebrei, et da 
quella di Christo redemptor nostro, pigliando da cadauna di 
esse et lasciando quello, alla loro intentione, et che 
facilmente giudicorono dovere essere ricevuto dagli animi 
delli suoi seguaci.</p>
<p>Et vi aggionssero poi alcune conditioni di libertà di 
vivere mirabilmente atrattive delle persone sensuali, per 
condurre a sè da tutte le parti del mondo et dalli cultori 
delle altre religioni quel seguito di persone, che è loro 
come si vede riuscito.</p>
<p>Donde aviene che tutto quello di bene, che nella detta setta 
si ritrova, come l'adoratione d'un solo Dio, il ricorrere a 
lui con l'oratione nelle chiesie cinque volte al giorno, li 
precetti della charità, della elemosina, del diggiuno et 
d'altre buone cose simili, sono instituti cavati tutti dalla 
eruditione mosaica et evangelica, con fine di tirare a sè 
per la consimilitudine delle buone ordinationi maggior 
seguito di gente che si poteva, et adherendo in molte cose 
alla setta arriana, che in altri tempi abbracciò quasi tutta 
la Christianità, pensorono li suoi institutori et ampliatori 
con introdurre nella sua molto di quello delle altre 
religioni, che si conforma con il senso humano, non solo 
di non far abborrire la loro dottrina, anzi di farla con li 
allettamenti aggionti a quella seguire.</p>
<p>Ordinorono adonque che li settatori suoi, instrutti che 
fussero delli riti et obligationi loro, con essi vivessero 
per sè stessi senza necessità di dar conto di sè et delli 
costumi et vita loro ad altri che alla propria conscientia, 
donde avviene che, vivendo cadauno come li piace, pure che 
porti un turbante in capo, è sicuro di poter nella Turchia 
tenere interiormente quella legge che vuole, senza obligo di 
dare di sè conto alcuno, benchè seguisse qualsivoglia pazza 
libertà de' costumi.</p>
<p>Aggionsero poi, per più facilmente atrahere a sè con la 
licentia il seguito delle genti inclinate tutte per sè 
stesse alla carnalità, che fusse a cadauno lecito con 
salvezza della religione et della conscientia di havere et di 
conggiongnersi ad ogni beneplacito suo, come con cosa sua 
propria, non solo con la propria moglie, ma con qualonque 
altra donna sua schiava comprata con i proprii denari overo 
acquistata in guerra, et anche con qualonque altra, alla 
quale assegnasse per detta causa con publico instrumento 
una propria dote.</p>
<p>Con la qual licentia irragionevole et bestiale hanno dato 
causa di far confluire a sè gran quantità di gente esterna, 
et tengono assai facilmente confirmati nella propria 
setta quelli, che in essa nascono, overo che da puerili anni 
in essa si nodriscono et lussuriosamente s'allevano. Et per 
colorire tale bestialità con alcun honesto et apparente 
pretexto, hanno nella sua legge prohibito et alcune volte 
anche castigano quelli che sono accusati et convinti 
di havere congresso con donna di qualonque sorte, benchè 
libera et soluta, che non sia, diremo così, di sua propria 
raggione.</p>
<p>Ma, affine poi che le fallacie della loro setta con la 
disputatione et indagatione della verità non ricevesse 
mutatione, hanno stabilito che di essa non si tenga contesa 
verruna nè nell'insegnarla, nè in altri congressi, ma che 
li seguaci suoi, supponendola per verissima et ottima, 
procurino di tirare a essa il mondo tutto se, si potesse, o 
almeno di subiettare le religioni delli altri alla 
dominatione delli Signori et Imperatori loro.</p>
<p>Queste conditioni licentiose et apparenti caggionano che la 
loro setta si mantenghi, anchora che li proprii professori et 
dottori di essa intrinsicamente conoscano essa essere una 
vanità adombrata con ogni altro fine, che della verace 
adoratione di Dio.</p>
<p>Et occorre nella sua manutentione una cosa veramente 
meravigliosa et comendabile, che le loro chiesie overo 
moschee sono coltivate con tanta veneratione et politia et 
soprema riverentia che, se li Christiani de hoggidì 
prendessero da essi in questa parte la norma, dariano forse 
loro causa di tenere in miglior conto la nostra santa 
et verace religione di quello che facciano. Ma, con tutto 
ciò, non è che tra di essi siano senza qualche divisione di 
pareri in quello che tocca alla fede. Perciochè li Mori loro 
subietti, che sono un numero infinito nell'Asia et 
nell'Africa, benchè tutti mahomettani, abhorriscono li 
Turchi pocco meno et forse quanto facciano li Christiani, et 
molti anche che non sono Mori inclinano più al rito 
mahometano della Persia, che a quello delli Imperatori 
otthomani, rispetti tutti in occasione di alcuna loro mala 
fortuna di non pocca consideratione al subvertimento del 
Stato loro. </p>
<p>Hanno fin qui permesso Turchi et permetteno tuttavia che, 
nelli Stati che acquistano, cadauna sorte di religione si 
esserciti. Il che fanno non per loro sodisfattione et 
urbanità, ma per non si privare affatto delli popoli, che si 
subiettano mettendoli in un subito in desperatione, et 
per cavare da tale permissione delle loro chiesie, come 
cavano aunnualmente, gran quantità di rendita. 
Donde nasce che, havendo essi acquistata tanta parte della 
Christianità, quanta a tutti è notorio, si trova 
specialmente in Europa quasi innumerabile quantità di gente 
christiana a essi subietta. Della quale temendo essi 
grandemente, procurano che non solo non tengano armi, ma che 
quasi il spirito proprio non sia suo. 
Il che non è dubbio che in qualche loro mala conggiontura 
sarebbe principale instrumento della loro subversione.</p>
<p>Ma è cosa in vero sommamente deploranda et miserabile il 
vedere et considerare da vicino, come ho veduto et 
considerato io, che la nostra religione christiana dalli 
medesimì Turchi permessa, si va di giorno in giorno tra li 
christiani medesimi sì fattamente perdendo, che, quando 
questo loro imperio anchora più longamente duri, la memoria 
di essa nelli Stati loro subietti si spengerà affatto. 
Perciochè, passando di giorno in giorno da un rito 
all'altro, cioè dal greco christiano al turcho gran 
quantità di gente et costumando li Greci di maritare le loro 
figliole alli Turchi per sua maggiore commodità et 
patrocinio, et non havendo hormai tra essi nè prelati ne 
preti de alcuna eruditione, et pocchi anche di molta bontà, 
avviene che la religione a gran passi si va perdendo. Et si 
può raggionevolmente temere che, se in 150 anni dalla 
perdita di Constantinopoli in qua si è smarrito tanto 
di essa quanto si vede, in meno di altrotanti durando 
l'imperio turchesco, parte per negligentia et parte per 
stanchezza di tolerare li suoi aggravii, tutti divenirano 
turchi, et perderano la memoria di quella religione 
christiana, che pur hoggidì in evento di qualche impresa 
felice, che da christiani fusse fatta contra di essi, 
potrebbe essere grande instrumento con la sollevatione di 
distruggere il suo tirranico imperio. Il che certamente è 
uno delli più compassionevoli et più considerabili 
accidenti che si vedano nella Turchia.</p>
<p>Si costuma nelle loro moschee et nelli altri oratorii che 
essi tengono in diverse parti di fare ogni settimana oratione 
a Dio per la disunione delli principi christiani; et in 
questo tempo tali orationi sono anche fatte molto più 
frequentemente, et non senza gran raggione, perchè in 
verità li loro acquisti sono provenuti non dal loro valore, 
ma dalle discordie nostre, et dalle emulationi, che li 
principi christiani del continuo nodriscono fra di 
loro, nelle quali accecati et tra loro stessi rodendosi con 
diversi sospetti permetteno che a pocco a pocco tutto si 
perda, et che tutto si aggionga all'imperio turchesco con 
universale obbrobrio della grandezza christiana.</p></div2>
<div2><head>Della guerra presente eccetera.</head>
<p>La guerra presente, della quale, se piacerà a Dio ch' ella 
duri, questo sarà il terzo anno, è uno delli più notabili 
et più opportuni accidenti, che siano avenuti alla 
christianità già molto tempo. Onde molto ben si conviene 
che intorno di essa io dica alla Serenità Vostra alcuna 
cosa.</p>
<p>L'origine di quella d'Ungheria con la casa d'Austria non è 
provenuta da altro che dal capriccio et dalla persuasione di 
sè stesso di quell'Assan Bassà di Bossina qui molto ben 
conosciuto, che, doppo haverle dato le prime mosse, morì per 
miracolo de Dio sopra il fiume Una in Croatia, fugato con 
molti da pocchi assai codardamente.</p>
<p>Questo, essendo nato di donna del sangue otthomano et 
havendo per ciò non pocchi favori alla Porta, prendendo per 
suo pretexto le correrie de' Uscochi, incomincciò per 
reprimerle a fare da sè atti molto più hostili di quello 
che conveniva, per occasione di correrie solite da una et 
dall'altra parte nelli confini, de usarsi anche in tempo di 
pace senza devenire alla guerra. Et persuadendosi per il brio 
che haveva in capo doverli esser facile di levar molto Stato 
all'Imperatore per la fiacchezza sua, eccitò Sinan che era 
anche all'hora primo Visir a seguitare li suoi principii, 
promettendo che nel giro di un anno il Gran Signor 
s'haverebbe aperto la stradda sin alla invasione d'Italia 
quando havesse voluto.</p>
<p>Sinan, per sè stesso inclinato alla guerra et per la sua 
natura di allhora grande disprezzator delle forze christiane 
et solito d'haver spesso per bocca di voler penetrar con la 
sua spada fin dentro di Roma, assai facilmente s'impresse nel 
capo il consiglio del giovane Assan et persuase il Gran 
Signor morto con le sue gran promesse ad imprender la guerra, 
benchè con non pocca repugnantia dell'animo suo, che se ne 
mostrò per alcuni mesi lontano.</p>
<p>Ma venne che, doppo l'essersi fatti alcuni progressi 
in Ungheria, le provincie di Vallachia et Bogdania tributarie 
del turcho esacerbate non solo dalle continue tirranidi, ma 
dalle ingiuste et frequenti motioni, che da Sinan si facevano 
delli loro Vaiuodi per cavare con il cambio di essi 
intolerabile somma d'oro, il quale essi Vaiuodi extorquevano 
poi dalli miseri popoli, si sollevorono contra l'imperio 
turchesco, et finalmente conggiontesi con il principe di 
Transilvania diedero causa a Sinan di abbandonare 
l'Ungheria per rimediare a quel fuoco di guerra, che dentro 
si può dir delle proprie viscere delli Stati del Gran Signor 
et vicino alla città di Andrinopoli et di Constantinopoli si 
andava ogni dì maggiormente accendendo con manifesto 
pericolo della sollevatione di tutti li popoli christiani 
loro subietti contra il suo imperio.</p>
<p>Il progresso della qual guerra, essendo stato quasi sempre 
per pura misericordia di Dio dal canto de' Turchi 
infelicissimo, et essendo dalla Serenità Vostra di tempo in 
tempo così di Germania come di Constantinopoli inteso, io 
non spenderò superfluamente il tempo in commemorare.</p>
<p>Ma voglio ben significarle che, se l'anno passato Dio 
havesse aperto non dirò gli occhi, perchè tutti vedevano, 
ma il cuore d'una picciol parte della Christianità di 
prendere l'occasione contra li Turchi, li Stati suoi da mare 
con grandissima facilità se li haveriano subvertiti, et essi 
convenivano quasi pensare per assicurarsi dalla sollevatione 
di tanti christiani, che sono dentro delle viscere sue in 
Europa, di passare nell'Asia.</p>
<p>Perciochè, non havendo nel mare armata si può dire di 
sorta alcuna, essendo che le quaranta sole galere, che 
havevano, erano in pessimo stato et mezzo disarmate, et 
ritrovandosi tutte le loro militie infelicemente impiegate 
nella guerra intestina di terra, era rimasta aperta la porta 
a qualche honesto numero di galere christiane ben armate di 
penetrar dentro dell'arcipelago, d'impatronirsi conl'aiuto 
delli loro subditi christiani quasi di tutte quelle isole 
rimaste senza alcuna diffesa, d'impedire la navigatione de' 
grani alla propria città di Constantinopoli, che, 
essendo vastissima et sempre senza altra monitione di vivere 
che quella che di settimana in settimana se le porta, 
conveniva rimanere affamata, et in somma di condurli in 
pericolo di perdere molte delle cose sue, et di 
fomentare il Transilvano et Vallacho già armati et 
vittoriosi a notabili progressi contra di essi.</p>
<p>Et non potevano le adversità loro ricevere molto pronto 
rimedio, perciochè le dissensioni che erano tra li due 
principali ministri Ferat et Sinan, che s'insidiavano la vita 
l'uno all'altro, la morte del Gran Signor passato, la novità 
del principe presente inesperto et ignavo et pocco stimato, 
la disobedientia delli giannizzeri et dell'altra gente da 
guerra, et il carrico che havevano adosso dall'Ungheria, 
dalla Transilvania et dalla Vallachia troncava quasi 
ogni rimedio al loro riparo. Donde nacque quel terribile 
proposito in Constantinopoli, che già s'intese, ma non si 
effettuò, di voler far un vespero siciliano de tutti li 
Greci per assicurarsene, nel quale, se mettevano mano, io 
credo che s'haveriano acelerata la sollevatione contra di 
essi maggiore di quella, che haveriano havuto lasciandoli in 
vita.</p>
<p>Ma non ha piacciuto a Dio per li peccati della Christianità 
di far abbracciare quella occasione, che essendo perduta 
darà materia alli scrittori delli successi di questi tempi 
di pocco comendare quelli, che più delli altri doveriano 
haver havuto tal cura.</p>
<p>Hora, avedutisi Turchi delli loro pericoli et contando fra 
di essi d'havere in questa guerra perduto fin a settanta 
terre di consideratione, et centocinquanta mille persone et 
fra queste li suoi migliori soldati, attendono con spirito 
molto maggiore alla preparatione dell'anno futuro di quello 
che habbiano fatto per il passato.</p>
<p>Et per reintrodurre nella sua militia terrestre 
quell'obedientia, che per l'absentia del principe 
dall'essercito per molti anni già corsi s'era introdotta, et 
per dar caggione necessaria che cadauno si muova et persista 
nella guerra conforme al suo obligo, pensa et s'apparecchia, 
il Gran Signore istesso d'armarsi et di andare in 
essercito, et pretende che l'apparato suo habbia ad esser 
tale, che superi di gran lunga quello delli suoi nemici. Nel 
che, se ben ritroverà non picciole difficoltà, tuttavia, 
facendosi forza come si suole alle cose, et dependendo le 
provisioni dal nuto et dal parere d'un solo, che finalmente 
senza molte consultationi fa quanto li piace, si può credere 
che le supererà et che gionterà insieme forze tali, che 
superarano di grati lunga quelle delli anni passati, 
essendo che tra le altre cose ordinate una è che la 
militia de' giannizzeri arrivi fin alla summa di trentadue 
mille.</p>
<p>Et per assicurarsi insieme che li Stati suoi di mare non 
possino tanto facilmente essere invasi dalle armate 
christiane, fa con determinato volere attendere alla 
preparatione di tale armata, che possa custodirli et tener in 
freno qualsivoglia sollevatione, che dentro delli Stati suoi 
potesse essere d'alcun principe promossa. 
Nè io credo che tal provisione debba raggionevolmente essere 
pretermessa, perciochè l'esperientia dell'anno passato ha 
loro molto bene dimostrato quanto sia necessario che, quando 
le armi terrestri sono dalle marine lontane, non siano le 
maritime da quelle disggionte.</p>
<p>Et una delle potissime caggioni, che conducono Turchi a 
premere in qualche forte corpo di armata è il dubbio che 
hanno che, quando Vostra Serenità li vedesse da mare 
disarmati, potesse prendere risolutione di conggiongersi con 
le galee di Spagna a danni il che, desiderando che essa non 
sia cosi facilmente condotta a fare, io raggionevolmente mi 
persuado che l'anno presente, durando la guerra di terra, non 
siano per far entrare detta sua armata in Colfo, come 
anche non lo fecero li due anni passati per la medesima 
raggione, et non a giudicio mio per alcun' altra causa. 
Perciochè sono anchor essi molto ben capaci delli rispetti 
et sospetti del mondo, et, in quanto possono, fuggono 
l'occasione d'havere in un medesimo tempo ad attendere a più 
facende insieme.</p>
<p>Ma, con tutte queste loro preparationi terrestri et 
maritime, le percosse che hanno ricevuto l'anno passato, il 
timore disseminato tra di essi per via di diversi pronostici 
che sia vicino il fine del loro imperio, il pocco numero 
d'huomini di valore che hanno, et il principe che pare pocco 
atto a maneggi di cose grandi, fa credere che, se le pocche 
forze di Transilvania et Vallachia et Ungheria fassero 
aiutate, non sarebbe difficil cosa far loro contrasto 
et anche di prevalere. Onde, se piacesse a Dio di mettere in 
cuore alli principi, che hanno le maggiori forze, di dar un 
pocco di pausa tra essi alli loro fation et d'impiegare un 
pocco de aiuto de' denari se non altro nelli sopradetti, 
facendo loro animo nella continuatione della guerra, et se il 
pontifice si disponesse di fare, come veramente doverebbe, un 
vehemente sforzo per aiutar l'occasione presente, io credo 
che le cose della Christianità prospereriano.</p>
<p>Le quali, se nella conggiontura presente non si 
rimettono, non vedo quando mai più a tempi nostri siano per 
sollevarsi. 
Perciochè ogni altra unione, che si facesse di armate 
grosse, come s'è fatto altre volte, potria giovar pocco 
senza l'invasione contra di Turchi con la guerra terrestre. 
Et questa hoggidì è talmente concentrata dentro delli suoi 
Stati di maggior stima, per quello che tocca all'interesse 
d'Europa et delle cose della Christianità, che non potrebbe 
essere in luoco più opportuno.</p>
<p>Ma se per deffetto d'aiuti li christiani ricadeno sì che 
Turchi sormontino, mi pare di haverli a rivedere tanto 
insolenti quanto siano mai più Stati nelli tempi passati. 
Sopratutto sarebbe sommamente a proposito che il pontifice, 
principe più desinteressato et più lontano dalle offese de' 
Turchi delli altri, doppo d'haver prestato ogni suo aiuto 
possibile alli sudetti principi, procurasse, quando non possa 
condurre Pollachi all'unione delli altri, almeno di 
contenerli in ufficio, sì che non s'interessassero nella 
disunione et travagli di quelle tre provincie, che fin qui 
hanno unitamente guerreggiato con Turchi.</p>
<p>Perciochè, quando le già mosse novità de novo principe in 
Bogdania eccetera vadano inanti, et che le divisioni habbiano 
luoco, il gioco sarà fatto per Turchi, et tutto ritornerà a 
peggior conditione di prima. Durerà il Gran Signor gran 
fatica a condursi a questa guerra per molte caggioni, ma 
specialmente per la provisione delli viveri, che in breve 
tempo per molta gente non è che difficillima da farsi, et 
non manco perchè, essendo già vintinove anni passati dalla 
morte di Sultan Solimano in qua, che li principi di questa 
casa non sono andati in persona alla guerra, tutte le cose 
a tale espeditione attinenti sono smarrite et andate in 
disuso, onde il ritornarle in adriccio sarà così difficil 
fabrica come si possa fondare.</p>
<p>Il giudicio che si possa fare sopra l'exito di questa guerra 
et se ella potesse improvisamente terminare in una pace è 
cosa difficile. 
Et cadauno, senza che io spenda il tempo in discorsi, havendo 
cognitione de cadauno delli principi interessati in essa, 
può da sè stesso fare il suo raggionevole concetto.</p>
<p>Quello che a me tocca di dire è prima che l'ambasciator 
d'Ingliterra pare che intorno a questa pace habbia alcune 
volte tenuto mano, et l'universale della Porta si tiene 
che non l'abborrisca; ma le conditioni del pacificarsi si 
giudica che siano per riuscire difficili. Perchè, non 
permettendo la legge de' Turchi che luoco dove sia fatta 
moschea si possa lasciare in poter de' christiani, havendone 
essi nella guerra perduti molti, li quali non pare già 
raggionevole che da suoi nemici li siano ceduti, non si 
vede come tale trattatione si possa tirare a buona 
conclusione.</p>
<p>Tutto finalmente si può credere che dependerà dalli pocchi 
o molti aiuti che li Principi interessati sarano per 
ricevere, conforme alli quali si confronterà la loro 
risolutione.</p>
<p>Piacia a Dio di mettere in cuore de chi potrebbe il 
beneficio di questa soprema attione!</p></div2></div1></body></text></TEI.2>
