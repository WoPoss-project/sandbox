<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Battaglie per difesa dell'italica lingua</title>
      <author>Girolamo Muzio</author>
    </titleStmt>
    <extent>660 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000904</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Battaglie per difesa dell'italica lingua</title>
        <author>Muzio, Girolamo</author>
        <editor id="ed">Sodano, Rossana</editor>
        <publisher>RES</publisher>
        <pubPlace>Torino</pubPlace>
        <date>1994</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language></langUsage>
    <textClass>
      <keywords scheme="CDD">
        <term>450.1 - Lingua italiana. Filosofia e teoria</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Vercelli</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Vercelli</name>
      </respStmt>
      <item>Correzione linguistica</item>
    </change>
    <change>
      <date>2004-10-07T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1>
<head>A MESSER GABRIELLO CESANO ET A MESSER BARTOLOMEO CAVALCANTI</head>
<p>Io non credeva, M. Gabriello e M. Bartolomeo, che da alcuno si dovesse dubitare tra lo stilo del Boccaccio e del Macchiavelli quale avesse ad esser reputato il più leggiadro. Anzi ho io sempre stimato che in questa nostra età ci siano di quegli che di purità di lingua, e di dolcezza, e di altezza di dire avanzino il Macchiavelli, ma che alcuno non ce ne abbia che al Boccaccio meriti di essere agguagliato. Or voi, per quanto io comprendo, avete opinione a questa contraria; e tanto la avete voi contraria, che dite il dir del Macchiavelli essere dell'altro senza comparazion più bello: le quali parole vostre, se io voglio dire il vero, più mi hanno fatto maravigliare che mutar sentenza, perciò che quelle dall'una parte con l'auttorità vostra, e dall'altra con la ragione esaminando, mi par di vedere che la ragione sia contraria alla vostra auttorità; e se voi volete sapere qual ragione a così dover dir mi mova, io la vi dirò, detto che io abbia quello che da voi è stato detto.</p>
<p>Il parlar vostro adunque è stato che lo stilo del Macchiavelli è senza comparazione più bello di quello del Boccaccio, conciò sia cosa, che avendo il Boccaccio scritto novelle in istilo, come egli dice, umilissimo e rimesso, quella maniera di dire per iscrivere novelle è conveniente, ma ad altra scrittura uomo non se ne può servire. Et avete aggiunto che il Boccaccio non ebbe giudicio nelle cose sue. Anzi, che avendo scritto il <title>Decamerone</title> e degli altri libri, et ispecialmente il <title>Filocolo</title> (che così chiamerò io pur quel libro), egli si credeva che il <title>Filocolo</title> dovesse esser tenuto dal mondo in maggior pregio; di che si vede quanto egli della sua credenza si ingannasse. Queste cose, quali dall'uno, e quali dall'altro di voi sono state dette. Alle quali potrei io rispondere, che in volendo dar sentenza di due stili quale sia più bello, non basta dire i vizii dell'uno senza dir le virtù dell'altro; e che per essere uno stile umile, non perciò uno altro, qual che egli si sia, dee essere incontanente più bello giudicato. Ma per lasciar queste cose da parte, dico che io non intendo con qual ragione sia detto che delle novelle ad iscriver altro che novelle non ci possiam servire. Che se ciò fosse vero, sarebbe eziandio conseguente che delle orazioni di Cicerone non ci dovessimo potere aiutare in iscrivere se non orazioni. E che de' commentarii di Cesare non potessimo trar cosa che si confacesse ad altra scrittura che a' commentarii: e così di mano in mano degli altri scritti e degli altri scrittori. Il che quanto sia lontano da quello che è in effetto, io mi persuado che egli sia chiaro vie più che si convenga dirne molte parole, dovendo essere manifesto ad ognuno che delle medesime voci con la forma e con la composizione si fanno i diversi stili; et essendo noto l'essempio di Demostene, il quale non di altra imitazione tanto adornò i suoi componimenti quanto delle istorie di Tucidide, le quali avendo egli non pure una volta trascritte, divenne tale e tanto, quale e quanto da ognuno si sa. E dalla lezione della istoria, la quale nella mezzana via del dire viene collocata, si fece egli uno altissimo oratore.</p>
<p>E per tornare al Boccaccio, istimo io che alcuno non viva oggi, che in questa lingua scriva in prosa con alcuna lode, che da altro volgare scrittore che da lui abbia imparato a scrivere. E se di me mi fosse lecito alcuna cosa dire, io direi che io ho pure alcuna volta fatto prova di scrivere alcuna cosa: ho scritto di molte e di varie lettere; ho scritto in suggetto di duello; ho scritto alcuna cosa morale; et a materie di più dignità sono ancora trapassato. Né ho io alcuna cosa scritto con alcuna diligenza, che io scritta non l'abbia in quella lingua che dalle novelle del Boccaccio ho imparata. Né infino ad ora mi pento di averla imparata tale. Non mi siano queste parole di me apposte a vizio, che io per altro a dirle non mi sono condutto, se non per argomento: che se io tale dalla imitazione del Boccaccio in tante maniere di dire mi sono avanzato, non si doverà negare che gli uomini di rara dottrina e di chiaro ingegno non siano per trattar con quella ogni altissimo suggetto.</p>
<p>E che direte voi se io dirò che nelle novelle si mostri che ad ogni grande impresa era atta la penna del Boccaccio? E per non istare ora a discorrere per que' tanti proemii di tante novelle, i quali a me paiono non che maravigliosi, ma miracolosi: quante descrizioni di luoghi, quante circoscrizioni di tempi vi si trovano tutte piene di fiori e di vaghezza? quante volte vi si fa menzione di guerre e di battaglie? e quelle vi si trattano et iscrivono per modo che non ci rimane cosa da desiderare? Quante volte si viene da lui a ragionar delle belle virtù, et a mordere i vizii con tanta dignità e con tanta acerbità, che qualunque fia più nobile spirito appagato ne rimane? Taccio quanti siano que' ragionamenti che sono in que' libri introdutti i quali sovra ogni umiltà si inalzano, sì come è quello del conte Guido di Monforte al re Carlo, e quello di Tito agli Ateniesi, et altri cotali. Veramente se voi voleste pure star pertinaci che quelle cose che dette ho fossero umilmente dette, io non mi dorrei punto di avere openion contraria alla vostra openione. Ma voi dite che egli medesimo dice di averle scritte in istilo umilissimo e rimesso. Ciò disse egli perciò che nel vero buona parte di quella opera è umilmente scritta, richiedendolo la qualità delle cose che in quelle si ragionano, e delle persone che le ragionano: il che a lui non dee portare altro che lode, avendo accomodato lo stilo alla materia et alle persone, la quale è principal virtù di scrivere, oltra che né a lui si conveniva, per ischifare odio, di parlare altramente. Ma non perciò si dee dire che il libro delle novelle per la umiltà del dire ad altro che a scriver novelle non possa giovamento prestare.</p>
<p>Vengo ora a quello che detto avete, che egli nelle cose sue non ebbe giudicio, e che appresso di lui fu in maggiore stima il <title>Filocolo</title> che il <title>Decamerone</title>. Sopra quali fondamenti sia formato cotal vostro parlare, io non lo intendo. Anzi tengo io, che sì come egli più giudiciosamente scrisse le novelle che non fece il <title>Filocolo</title>, così ancora facesse di quelle miglior giudicio: che non è da credere che una opera così grande scritta tutta con più nettezza di lingua, con più leggiadria di dire, e con più prudenza egli l'abbia scritta a caso: anzi a me par più verisimile che voi più tosto allora abbiate a caso fatto un tal giudicio, che sia da credere che quello sia il vostro vero giudicio. Il <title>Filocolo</title> scrisse egli di minor età che le novelle. Perché adunque vorrem noi dire che dovesse stimar da più quegli scritti che egli aveva composti quando doveva saper meno, che quegli altri che egli scrisse quando doveva saper più? Il <title>Filocolo</title> scrisse egli ad altrui richiesta, e le novelle per sua elezione. E noi pur sappiamo che più felicemente ci riescono quelle scritture che mossi dal proprio spirito nostro ci mettiamo ad istendere in carte, che quelle altre le quali dall'altrui arbitrio a scrivere ci lasciamo tirare. Del Boccaccio parlando, il Bembo dice che delle molte sue composizioni tanto ciascuna fu migliore, quanto ella nacque dalla fanciullezza sua più lontana. Or se tale fu il giudicio di lui nello scrivere, non veggo perché gliele vogliate torre nell'aver conosciute le sue scritture. Né perché esso pur chiami il <title>Decamerone</title> <quote>‘cose umilissime’</quote> dovete voi fare argomento che quelle parole siano da lui state dette in atto di disprezzarlo, ma più tosto le dovete intendere col sentimento che ho loro dato di sopra; che egli poco appresso soggiunge, che quelle cose tessendo, né da Parnaso né dalle Muse non si allontana: il qual luogo, e la qual compagnia non comportano che quelle cose le quali fra loro sono scritte si abbiano da disprezzare. E per farvi non solo con la ragione, ma ancora con la testimonianza del medesimo Boccaccio conoscere quale fosse il giudicio suo di que' due libri, vi dico, che avendo esso nel <title>Filocolo</title> scritto due assai lunghe novelle, quelle furono appresso da lui nel <title>Decamerone</title> trasportate. Ma quali? Rivedetelevi voi, e fate comparazione come elle compariscano in uno, e come in altro luogo: e potrete ravvedervi quale sia stato più sincero giudicio, o il vostro di lui, o il suo delle cose sue. A ciascuno è agevole a discernere quanta differenza vi sia. Egli le ha tutte rinovate, molte parti ne ha mutate, e molte tolte via; alcune ve ne ha aggiunte: e tutte le ha scritte con altre parole, con altro filo, e con altro stilo. Et il tutto si vede essere stato fatto giudiciosissimamente. Di che si può fare argomento quale openione fosse allora la sua del suo <title>Filocolo</title>: che se egli tornato fosse a quel tempo a scriverlo, così l'averebbe tutto rifatto e rassettato, come fece quelle novelle. E se egli non reputava le cose scritte in quel libro degne del libro che egli scriveva, non so con qual ragione vogliate dire che egli il men degno al più degno abbia nella sua openione anteposto. E tanto sia detto in risposta delle cose dette da voi dello stilo e del giudicio del Boccaccio.</p>
<p>Or, perciò che nella comparazione de' due scrittori il parlar vostro fu più in biasmar l'uno che in lodar l'altro, io non contento di aver l'uno difeso, dell'altro ho ancora intenzion di ragionare. E dico che de' libri del Macchiavelli già è gran tempo che me ne vennero alcuni in mano, et avendone nella lezion di poche righe il suo stilo e la sua lingua notata, gli gittai da parte, come quegli da' quali io non pensava di poter raccogliere cosa di tanta utilità, di quanto danno potrebbe essere stato quel suo dire alle mie scritture. Né dapoi mi è mai venuta voluntà di tornargli a vedere: anzi più me ne ha tenuto lontano l'avere io udito dire che ne' libri di lui niuna pietà, niuna umanità, niuna religione vi si trova, ma che sono tutti pieni di ammaestramenti di crudeltà, di tirannia, e di infidelità. Ora sentendogli da voi di tanto proporre nello stilo a quegli del Boccaccio, ho voluto far prova se col condimento del giudicio vostro io ne potessi sentire alcun dilettevole sapore, et a leggerne alcune poche carte mi sono condutto. Vi dirò liberamente il vero (fate pur di me, del giudicio ch'io fo di lui, qual giudicio vi piace: che se il dir del Boccaccio vi dispiace, non mi dispiace che il mio giudicio vi dispiaccia; e se lo stilo del Macchiavelli vi piace, non [mi] piace che la openion mia vi abbia a piacere). Io non so trovar nelle parole di lui cosa che comportabile mi paia in iscrittore che voglia con lode alcuna cosa scrivere. Se riguardo alla forma del dire, non so come dir si possa più bassamente. Se cerco degli ornamenti, non ne trovo niuno: anzi mi pare egli esser tutto secco, e digiuno di ogni leggiadria. Poi nella lingua egli è tale, che oltra l'usar molte parole latine, là dove non men belle ne averebbe avute delle volgari, e nella variazione e nella proprietà de' verbi egli è tutto cieco; usa male i nomi, e peggio i pronomi; non sa ben collocare né articoli né adverbii: et in somma tanto sa delle osservazioni della lingua, quanto chi non ne sa niente.</p>
<p>Qui voi forse vi riderete, che io non toscano voglia degli scrittori toscani ragionare. Ma ridete pure, che anche io bene spesso rido di que' toscani, i quali soli credendosi esser atti a scrivere in questa lingua, ne sanno meno che i non toscani. Io so che molti tra voi si persuadono che lo studio de' non toscani intorno a quella sia in tutto vano. Essi si credono che ella sia tutta loro: si gloriano di averla dal nascimento, e si danno a vedere di averla bevuta insieme col latte dalle materne poppe. Né vogliono che ella sotto altre leggi o sotto altri ordini si ristringa: anzi dicono che male fanno coloro che vogliono dar regole alle lingue mentre che elle sono in corso. Intorno alle quali cose io dirò pur quello che io ne sento. E lasciando ora il disputare se questa lingua debbia chiamarsi toscana o pur con altro nome, a me pare che nella Toscana sia avvenuto quello che suole avvenire in que' paesi dove nascono i vini più preziosi: che i mercatanti forestieri i migliori comperando quelli se ne portano, lasciando a' paesani i men buoni. Così dico è a quella regione avvenuto, che gli studiosi della toscana lingua dalle altre parti di Italia ad apprender quella concorrono, in maniera che essi con tanta leggiadria la recano nelle loro scritture che tosto tosto potremo dire che la feccia di questo buon vino alla Toscana sia rimasa. E per ragionare alquanto di questo errore de' Toscani: i Fiorentini vogliono essere essi i padri della lingua; i Senesi no 'l consentono, e dicono che la loro è più leggiadra; gli Aretini dannano l'una e l'altra, e dicono tra loro essere il fiore e la purità di quella; né delle altre città di Toscana è una medesima la opinione. Quale sia quella di tutto il rimanente d'Italia mi taccio al presente: questo dirò bene, che universal consentimento è che gli uomini toscani fra tutti gli altri uomini italiani parlino leggiadrissimamente; e che i letterati, e quelli i quali vanno da torno et usano le corti parlino molto più ornatamente che non fanno gli idioti e quelli che delle loro città non sono mai usciti. Si sente adunque gran differenza di lingua dall'une all'altre bocche: laonde si vede che a volere ottimamente parlare non basta l'esser nato toscano, da che più e men bellezza di lingua si scorge nelle toscane favelle. E per farci ancor più avanti, dubbio non è che pensatamente parlando più leggiadramente non si parli che senza pensarvi. E lo scrivere non è altro che pensatamente parlare. Di che necessario è concludere che la lingua degli scrittori sia più perfetta, e che coloro che dagli scrittori la lingua apprendono, la più perfetta apprendano, e per conseguente migliore contezza ne debbiano avere che quegli altri che dalle balie e dal vulgo la hanno imparata. Et in questo modo gli altri italiani che per nascimento toscani non sono, dagli scrittori le parole prendendo, doveranno più puramente scrivere che que' toscani i quali della lingua del popolo sono contenti.</p>
<p>E nel vero le lingue, le vere lingue, non si imparano dalla mamma, e non dal babbo, ma dalle scritture: e là dove voi altri volete (<emph>voi</emph> dicendo intendo di dire a coloro che così sentono) che dal parlare a scrivere si impari, ho io da Cicerone imparato che dal leggere e dallo scrivere si impara a parlare. Ma per meglio intendere qual via si debbia tenere per conseguir dirittamente questa più nuova lingua, avviso che sia ben fatto che dalle altre più antiche se ne debbia prendere l'essempio. E pertanto, se volete conoscere quanto poco giovi l'esser nato toscano per volere toscanamente scrivere, ricordivi che Virgilio fu mantovano, Catullo veronese, Orazio venusino, Terenzio africano, e che Marco Tullio non fu romano. Da cui vogliam noi dire che quegli stranieri apprendessero la romana lingua? Da' libri: e ciò facevano non pure i forestieri, ma i romani ancora: di che si legge non solamente di Virgilio che egli volentieri leggeva i versi di Ennio, ma di Salustio ancora si sa che egli diede molta opera agli scritti di Catone. E non altramente facevano i Greci: il che, per quello che detto s'è di Demostene, assai agevolmente si comprende, da che egli ateniese essendo, alle altrui scritture si rivolse per bene usar la lingua degli Ateniesi. Ma che dirò che nella greca lingua non sono mancati de' latini che hanno leggiadramente scritto, e de' greci nella latina? E Cicerone nella greca orava con tanta eloquenza che faceva rimanerne con ammirazione i più eccellenti maestri di quella. E lasciando stare i Greci et i Latini, non ci sono stati de' Barbari, e non ce ne sono ancora oggi, che e grecamente e latinamente hanno parlato e parlano? et hanno scritto e scrivono? Or, se quelle lingue da' libri tutto dì si imparano, e se le straniere nazioni da quelle in tutto separate e lontane tuttavia le apprendono, non so perché agli Italiani una italiana lingua debbia esser disdetta. Taccio la lingua francesca, e la spagnuola, e la tedesca, e delle altre; ma la ebrea e la caldea imparano gli uomini italiani, e non possono la toscana imparare. Grande è veramente non so s'io debbia dire il privilegio o la disavventura di questa lingua, da che altri uomini che ' Toscani non la possono sapere. E veramente bene è grande la sua disaventura, ché andando tutte le lingue che sono in alcuno onore alte, pure e regolate, coloro a cui principalmente si apparterrebbe di far questa altra bella, non solamente schifano questo studio e questa fatica, ma come nimici a coloro s'oppongono che all'ornamento, alla proprietà, et agli ordini di quella intendendo si affaticano. Ma “non si debbono mettere in regole le lingue mentre che elle sono in corso”. E pure erano in corso le lingue greca e latina al tempo degli esempii che io ho di sopra proposti: e da' libri le imparavano, e sotto le regole le restringevano. E Cicerone a Marc'Antonio appose che egli non bene aveva usate alcune parole latine; et a Demostene fu apposto che egli parlando avesse straniere parole usate. Nel parlare erano come di grande error notati coloro che non propriamente alcuna parola usata avessero: e voi volete che nelle scritture si usino delle voci tolte senza scelta da tutte le ville di Italia e d'oltre i monti, anzi che consentire che alla lingua toscana siano date alcune leggi? E questo aggiungerò io pure, che essendo la lingua latina non che in corso, ma nel suo più superbo corso, Marco Varrone e Cesare scrissero i libri <title>Della analogia</title>. E se voi con la <title>Analogia</title> vorrete esaminar gli scritti del Macchiavelli, e di chiunque senza osservazione stende in carte i suoi concetti, quegli troverete non pur non leggiadri, non fioriti e non limati, ma ancora non puri, non netti, e non toscani. E questo sia al presente detto della opinion mia del Boccaccio e del Macchiavelli e del toscanamente scrivere.</p>
</div1>
<div1>
<head>AL SIGNOR RENATO TRIVULZIO</head>
<p>Signore, io ho veduto il <title>Cesano</title> di M. Claudio Tolomei, il quale mandato mi avete, et a me avereste fatta non picciola grazia se contentato vi foste che io veduto lo avessi, senza più avanti darmi altra fatica. Ma voi pur volete ch'io ne dica quello che io ne sento. E già detto vi ho che egli è cosa stata scritta da uno toscano. E voi non di tanto sodisfatto, mi richiedete che distintamente vi esponga in che io conosca questa sua, dirò così, toscanità, e tuttavia mi stimolate a dovervene alcuna cosa scrivere. Laonde io sono ridutto a termine che mi pare con men fatica poter sodisfare alla vostra voluntà che negarvi una cosa che con tanta istanza mi domandiate. Vi dirò adunque con più parole quello che con un solo motto a me pareva di avere a bastanza espresso.</p>
<p>E per cominciare da questo capo: egli dovendo raccontare una disputa la quale si finge che sia passata fra alcuni dotti uomini sopra il nome di questa materna lingua, se ella si debbia chiamare, o volgare, o italiana, o cortigiana, o fiorentina, o toscana, nel proemio di quel libretto dice che molto malagevole cosa è da giudicare qual di que' nomi veramente le si convenga. E nondimeno ne fa egli incontanente giudicio, che il titolo di quel volume è <title>Della lingua toscana</title>. Poi ci dà intenzione di non volere esser parte, e de' Toscani prende la difesa, che nel medesimo proemio vi sono queste parole: <emph>Non la potrà volgare stimare alcuno, che i dotti non gridino farsene parte a troppi; non italiana, che i Toscani sospinti da giusto sdegno non dicano come non è onesta cosa arricchir se stesso con involare i beni altrui</emph>; dove chiamando <emph>giusto</emph> lo sdegno de' Toscani viene a dare egli la sentenza, che quale italiana la appella, a loro la viene ad involare. Appresso soggiunge: <emph>Non cortigiana, che molti, i quali corti mai non videro, non vogliano che ella loro sia, avendola quasi insieme succhiata col latte delle nutrici, ascoltata da' padri e dalle madri, imparata nelle loro tenere età con gli altri fanciulli</emph>. Qui di cui egli si voglia dire, assai è agevole ad intenderlo, che egli de' Toscani parla, i quali così si persuadono, e se egli parziale stato non fosse, averebbe questo verbo usato il quale ora ho usato io, dicendo <emph>che molti, i quali corti mai non videro, non vogliono che ella loro sia, persuadendosi</emph> o <emph>facendosi a credere</emph>, o <emph>dandosi a vedere</emph>, o così fattamente, <emph>di averla insieme col latte succhiata</emph>, e quel che segue. Ma parlando come parla in su la prima entrata dello scriver suo, si leva la fede di dover fedelmente esporre quanto per ciascuna delle parti si possa dire, oltra che egli riserba l'ultimo luogo a colui che parla per la toscana, e fa che egli disputa contra tutte le opinioni degli altri, e niuno contra la sua.</p>
<p>Or che ve ne pare infino a qui? Non mi sono io bene risoluto che un toscano abbia scritto quel libretto? Ma perciò che egli quell'ultimo discorso fatto in favore della toscana ha per una diffinitiva sentenza, non mi par che sia se non ben fatto che esaminiamo un poco con quanto fondamento siano quelle cose dette. E prima che io altro dica, bella cosa è da notare che egli vuole che la lingua sia toscana, e non di tutta Toscana, ma fa una scelta di alcune città nelle quali egli intende che la Toscana sia compresa, per parlare elle (come egli dice) <emph>più fiorentinamente</emph> che le altre; e vuol che le altre men toscane dalle più toscane apprendano, e che da Firenze si vengano ad intoscanir quelle, e da quelle quelle altre, e di mano in mano i più lontani, se pure in modo alcuno altri possono essere intoscaniti. In questa descrizione a me sembra non di sentir parlare di una lingua, ma di Dio, che ne' cieli sparga le grazie sue, e che da' superiori la virtù di mano in mano sia infusa negli inferiori; e mi pare ch'egli con una tale divisione sia per mettere discordie civili in Toscana. Né so che mi abbia a pensare che debba dire il buon M. Cino, da che la auttorità sua non è stata da tanto che da' moderni Toscani la sua patria Pistoia in Toscana sia stata compresa. Né voglio lasciar di dire, che se quelle città per parlare più che le altre fiorentinamente meglio parlano, a me sembra che egli ispezialmente si potesse risolvere che la lingua <emph>fiorentina</emph> si dovesse nominare.</p>
<p>E per venire alle sue ragioni, egli fa un lungo ragionamento in dimostrar che la natura ha data agli uomini la favella acciò che col mezzo di quella si abbiano da conservare insieme; e dice che quantunque varii siano per lo mondo gli idiomi, è necessario che <emph>da molti e da molti uomini una istessa lingua si intenda e parli, e massimamente da coloro che sono in un medesimo paese</emph>: e che <emph>quanto più ella stender si potesse, tanto meglio sarebbe, e più utile al mondo</emph>; ma essendosi diverse lingue qual più e qual meno distese, <emph>in qualunque spazio si sia una lingua fermata, ella è commune di coloro che la parlano, e non particulare di alcuno che vi sia</emph>. Queste sono sentenze di lui dette con le sue medesime parole. Or con questo discorso volendo egli dimostrare che toscana, e non fiorentina si debbia chiamar questa lingua, io non so come non medesimamente non venga a concludere che ella non toscana, ma italiana si debbia nominare: che italiana essendo ella, meglio si esequisce la intenzione della natura, parlando tutta Italia con una lingua, e non con molte; e se è tanto meglio quanto più una lingua si stende, meglio è che la lingua si stenda per tutta Italia che si ristringa in sola Toscana. Poi se ella è comune a tutta Italia ad usare insieme, ella non dee essere stimata di Toscana sola e particolare, ché ogni volta che io parlerò in modo che da una nazione senza interprete sarò inteso, io crederò di parlar con la lingua di quella nazione; e quando ancora in alcuna città alcuni vocaboli fossero da quelli di un'altra diversi, io direi anzi che per li cento conformi ella fosse una lingua, che per uno o due varianti elle fossero diverse: che se la variazione di alcune poche voci facessero varia lingua, più sarebbono in Toscana le lingue che non sono le città. Poscia adunque che per lo mezzo di questa lingua tutta Italia ha conversazione insieme, non so quanto sia convenevole levarle il nome del tutto per dargliele di una poca parte, che questo è come, se alcun principe signoreggiasse tutta Italia, volere che si chiamasse re di Toscana.</p>
<p>Ma mi responderà egli che ella nacque in Toscana, che queste sono sue parole: <emph>La Toscana nostra par che sia di tre o forse più lingue, che stranamente si corruppero, composta: cioè della etrusca antica, della latina che poi vi venne, e della barbara e forestiera portatane da genti strane</emph>. E poco appresso nomina di quali genti strane egli intenda di dire, le quali sono gli Unni, i Gotti, et i Longobardi. Qui si può vedere come gli uomini per altro intendenti, dalla banda della affezione si lascino sì fattamente oscurare il lume dello intelletto, che né essi molte volte veggono, né pensano che altri abbia a vedere. Primieramente io vorrei che mi si mostrasse dove si trovi memoria che la lingua antica etrusca fosse in uso o conosciuta al tempo delle genti che egli nomina, la quale io credo che gli antichi Etrusci la perdessero non molto tempo dapoi che ebbero la signoria perduta. Appresso non veggo come si voglia che quella corruzione della lingua sia stata fatta più in Toscana che nelle altre parti di Italia, avendo massimamente que' barbari meno in Toscana che quasi in altra parte di Italia fatta dimora. Gli Unni non credo io che la Toscana gli vedesse già mai; i Gotti che con Radagasso vennero in Italia, vinti da Stillicone, non ci si fermarono. Quelli che condusse Alarico e che presero Roma, per la Campagna e per l'Abruzzi si stesero; e quelli che vennero con Teodorico, in Lombardia et in Romagna fecero le loro imprese, et in Romagna et in Lombardia fu la sedia del regno loro, e non in Toscana: e se in Toscana fecero alcun danno, non perciò vi ha memoria (ch'io sappia) che vi facessero lunga dimora. Né de' Longobardi dirò altro, se non che essi in Italia venendo, il regno loro di qua dall'Appennino statuirono, et in queste parti regnarono lungamente, e tolto via il loro scettro ancora ci rimasero: né in Toscana ebbero signoria né molto lunga né molto memorabile. Per che io lascerò ad altrui giudicare dove sia più verisimile che sia stata fatta questa corruzion della lingua latina con le barbare, o là dove i Barbari si sono lungamente fermati e lungamente hanno signoreggiato, o pur là dove o poco tempo vi sono stati o non vi si sono pure approssimati. Una cosa così fatta averebbe egli potuto dir verisimilmente quando le genti straniere fossero venute d'oltre mare, e fossero nelle toscane piaggie capitate, come de' Vandali si legge che di Africa passarono a Roma; ma di genti che dalle parti settentrionali ci discendano, non so quanto ciò dire si convenga.</p>
<p>Io se avessi da parlar della mia opinione, direi che io credo, che avendo i Longobardi per più di dugento anni la maggior parte della Italia posseduto, et avendo tenuto lo scettro principalmente di qua dal fiume Po, che in queste parti abbia avuto principio questa lingua; e che di luogo in luogo stendendosi, ella si sia per tutta Italia ampliata. E perciò che di Roma non so che si abbia memoria che ella a' Longobardi fosse sottoposta, tengo per fermo che Roma ultima questa lingua ricevesse; e che la Toscana, la quale fu delle ultime regioni che sentisse le arme de' Longobardi, fosse eziandio degli ultimi paesi dove questa lingua penetrasse. E per dir tutto quello che io ne sento, avendo i Romani più che gli altri uomini di Italia ritenuto del latino, e questi di qua partecipato più del barbaro, istimo io che a' Toscani, i quali fra gli uni e gli altri si sono ritrovati, sia fra questi due estremi venuta fatta una mescolanza tale, quale ella si vede più che altrove bella e leggiadra. Ma sì come fra loro si può dire che ella ha avuto l'ornamento, così ardisco io di affermare che ella fra loro non ebbe il nascimento: di che non so con qual ragione vogliano involarla a coloro tra' quali ella è nata, e da' quali ella è a loro passata. E può ben loro bastare assai ch'ella degni di esser loro cittadina, senza volerlasi usurpare ancor per naturale. Se alcuno sarà nato in Firenze, et anderà a studiare in Bologna, e quivi diverrà letterato, o vero si metterà in alcuna corte, e diventerà valoroso et accostumato, non perciò sarà che colui non sia fiorentino. Et il simigliante è da dire di questa lingua: che per avere ella alcuno ornamento in Toscana appreso, non perciò è quella la patria sua. Né voglio io già acconsentire a' Toscani che ella abbia da loro ogni ornamento avuto: che se bene è vero che Dante, il Petrarca et il Boccaccio sono stati i principali lumi di lei, a me pare che ogni suo lume si sarebbe spento se degli altri uomini non si fossero posti a darle splendore, et a destare i Toscani, i quali sonnacchiosi et oziosi si erano posti quasi per covare il morto cenere di lei, pur persuadendosi di bere questa lingua insieme col latte delle balie, e che altri che essi non ne potessero avere cognizione; della qual cosa quanto si ingannino coloro che così tengono, già al Cesano et al Cavalcanti, contra una loro opinione scrivendo, mi ricorda di averne io detta alcuna cosa. E qui voglio aggiungere che Dante, il quale toscano fu, non ebbe egli questa opinione che hanno i moderni Toscani: che ne' libri della volgare eloquenza chiama <emph>pazzia di insensati</emph> il volersi gli uomini toscani <emph>attribuire il titolo dell'idioma volgare illustre</emph>. E nominando Guido Guinicelli et altri poeti bolognesi, dice di loro che furono <emph>dottori illustri e di piena intelligenza nelle cose volgari</emph>. E nel suo <title>Purgatorio</title> dice del medesimo Guido:
<quote rend="block">
<lg>
<l rend="align:right">[...] il padre</l>
<l>Mio e degli altri miei miglior che mai</l>
<l>Rime d'amore usar dolci e leggiadre.</l>
</lg>
</quote>
</p>
<p>Di che per l'auttorità di cotanto auttore si comprende che né questa lingua è propria d'i Toscani, né essi le hanno dati tutti i suoi ornamenti, e che degli altri uomini sono non meno atti che si siano de' toscani a scrivere in quella. Ma per Dio veggiamo ancora un poco quanto sia vero che essi da' padri e dalle madri piccioli fanciulli la buona lingua apprendano. In quel libro del Tolomei, lodan[do]si le più toscane città di Toscana, si dà loro questo vanto, che parlano, come detto abbiamo, più che le altre <emph>fiorentinamente</emph>. E dicesi in Firenze: <emph>i versi mia</emph>; dicesi: <emph>i' vo' dargnene buona parte</emph>; dicesi: <emph>cenamo stasera</emph>; dicesi: <emph>che volevi voi</emph>?; dicesi <emph>lalde</emph> per <emph>lode</emph>, o <emph>laude</emph>; dicesi <emph>Craldio</emph> per <emph>Claudio</emph>; <emph>ascoita</emph> per <emph>ascolta</emph>; <emph>una aitra voita</emph> per <emph>una altra volta</emph>. Dicesi <emph>sudiccio</emph> per <emph>succido</emph>; <emph>dua</emph> per <emph>due</emph>; <emph>loro</emph> per <emph>essi</emph>; <emph>egli</emph> pur per <emph>essi</emph>; <emph>lui</emph> per <emph>egli</emph>; <emph>dette</emph> e <emph>dettero</emph> invece di dir <emph>diede</emph> e <emph>diedero</emph>; <emph>amorono</emph> e <emph>cantorono</emph> per <emph>amarono</emph> e <emph>cantarono</emph>, e delle altre cose così fatte infinite: nelle quali non si serva né numero, né genere, né desinenza, né forma di diritto parlare; per lasciare ora da parte i <emph>Cecchi</emph>, i <emph>Bini</emph>, i <emph>Bacci</emph>, e gli altri mostri delle parole fiorentine. Or se così è, quale è quella lingua che i Toscani di quella città che più fiorentinamente parlano succhiano dalle poppe? Ella fermamente non è quella della quale parla et iscrive il Bembo, il quale egli nel libro suo fa primo ragionatore. Quella della quale il Bembo tratta si impara dagli scrittori, e Dante biasima degli scrittori, così fiorentini, come de' senesi, e de' pisani, e d'aretini, e de' lucchesi, i quali dalle lingue delle città loro non si sono partiti. Or se i principali scrittori di questa lingua hanno confessato che ella sia anche altro che toscana, e se i Toscani in parlando bene non la usano, e se degli altri uomini in quella scrivono non men bene de' Toscani, non veggo con qual titolo vogliano che ella sia pur di soli loro. Ma che dirò, che in quel medesimo ragionamento facendosi menzione della lingua attica, della dorica e delle altre di Grecia, si viene a concludere che elle siano una istessa, e da altra parte si vuole che quelle degli uomini italiani siano tra loro separate? E pur, per parer mio, molto più separata è la favella de' moderni Toscani dalla lingua degli scrittori che non è quella degli altri Italiani dalla loro. Per che, se pur vogliono che quella con la quale parlano sia la toscana, tengalansi, e lascino quella d'i libri al rimanente di Italia, ché di quella si cerca come ella si abbia a chiamare.</p>
<p>Io già molte volte di questa lingua parlando e scrivendo la ho nominata toscana, come quella che nel vero si può dire, chi con giudicio e con imitazione la usa, ch'ella sia il fiore della italiana, come l'attica della greca. E così dico e così sento. Aggiungendo che sì come in Grecia la lingua attica era la più pura e la più leggiadra, e che con tutto ciò non credo io che gli Atteniesi si sdegnassero di dire che la lingua loro fosse lingua greca, così non debbono ' Toscani vergognarsi di confessar che essi italicamente parlano, salvo se di essere italiani non si vergognano. Et a questo ch'io dico, se in loro è lume di ragione, debbono volentieri acconsentire, intendendo che a quella lingua che di onorar si intende, tanto ne viene maggiore onore italiana che toscana appellandola, quanto è più nobile il tutto che una sua poca parte. E per dire in somma la opinion mia di tutte le opinioni delle quali si tratta in quel libro, quello che di Toscana ho detto, intenzion mia è di aver conseguentemente detto di Firenze; che le corti a questa lingua debbiano dare il nome a me non piace punto più che si piaccia aM. Claudio. Che ella si chiami volgare non ho io per cosa così disonorevole come pare altrui, ché avendo Franceschi, Spagnuoli, eTedeschi, e le altre nazioni le loro lingue volgari, sotto nome di volgare di questa nostra come di più eccellente si abbia da intendere. Sì che, o sia per eccellenza volgare nominata, o abbia nome da Italia tutta, a me pare che in una et in altra guisa ella se ne possa andare onorata e gloriosa.</p>
<p>Io ho detto brievemente il parer mio di quel libretto. E questa materia averei io infino ad ora trattata copiosissimamente, perciò che mia intenzione è di scrivere tre libri in dialogo di questa lingua, se Dio mi darà vita et agio da poterlo fare: ma il convenirmi adoperar la penna più a cacciar la fame che ad acquistar fama non mi lascia conducere a fine né questo né alcuno altro onorevole mio disegno.</p>
</div1>
<div1>
<head>AL CLARISSIMO SIGNOR DOMENICO VENIERO</head>
<p>Mi è venuto alle mani un <title>Corbaccio</title> stampato a Parigi per opera di un fiorentino, secondo che mostra una lettera posta per proemio nella fronte del libro, senza nome di auttore. E questa per regole canoniche da' catolici, che non hanno licenza di legger libri vietati, non doverebbe esser letta. Colui veramente commenda quel libro con maravigliose lodi; et io tanto sono lontano da lodarlo, che lo ho per un libro infame. E ben li pose nome l'auttore il <title>Corbaccio</title>, che di ogni più odioso corvo è più noioso. Né in altra opera veggo che al Certaldese più si convenga nome di Boccaccio che in questa, avendo egli voluto lacerare una gentildonna così vituperosamente. E perché? Per non avere ella voluto sodisfare alla libidine di lui: alla quale se compiaciuto avesse, ella stata sarebbe la da bene e la virtuosa. E per non aver voluto macchiar la sua onestà, è la impudica e la vituperosa. Bella cosa veramente: un uomo già di età canuta, e secondo che egli di se stesso si dipinge, persona grave e di riputazione, mettersi ad una opera così sporca e così fetida, che più non pute luogo alcun publico dove vada la plebe a scaricare il soverchio peso del ventre! E forse che egli non ha raccolte insieme tutte le vergogne, tutto il succidume, e tutto il puzzo che in tutte le femine insieme ritrovar non si potrebbe? Ma e questo è quello che a punto maggiormente scopre il suo difetto, e libera la donna da infamia, sentendosi cose che eccedono ogni verità. Oltra che per sua confession si vede che di alcun mancamento di quella non aveva certa notizia alcuna: che egli il tutto dice essergli stato rivelato da uno spirito, e come in sogno. E fermamente così sono vere quelle cose come ordinariamente sono veri i sogni, e come da spirito ne ebbe rivelazione. E notabile è che egli introduce quello spirito (il quale in istato di grazia finge che purgava i suoi peccati) a confortarlo che per penitenza del suo peccato, di essersi esso Boccaccio innamorato in quella donna, debbia contra lei scrivere libelli infami. Né so da qual teologia insignate ci siano queste dottrine. Ma che dirò che egli dice che si era contenuto da parlar disonoratamente di colei, perciò che molto maggior vergogna sarebbe stata a lui che a lei, e poi si è lasciato trasportare a scriverne un libro così vituperoso? Or non mi sono io potuto contenere che di una così disonorata opera non abbia dannato il suo auttore: al qual per altro ho obbligazione, come a maestro. Ma e principale officio è di chi ha in sé alcuna umanità levarsi alcuna volta a sollevar gli oppressi, ributtando quelle cose che sono fuori di ogni verità.</p>
<p>A quel valent'uomo è paruto cosa molto onorevole il ritornar in man degli uomini in biasimo delle donne quel libro, poco amico alle donne dimostrandosi: e chi di quello al Tribunal della Santa Inquisizione ne desse informazione, io sono securo che come vituperoso al fuoco sarebbe gittato, e vietatane la lettura; e molto più degnamente, al parer mio, che del <title>Decamerone</title>. Ma et accenna egli ancora di essersi condutto a quella publicazione per commendar la onestà delle donne di Francia comparate alle nostre di Italia (che non ardisce la temeraria adulazione?). Quasi come altri stato non sia in Francia, e veduta non abbia la corte, et i costumi di quella: se quelle donne vanno secondo la loro antica usanza modestamente vestite, e le nostre dagli uomini non si lasciano licenziosamente abbracciare e basciare. Ma perciò che io non voglio far quello che io biasimo in altrui, di scriver invettive contra le donne, dirò solamente che io crederò le donne di Francia delle altre esser più pudiche, quando averò inteso che elle non piscino.</p>
<p>Or per passare alle cose per le quali principalmente presa ho in mano la penna: colui commenda quel libro per puro, limato e numeroso sopra tutti gli scritti del Boccaccio; e dice averlo tratto da una copia di un altro, scritto infin nell'anno del MCCCLXXXIIII, et aver servata la propria ortografia, la congiunzione e la separazione delle parole, e che quella antichità ci dee esser maestra, e regola dalla quale non ci debbiamo partire: ciò faticandosi di persuadere, e coloro dannando i quali fanno altramente. Questa bella dottrina avendo io letta, quella lettera al libro comparando, non mi sono potuto contenere che io non abbia riso per aver notato quanto male egli metta in opera quello che insegna altrui. Che in quelle cose le quali veramente sono da approvare, esso dal suo maestro si diparte; et in quelle che sono da riprovare, in parte lo seguita, e nella maggior parte se ne allontana. E di ciascun di questi capi secondo il proposto ordine sarà il nostro ragionamento.</p>
<p>Nel libro adunque per opera sua stampato e da lui approvato è scritto: <emph>Io amava, Io sentiva, Io onorava, Io riveriva</emph>, e così gli altri verbi di quel tempo. Et il principio della lettera è <emph>Io mi trovavo in Parigi</emph>; e poco dapoi si legge <emph>potevo</emph>, e non molto lontano <emph>udivo</emph>: in modo che in sedici corte righe egli tre volte preterisce la regola da sé prescritta. E nella medesima faccia di quella cartella è ancora <emph>erono</emph>: che direm noi di questo buon maestro? Vero è che egli non è solo in questo errore di usar quel tempo in cotal modo, ma tanto maggiore è il suo, quanto egli fa contra quello che da lui si insegna. E che dirò che se vorremo dire <emph>avevo</emph> e <emph>celebravo</emph> nel numero del più ci converrà dire <emph>avevomo</emph> e <emph>celebravomo</emph>? ché questa da quella parola si forma, et egli scrive pure <emph>avevamo</emph> e <emph>celebravamo</emph>; e sarà anche da dire <emph>avevono</emph> e <emph>celebravono</emph>, secondo che egli scrive <emph>erono</emph>. Manifesto errore è questo, e da tutti gli antichi scrittori condannato, ché tutte le rime sono <emph>amava</emph>, <emph> godeva</emph>, <emph>leggeva</emph> et <emph>udiva</emph>, et alcuni vogliono ora preporre l'abuso del parlar della plebe all'uso degli approbatissimi scrittori. Secondo che eziandio ho veduto cominciarsi a fare di scrivere <emph>amorono, cantorono, andorono</emph>, contra la universale usanza de' buoni auttori. Dolce suono veramente sentir tre e quattro <emph>o</emph>, senza interposizione di altra vocale in una parola! Poi come bello sarà anche sentire <emph>scolo roro, incontroro, intonoro</emph>, e simili! Abbiamo pur nel terzo sonetto del Petrarca <emph>scoloraro</emph>, <emph> legaro</emph> et <emph>incominciaro</emph>: mostra bene che non abbiano orecchie d'uomini cui tali novità aggradano. Ma passiamo avanti.</p>
<p>Questo nostro buon maestro scrive <emph>anco</emph> per dire <emph>ancora</emph>, e nel <title>Corbaccio</title> si legge <emph>ancora</emph> e non mai <emph>anco</emph>, né <emph>anco</emph> ho io per parola di prose, per esser propria del verso. E basta bene alle prose avere <emph>anche</emph>, <emph>ancora</emph>, et <emph>eziandio</emph>.</p>
<p>Si scrive in quel libro <emph>se'</emph> per seconda persona del verbo <emph>Sono</emph>: et il non nominato scrittore dice <emph>sei</emph>; e la toscana pronunzia e le buone prose hanno pur <emph>se'</emph>. E che si debbia dir <emph>se'</emph> si prova da questo, che io non so che in rime di alcuno scrittore antico si trovi <emph>sei</emph>. E so che né in Dante né in Petrarca non si trova, e sarebbe gran cosa, se <emph>sei</emph> si dovesse o si potesse dire, che né all'uno né all'altro nata non fosse occasione di valersene una volta in tante migliaia di versi. Mi ricorda già di averne ammonito un che voleva esser poeta, il quale rimanendo pur ostinato nel suo errore, mi allegò quel verso: <emph>Viva son io, e tu sei morto ancora</emph>; quasi come necessario sia dir <emph>sei</emph>, se il verso ha da stare, o come non possa esser stato errore di scrittore o di stampadore. Di <emph>sei</emph> seconda persona del verbo <emph>Sono</emph> le scritture de' moderni in verso et in prosa tutte sono piene: ma ciò non fa regola, poi che vien da non sapere.</p>
<p>Poi non è men bello che colui, e dal suo libro, e da sé si discorda. Egli scrive <emph>francia</emph>, et il libro <emph>francesca</emph>, per dir “di Francia”: l'una e l'altra parola è con la <emph>c</emph>, e poi da lui si scrive <emph>franzese</emph> per <emph>z</emph>. Nuovo umor veramente è questo, ma derivato da una nuova introduzione di ficcar (dirò così) la <emph>z</emph> per ogni pertugio, della qual cosa ne parlerò incontanente.</p>
<p>Ho infino ad ora mostrato come il non conosciuto scrittore con poca ragione, secondo il mio aviso, partito si sia dalla imitazion del libro che egli ha proposto ad imitare; ora, per venire al suggetto della <emph>z</emph>, mostrerò che egli lo ha imitato in cosa che non doveva.</p>
<p>Ho trovato scritto con due <emph>z</emph> <emph>Mezo</emph> in significazion di “metà”, e vuole esser scritto per una sola. Due pronunzie ha questa lettera: che posta sola fra due vocali ha un suono, dirò così, aspro, e radoppiata, lo ha molle, secondo che si sente in dire <emph>rozo, orizonte, Lazaro, azurro</emph>, et altre tali, e <emph>dolcezza, altezza, bellezza</emph> e <emph>vaghezza</emph>. E si sente medesimamente questa variazion di pronunzia in questa voce <emph>Mezo</emph>, scritta con semplice o con doppia <emph>z</emph>, per aver ella due significati: che la prima dinota “metà” e la seconda, dirò così, “umidità”; e congiunta con una medesima parola mostra le due significazioni: che diremo <emph>mezo pero</emph>, e <emph>pero mezzo</emph>. E che così siano da scrivere queste due parole ce lo insegna Dante, che accompagna l'una con dizione che si scrive con una, e l'altra con parole che si scrivono con due <emph>z</emph>; che nel canto decimo dell'<title>Inferno</title> disse:
<quote rend="block">
<lg>
<l>Lasciammo 'l muro, e gimmo in ver lo mezo,</l>
<l>Per un sentier ch'ad una valle siede,</l>
<l>E fin là su facea spiacer suo lezo.</l>
</lg>
</quote>
</p>
<p>Qui <emph>mezo</emph> vuol dir “metà”; e nel settimo avea detto:
<quote rend="block">
<lg>
<l>Così girammo de la lorda pozza</l>
<l>Grand'arco tra la ripa secca e 'l mezzo,</l>
<l>Con gli occhi volti a chi del fango ingozza</l>
<l>Venimmo a' piè d'una torre al dasezzo.</l>
</lg>
</quote>
</p>
<p>E qui <emph>mezzo</emph> significa “umido”. Quantunque in uno et in altro luogo le stampe abbiano mezzo, ma male, per non si essere intesa la differenza delle parole. La ragion perché io così dica è che <emph>lezo</emph> va scritto con una sola <emph>z</emph>, laonde è ancora necessario che così sia scritta la rima che gli risponde, e <emph>dasezzo</emph> ha due <emph>z</emph>, e due <emph>z</emph> vuole aver la rima sua compagna. A <emph>dasezzo</emph> si congiunge <emph>Arezzo, prezzo, disprezzo</emph>, e così <emph>mezzo</emph>. Con <emph>lezo</emph> va <emph>rezo</emph>, <emph>riprezo</emph>, e <emph>mezo</emph>. E <emph>meza</emph> ha anche accordato Dante con <emph>oleza</emph> et <emph>oreza</emph>, le quali voci tutte sono della pronunzia che detta abbiamo aspra; e quelle altre della dolce. Né mai si troverà <emph>lezo</emph>, <emph>rezo</emph>, né <emph>riprezo</emph>, che sia posto con <emph>dasezzo</emph>, con <emph>Arezzo</emph>, con <emph>prezzo</emph>, o con <emph>disprezzo</emph>; né alcuna di queste voci con alcuna di quelle. E trovandosi <emph>mezzo</emph> e <emph>mezo</emph> con l'une e con l'altre, necessario è conchiudere che al modo dell'une e dell'altre si abbia da scrivere. Poi, che <emph>mezzo</emph> sia altra cosa che <emph>mezo</emph>, il testo ce lo mostra chiaro: <emph>Passammo tra la ripa secca e 'l mezzo</emph>, cioè tra l'asciutto et il bagnato. Né fa alla dichiarazion di questo luogo quello che da' commentatori si allega del XVII canto del <title>Purgatorio</title>, <emph>Monta dinanzi ch'i' voglio esser mezo</emph>, ché qui vuol dir “mezano”; né quell'altra del XXII, <emph>E mentre ch'andavamo inver lo mezo</emph>, ché questo è il punto dell'universo: et in amendue i luoghi ha da scriversi per semplice <emph>z</emph>, per aver rime compagne <emph>riprezo</emph> e <emph>rezo</emph>. E medesimamente nel XXIIII del <title>Purgatorio</title>, dove è <emph>meza</emph> con <emph>oreza</emph> e con <emph>oleza</emph>, vi ha da essere una sola <emph>z</emph>: e come ho detto il suono aspro et il dolce dà segno come ognuna di quelle parole debbia essere scritta.</p>
<p>Voglio aggiungere che la voce <emph>Rozo</emph>, la quale è della pronunziazione aspra, non si trova, che io abbia veduto, in luogo alcuno legata in rima in verun genere né in verun numero; e questo viene perciò che non vi ha altra parola di quel fine che vada scritta con una <emph>z</emph>. Vi hanno in Dante rime in <emph>ozzo</emph>, in <emph>ozza</emph>, in <emph>ozzi</emph> et in <emph>ozze</emph>:<emph> cozzo</emph>, <emph>sozzo</emph>, <emph>mozzo</emph>, <emph>gozzo</emph>, <emph> Tagliacozzo</emph>; <emph>pozza</emph>, <emph>strozza</emph>, <emph>gozza</emph>, <emph>mozza</emph>, <emph> sozza</emph>; <emph>mozzi</emph>, <emph>cozzi</emph>, <emph>sozzi</emph>; <emph>mozze</emph>, <emph>sozze</emph>, <emph>bozze</emph>. Né <emph>rozo</emph>, né <emph>roza</emph>, né <emph>rozi</emph>, né <emph>roze</emph> si vede aver compagnia di rime. E questo perché? Perciò che non vi ha altra parola simile di suono né di scrittura.</p>
<p>Non so adunque vedere per qual ragione vogliano scrivere alcuni <emph>orazione</emph>, <emph>devozione</emph>, <emph>malizia</emph>, <emph>stoltizia</emph>, <emph>ozio</emph>, <emph>Muzio</emph>, <emph>Tizio</emph>, ché scrivendo in questa maniera si ha da usar la pronunziazione aspra, la qual detto ho che è propria della semplice <emph>z</emph> fra due vocali: che questo è contravenire alla proprietà della natura; né questo è parlar toscano né italiano. Anzi potremo noi dire, che sì come Dante distingue le lingue in quella di <emph>oi</emph>, e di <emph>oc</emph>, e di <emph>sì</emph>, non altramente quella loro si doverà appellare lingua di <emph>z</emph>.</p>
<p>Né so ancora perché si abbia da scrivere anzi <emph>sapienzia</emph> che <emph>sapienza</emph>, e <emph>sentenzia</emph> che <emph>sentenza</emph>, perciò che se così scriver si dovesse, star non potrebbono in rima <emph>presenzia</emph> con <emph>senza</emph>, né <emph>sentenzia</emph> con <emph>semenza</emph>: e pur insieme le accompagnano i nostri gran poeti. Ben dirò che me non offende il vedere scritto in prosa più <emph>magnificenzia</emph> che <emph>magnificenza</emph>, né <emph>eloquenzia</emph> che <emph>eloquenza</emph>: vero è che nel verso più mi piace il secondo modo, come di suono più pieno, e più atto da accommodarsi nelle rime; né vorrei vedere una medesima parola posta in mezzo verso ad una assisa, et in fine ad una altra.</p>
<p>Or poi che parlato abbiamo di questa lettera posta fra due vocali, e che caduti siamo anche a parlare di quando ella seguita consonante, ho da dire che per ordinario dopo le consonanti col suono molle ella si ha da pronuziare: sì come <emph>alza</emph>, <emph>sbalza</emph>, <emph>balzo</emph>, <emph>incalzo</emph>; <emph>amanza</emph>, <emph>speranza</emph>, <emph>avanza</emph>, <emph>pazienza</emph>, <emph> riverenza</emph>, <emph>senza</emph>, <emph>ponzo</emph>; <emph>ferza</emph>, <emph>terza</emph>, <emph>forza</emph>, <emph>orza</emph>, <emph>ammorza</emph>, e così <emph>sforzo</emph>, nome e verbo. Tutti questi dolcemente si pronunziano. Ma pur <emph>orzo</emph> si sente con aspro suono. Il medesimo fa <emph>verzino</emph> e <emph>verziero</emph>, che vuol dir giardino o luogo verdeggiante. E nella patria mia è una famiglia de' Verzieri che pur col medesimo modo si pronunzia, così detta da quello che portano scolpito o dipinto nelle arme, che è una verza, altramente detta caulo: e quella portano per loro insegna forse perché i loro maggiori fra gli altri ortolani del paese avevano le più belle verze; sì come anche anticamente nominati furono i Pisoni da' piselli, i Fabii dalle fave, i Ciceroni dal cece et i Lentuli dalla lenticchia. Bene ho da ricordare che impertinentemente si appellano in latino <foreign lang="lat">Vergerii</foreign>, quasi “portatori di primavera”, ché la verza non ha da far con la primavera, essendo proprio cibo del verno, e che non è tenuta buona se non è tocca dalla brina. La propria traduzione di Verzieri, per mio aviso, sarebbe Brassicarii. Di questi fu già lo svescovato Vergerio; che così lo appellai anche io, per essere inteso di cui io parlava, essendo egli per quella voce conosciuto, né accadendomi allora trattar cosa che facesse a questo proposito: ma ora avendo questa materia alle mani, non ho voluto lasciar di farne menzione. So che ad ognuno è lecito mutarsi anche il nome, pur che sia fatto senza frode; né perciò vieto io loro chiamarsi come vogliono, ma ho pur voluto mostrar che da <emph>verza</emph> non viene <emph>vergerio</emph>, come per avventura mal dottamente se ne gloria alcuno.</p>
<p>E per seguitar il trattar della <emph>z</emph>, dico che in conclusione fra due vocali sola ha il suono aspro, doppia lo ha dolce; dopo le consonanti lo ha medesimamente dolce, eccetto dopo la <emph>r</emph>, dove sonar si sente or ad uno, or ad altro modo. E tornando a quello che ho detto di <emph>orzo</emph>: è da notare che il Petrarca ha posta quella in rima accompagnata con le parole <emph>sforzo</emph> e <emph>divorzo</emph>, con tutto che siano, dirò così, di prolazion dolce, e quella di aspra, donde si tragge che non tanto il suono quanto le lettere fanno la rima; sì come si prova anche in dir <emph>occhi</emph>, che fa rima con <emph>tocchi</emph> e con <emph>trabocchi</emph>, quantunque diversamente si facciano sentire. E se così è, come veramente è, sarà questo da osservare là dove alle lettere la pronunzia si conforma, secondo che trattato abbiamo di <emph>mezo</emph> e di <emph>mezzo</emph> con le loro correspondenti.</p>
<p>E per parlar della ortografia del libro, in quello non vi ha fermezza niuna: che fra le due vocali la <emph>z</emph> diversamente si scrive nelle medesime parole: come <emph>bellezza</emph> e <emph>belleza</emph>, <emph>vaghezza</emph> e <emph>vagheza</emph>, <emph>malizia</emph> e <emph>malizzia</emph>, <emph> spetiale</emph> si dice, e <emph>speziale</emph>; e dopo le consonanti, <emph>penitenzia</emph> et <emph>essenzia</emph>, e <emph>clementia</emph> e <emph>magnificentia</emph>. Ora mi insegni il commendator di quella riverenda antichità come in questa imitazione io mi abbia da governare.</p>
<p>Passo ora alla terza parte delle cose che né chi ce le propone le seguita, né io consento che si abbiano da seguitare. Vi si legge <emph>mostrare addito</emph> et <emph>a dito</emph>, <emph>ad Dio</emph> et <emph>a Dio</emph>. Come avrò da fare io?</p>
<p>Quivi si scrive <emph>tractato</emph>, <emph>affecto</emph>, <emph>acto</emph>, <emph>afflicto</emph>, <emph>lecto</emph>, <emph>nocte</emph>, <emph>uncta</emph>, <emph>vendecta</emph>: dal qual modo di scrivere, oltra che è fuor di ogni pronunzia di lingua, ne seguirebbe che molte rime de' nostri poeti sarebbono false, come per essempio in accordar <emph>afflicto</emph> e <emph>scripto</emph>. Ma, quello che è anche più notabile, <emph>ecterno</emph>, <emph>ecternare</emph> et <emph>ecterna</emph> sempre vi si scrive. Né men notabile è quell'altro modo di lasciar fuori la <emph>i</emph> che ha da seguitar la <emph>l</emph>, sì come è <emph>assomiglare</emph>, <emph>vermiglo</emph>, <emph>figluolo</emph>, <emph>mogle</emph>, <emph>vogla</emph>, <emph>battagla</emph>, <emph>miglaia</emph>, <emph>meglo</emph>, <emph>meglore</emph>. Ma e si congiungono ancora gli articoli insieme co' nomi, come siano una stessa parola: <emph>gluomini</emph>, <emph>glaltri</emph>, <emph>glantichi</emph>, <emph>glastrologhi</emph>, <emph>glamanti</emph>, <emph>glangeli</emph>. In questo ha voluto l'auttor della pìstola corregger quella ortografia, et ha separato l'articolo notandovi l'apostrofo, scrivendo <emph>gl'atti</emph>, <emph>gl'antichi</emph>, <emph>gl'onori</emph>, e non si avvede che non scrivendosi la <emph>i</emph> non si ha da pronunziare: di che ne rimane che quelle lettere <emph>gl'</emph> davanti la <emph>a</emph> e davanti la <emph>o</emph> debbono aver quel suono che hanno nelle voci <emph>glans</emph> e <emph>gloria</emph>, il che si farebbe eziandio davanti la quinta vocale, quando in questa lingua ci fosse parola che da quella avesse cominciamento. Si ha da scrivere l'articolo intero <emph>gli</emph>: che in leggendo anche la <emph>i</emph> ha da farsi sentire. Né ha da scriversi quell'articolo con l'apostrofo se non avanti voci comincianti da <emph>i</emph>: e ciò dico, ne' versi; ché nelle prose non accade gittar così le lettere per unir le sillabe a fare il suono numeroso. Vero è che pochi sono coloro che in questa maniera di scrivere non inciampino.</p>
<p>E seguitando questa congiunzion di voci: quivi è scritto <emph>mai</emph> senza aspirazione per <emph>mi hai</emph>, <emph>manno</emph> per <emph>mi hanno</emph>, <emph>to</emph> per <emph>ti ho</emph>, <emph>ta</emph> per <emph>ti ha</emph>; <emph>me</emph> e <emph>te</emph> volendo dir <emph>mi è</emph> e <emph>ti è</emph>; e <emph>damme</emph> con <emph>m</emph> geminato in voce di <emph>da me</emph>. <emph>Semmi</emph>, <emph>setti</emph>, <emph>chemmi</emph>, <emph>chetti</emph> per dir <emph>se mi</emph>, <emph>se ti</emph>, <emph>che mi</emph>, <emph>che ti</emph>; <emph>datte</emph>, <emph>dasse</emph> per <emph>da te</emph> e <emph>da sé</emph>. <emph>Nolla</emph> in luogo di <emph>non la</emph>, e così <emph>nolle</emph>, <emph>nolli</emph>, <emph>nommi</emph>. <emph>Collei</emph> per dir <emph>con lei</emph>, e <emph>colla</emph>, <emph>con la</emph>; <emph>na</emph>, <emph>ne ha</emph>; <emph>cia</emph>, <emph>ci ha</emph>. Aggiungasi <emph>ellessere</emph>, che vuol dir <emph>ella essere</emph>, et <emph>assedere</emph> per <emph>a sedere</emph>; <emph>avere innodio</emph> per doppia <emph>n</emph>; <emph>allussuria</emph>, <emph>contralloro</emph> con doppia <emph>l</emph>; <emph>caltra</emph>, <emph>calquanto</emph> senza aspirazione, e mille altre cose tali, che divertiscono, dirò così, la intenzion del lettore alla novità della scrittura, e molte volte l'uomo sta in dubbio del sentimento: che se troverò <emph>lo</emph>, come ordinariamente si trova, crederò che sia articolo, e vorrà dir <emph>lo ho</emph>; e <emph>la</emph>, <emph>lo ha</emph>; e <emph>lai</emph>, <emph>lo hai</emph>. Ma e trovando <emph>sera</emph> non saprò se sia detto per la <emph>sera</emph>, o per <emph>se era</emph>, o <emph>si era</emph>. Dove si legge <emph>mandassi</emph>, intenderò che venga dal verbo <emph>mandare</emph>, e viene da <emph>mi</emph> et <emph>andare</emph>. <emph>Assalire</emph> significa <emph>ad ascendere</emph>, e più propriamente significa “assaltare”. Ma e <emph>me</emph> e <emph>te</emph> poste per <emph>mi è</emph> e <emph>ti è</emph> perché non sono da intendere per li semplici pronomi <emph>me</emph> e <emph>te</emph>? e così <emph>chessi</emph> perché non più si dee intendere per <emph>che essi</emph> che per <emph>che si</emph>? e medesimamente delle altre. E che diremo dello scrivere <emph>alloro</emph> per <emph>a loro</emph>? E quello scriver <emph>sella</emph> può essere inteso per tre cose: per <emph>se la</emph>, per <emph>se ella</emph>, e per <emph>sella</emph>; che dirò: <emph>se la</emph> strada sarà asciutta andremo a piedi; <emph>se ella</emph> sarà fangosa monteremo a cavallo, l'uno in <emph>sella</emph> e l'altro in groppa.</p>
<p><emph>Saxi</emph>, <emph>fixo</emph>, <emph>texuto</emph>, <emph>excelso</emph>, <emph>excellente</emph>, <emph>extimare</emph> e gli altri tali vanno a tutto transito.</p>
<p>E che dirò che non solamente <emph>phylosophia</emph> e <emph>tyranno</emph> vi si legge per <emph>y</emph>, ma <emph>ystoria</emph>, <emph>ymagine</emph> et <emph>ymaginare</emph>?</p>
<p>La <emph>n</emph> in cambio della <emph>m</emph> vi è come per ordinario: <emph>tenpo</emph>, <emph>senpre</emph>, <emph>conprendere</emph>, <emph>inpedire</emph>, <emph>inpiccare</emph>, <emph>inpetrare</emph>, <emph>inparare</emph>, <emph>conpassione</emph>, <emph>conpunzione</emph>, <emph>menbra</emph>, <emph>inmobile</emph>, <emph>senbianti</emph>, e <emph>rinbrotti</emph>, e simili. Ma non perciò è che non vi si trovi eziandio <emph>tempo</emph>, <emph>comprendere</emph> et <emph>immobile</emph>.</p>
<p>E quella <emph>h</emph> la quale da alcuni è così atrocemente perseguitata, in questo libro come in una forte rocca si è ridutta. So che vi vorranno delle artigliarie per cacciarnela: che vi si scrive <emph>cerchare</emph>, <emph>recho</emph>, <emph>acchade</emph>, <emph>chomunicare</emph>, <emph>mancho</emph>, <emph>fondacho</emph>, <emph>eccho</emph> per lo <emph>ecce</emph> latino; <emph>priegho</emph>, <emph>regha</emph>, <emph>venghono</emph>, <emph>rimangha</emph>, <emph>verghogna</emph>, <emph>lungho</emph>, <emph>legha</emph>, <emph>luogho</emph>, <emph>tinghono</emph>, <emph>inghannano</emph>, <emph>arghomento</emph>, <emph>migha</emph>, <emph>bottegha</emph>; <emph>chostei</emph>, <emph>cholei</emph>, <emph>choloro</emph>, e <emph>chon</emph>, et una quantità infinita di tali da farne uno esercito; e fra gli altri vi ha un cavaliero il quale combatte con due spade, et è <emph>ghongholare</emph>. Ma vi si scrive eziandio con <emph>huomo</emph> et <emph>huomini</emph>, e <emph>luomo</emph> e <emph>luomini</emph>; <emph>honore</emph>, <emph>honesto</emph>, <emph>honestamente</emph> et <emph>onestamente</emph>, <emph>disonesta</emph> e <emph>disonore</emph>; <emph>herba</emph> et <emph>erba</emph>. Il verbo <emph>havere</emph> è quando aspirato e quando no; e l'ordinario è che quando vi s'aggiunge la <emph>l</emph> non vi si pone aspirazione, ma scrivesi <emph>lo</emph>, <emph>la</emph>, <emph>labbi</emph> in vece di <emph>l'ho</emph>, <emph>l'ha</emph> e <emph>l'habbi</emph>, e così gli altri. E questo scriversi così variamente che vuol dir altro se non che non ha né regola, né ordine, né ragione di ortografia? Sì che ad imitar quel libro si ha da scriver senza legge e senza osservazione.</p>
<p>A bello studio lascio di notare molte cose scritte in un luogo ad un modo, in altro ad altro; l'aver per ordinario di scrivere i preteriti perfetti <emph>venimo</emph>, <emph>andamo</emph>, <emph>facemo</emph> per <emph>m</emph> semplice, e così altre voci che vanno semplicemente scritte farle doppie; scrivere <emph>karità</emph> e <emph>karitevole</emph> e <emph>karissimo</emph> per <emph>k</emph>, et altre cose che troppo lungo sarebbe il rammemorarle. Né dannerei io colui, quando egli tenuta avesse una tal maniera di notare quanto diversamente si trovi essersi usato di scrivere ne' passati tempi; benché si può anche presumere che molte cose tracritte fossero da persone che poca cognizione avessero del diritto scrivere. Né io voglio disputare, né contender come scrivesse il Boccaccio; il quale penso che molte volte fosse più intento a pensar quello che egli avesse a scrivere che come lo scrivesse. Il che non è maraviglia che spesse volte avvenga a chi compone; oltra che altri può dittare a chi non ha ortografia. E credo che egli molte volte anche attendesse più a satisfare alla pronunzia del popolo di Fiorenza, al quale egli a punto scriveva quel libro, che a diritta ragione di scrivere: che io riconosco in molte di quelle parole la natural pronunzia fiorentina, la quale non è perciò così dilicata che cercar si debbia di farne ritratto nelle scritture, perché altri se ne abbia a servire.</p>
<p>Abbia il Boccaccio o altro scrittore antico scritto come si sia, a loro et a quella età si ha da portar riverenza: a noi dee essere assai che mostrato ci abbiano come debbiamo scriver noi. Abbiano essi scritto <emph>scripto</emph> et <emph>afflicto</emph>, <emph>pecto</emph> et <emph>accepto</emph>, ci hanno con loro componimento insegnato che si accordano <emph>petto</emph> con <emph>accetto</emph>, e <emph>scripto</emph> con <emph>afflicto</emph>. Da quella a questa età la lingua in dugento anni ha presa una tal forma di scrivere, quale ella forse prese in Roma dalla età di Nevio e di Plauto a quella di Orazio e di Vergilio: et ha presa una delicata forma, della quale non ci abbiamo a pentire. Ella ha distinte le parole senza inculcar articoli né pronomi con nomi né con verbi, non confonde le altre particelle, né suspende il lettor a pensar che si voglia dir questa o quella altra legatura: ella separa le cose da separare, congiunge quelle che hanno da esser congiunte; aspira quelle che sono da aspirare, e nota gli apostrofi dove si hanno da notare; et aggiunge i segni de' casi agli articoli con certe leggi, e da quelli a' luoghi loro gli tiene separati; e delle altre leggiadrie è andata ella raccogliendo per suo ornamento, le quali communemente sono abbracciate. Né queste né quelle è lecito di mutare a costui né a colui, ma ognuno ha da seguitar l'uso approvato, nel quale sta la auttorità dello stabilire come si abbia da parlare e da scrivere. E perché il tutto con ragione abbia a procedere, quando altri scorge la introduzion di qualche abuso, non dee mancar di dimostrarlo. Che anche Cesare scrisse i libri del dirittamente parlare, dimostrando come il popolo di Roma si era trasviato dalla forma della pura e leggiadra favella: nel quale error sono tutti quelli che prender non vogliono regole di lingua da' buoni scrittori. Dalla cui opinione sono io tanto lontano, che con la occasione di scriver questa lettera, sono entrato a parlar di quelle poche cose che me ne sono venute al proposito, mostrando quale sia stato l'uso degli antichi scrittori. Ogni nobil spirito ha da studiare in seguir l'uso approvato e commune con la usata ortografia e con la lingua delle scritture. E si dee faticare di fare opere rare e nuove per chiarezza di dottrina, per nobiltà di sentenze e per vaghezza di stilo, e non cercar di farsi famoso con novità di componimenti, né con introduzione di <emph>omicron</emph> né di <emph>omega</emph>, né di <emph>e</emph> né di <emph>o</emph> chiusi et aperti, né per moltiplicar <emph>z</emph> nelle scritture!</p>
<p>Pensando di far qui fine, mi è sovvenuto, che avendo io già scritto al Cesano et al Cavalcanti sopra una loro risposta fatta al duca Ercole di Ferrara (dalla quale il Cavalcanti meco se ne ritirò), il Cesano, in luogo di rispondere a quella mia lettera, mi domandò donde io era, volendo significar che, non essendo nato toscano, io non potessi aver giudicio di questa lingua (opinion veramente di uomini che non possono aver giudicio di veruna lingua). La mia risposta fu che io era italiano, e che se Catullo e Vergilio, nati lontani dal Lazio, e se Terenzio Africano avevano potuto saper la lingua di Lazio, non so perché io italiano non dovessi sapere la lingua che io non aveva per meno italiana che egli la si avesse per toscana. Italiana mostrai io dapoi essere per nascimento questa lingua, e non toscana, rispondendo ad un dialogo del Tolomei: e già venti anni passati sono che quelle mie due lettere uscirono in istampa, né so quello che ne sia paruto altrui. Voglio io adunque dire, che se anche questa mia lettera uscirà in luce, non mancheranno per avventura di que' tali, che si persuadono di aver dalle poppe delle balie succiata la purità di questa lingua, che vi torceranno il muso. Ma questo non basta; anzi con ragione bisogna rispondere, e non dire: io son nato in Toscana, e tu no. Che io risponderò: e tu hai appresa la lingua dalla mamma, e dalle balie, femine sozze et ignoranti, et io da uomini eccellenti e dotti; tu da quello che senza pensamento esce di bocca alla plebe, et io da quello che pensatamente esce dalle penne degli scrittori. Non è il volgare illustre lingua toscana, no: e ce lo dice Dante nato toscano; e che i primi scrittori furono anche altri uomini che toscani: sì che né nata è questa lingua in Toscana, né ha da toscani avuto il primo ornamento dello scrivere. Io da me sono tanto contrario da quella opinione che dalle mamme e dalle balie si imparino bene le lingue, che quando nato fossi toscano, anzi che seguitare quella, mi vorrei “disfiorentinare” e “distoscanare”, alla guisa che già fecero il Cesano et il Tolomei, i quali amendue si disdottoraro, et il sanese si “dissenò”.</p>
<p>Dagli scrittori si ha da prender la forma e la regola del dire, e non dal vulgo quella dello scrivere. Da' libri si impara la proprietà delle parole, le vere loro significazioni e l'ordine delle costruzioni: et ad imitazion di quelli si hanno da indirizzare le altrui scritture, che così fecero già gli scrittori greci, e così fatto hanno coloro che latinamente hanno scritto: e così medesimamente si dee far da noi. E tanto si hanno da commendare gli scrittori moderni, quanto più si conformano a' megliori antichi. E con questa regola ho io notate quelle poche cosuccie delle quali a dietro ho parlato. E di molte più ne noterò, quando che sia che me ne venga l'occasione: che averei da mostrar come molti, e toscani, et altri, mettono mano alle penne, et a guisa di ciechi caminano senza guida e senza bastone. Ma molti sono che ammonizione non vogliono ricevere. Et a me far non si potrebbe grazia maggiore che darmisi qualche avvertimento (che userò pur anche qui questa parola, dapoi che usata la ho per titolo di un mio libro). Il che poi che da altrui non si fa, io da me stesso vo esaminando le mie scritture, e dove mi trovo essere alcuna volta uscito della buona strada, procuro di ritornarvi. E così in tutte le cose a me sembra che debbia far chi vuol sapere, ché finalmente niuno sa più che qual si persuade di saper meno, e niuno sa meno di quale presume di saper più.</p>
<p>Queste poche cose mi sono occorse a scrivere intorno a quel libro, di molte più che averei potuto dire, se io stender lungamente mi fossi voluto. Et a voi, Signor Clarissimo, ho voluto dirizzar questa mia opinione, la quale quando dal vostro chiaro giudicio sia approvata, mi sarà molto caro, e quando no, non mi sarà discaro intender la vostra.</p>
</div1>
</front>
<body>
<div1>
<head>La Varchina</head>
<div2>
<head>Proemio</head>
<p>Abbiamo in proverbio che una ciregia tira l'altra; e così dir possiamo che l'una tira l'altra scrittura. La lettera che io scrissi ai passati giorni intorno al <title>Corbaccio</title> di quel fiorentino mi ha data occasione di prender questa nova fatica: la feci vedere ad un mio amico, e perciò che verso il fine io faceva menzion di quella che è in suggetto del <title>Cesano</title> scritto dal Tolomei, accennando che dopo tanti anni stato non fosse chi risposto mi avesse, colui mi domandò se io aveva veduto l'<title>Ercolano</title> del Varchi . Io che più non aveva sentito nominar componimento di questo nome, se non una canzon di S. Ercolano, me ne risi, e domandai che canzon fosse quella. Mi rispose: “Non è né canzone, né cosa da ridere. Egli è un ben lungo e dotto dialogo del Varchi , dove delle lingue copiosissimamente si ragiona in universale, et in particolare della fiorentina; et ispezialmente si risponde a quella vostra lettera, et a quella ancora che scritto avevate al Cesano et al Cavalcanti: e vi so dire che egli vi calca i panni alle spalle”. A questo parlare io stetti suspeso, e quantunque io mi persuadessi la ragione esser dalla mia parte, pur avisava che dura battaglia mi si parasse innanzi, avendo conosciuto M. Benedetto, nella molta conversazion che io ebbi un tempo con esso lui in Fiorenza, per uomo molto dotto, a quello che egli ne' suoi ragionamenti dimostrava. Ma non pensava già che egli dovesse essere uscito di que' termini che fra gli amici usar si conviene, potendosi, salva l'amicizia, avere opinioni diverse, e con ragione da ciascuna parte disputar di quelle. Domandai se tal libro era uscito in luce. Mi disse che passati erano due anni e mesi che stato era stampato in Vinegia: per il che non tardai ad averlo; e datomi a leggerlo, non penai molto ad assecurarmi della verità della mia opinione, dapoi che un campion così principale della Academia di Fiorenza, con quanto sforzo egli ha saputo usare in questa lotta, non mi ha potuto movere dalle mie prime pedate. Ben mi è doluto che egli verso di me tenuta abbia tal maniera di scrivere, che io abbia non solamente da ributtar le sue ragioni, ma da liberarmi ancora da' suoi canini morsi, contra i quali, come di ottimo rimedio, mi servirò del suo pelo.</p>
<p>A me grandemente rincresce che egli un tempo avanti la morte sua quel libro non abbia publicato, avendolo fatto già cotanti anni a dietro, secondo che egli ne fa menzione: che averei pur voluto che gli fossero alquanto dolute le orecchie in penitenza d'aver troppo licenziosamente adoperata la lingua. Ma egli per avventura tardò a publicarlo, aspettando che di me avvenisse quello che è avvenuto di lui, per fuggir, come egli dice, il <emph>ranno caldo</emph>.</p>
<p>E' pare che egli in un certo modo danni il Caro che troppo aspramente rispondesse al Castelvetro, che prima lo aveva offeso: et egli aspramente è proceduto contra di me, e contra altre persone che già mai non lo offesero. Se contentato si fosse di modestamente rispondere, e di placidamente dir le sue ragioni, sì come non solamente fra persone amiche, ma fra ogni nobile spirito far si conviene, e lo richiede la cortesia, e non fosse uscito (dirò così) della lizza, sallo Dio che io con ogni studio sforzato mi sarei di contender con esso lui, e di vincerlo di cortesia. Ma poscia che gli è piaciuto tenere altra maniera, et ha voluto uscir a campo aperto, io a guisa di buon cavaliero non me ne farò punto schifo, anzi come da lui provocato farò a ferro ammolato.</p>
<p>E' promette bene di dover usar molta modestia, e di sinceramente aver a dir la sua opinione, dannando chi fa altramente, e mostra di aborrire la acerbità usata, come ho detto, fra il Caro et il Castelvetro; poi mena la lingua e la penna a traverso, senza guardare ad amici o a nimici. Et appassionatissimo si fa conoscere, secondo che a' proprii luoghi si farà manifesto. Vero è che da chi difende il torto, così ordinariamente si suol fare. Già è qualche anno che io per ordine del Cardinale Alessandrino, che fu poi papa Pio Quinto, risposi ad un libretto intitolato <title>Apologia anglicana</title>: nome fermamente modestissimo, poi in effetto era una acerbissima invettiva contra il Papa e contra la chiesa catolica. E così usano di far gli eretici. Et in questo genere questa del Varchi si può dirittamente appellare eresia: che egli vuol pur mantenere ostinatamente una opinion contraria alla verità. Sì che pur contra eretici sono destinato io a dover combattere: contra nimici della fede, de' quali è fatto proprio nome il nome della eresia, contra destruttori delle leggi della cavalleria, e contra vituperatori di questa lingua: che propriamente è un vituperarla il voler levarle il nome da tutta Italia, per darglielo da una particular città.</p>
<p>Ora, per dare alcun principio a trattar di quello che ho da ragionare, la differenza è se questa nostra lingua, et ispezialmente quella con la quale scriviamo, dir si debbia italiana o fiorentina. Questa è la nostra contesa. Che non è alcun che dica la lingua che si parla in Toscana non esser tosca, né quella che si parla in Fiorenza non esser fiorentina; ché la lingua eziandio di Lombardia si chiama lombarda, e quella di Melano melanese; quella di Romagna romagnuola, e quella di Bologna bolognese; e così le altre. Di quella si parla, nella quale scrivono tutti gli uomini di tutte le regioni d'Italia che studiano di leggiadramente scrivere. Di questa danna me il Varchi che io la chiamo italiana; e mi danna del modo da me tenuto nello scrivere. Et io nella risposta allargandomi, difenderò la mia opinione, e mostrerò come egli sia buon maestro di scrivere; e questo sarà il primo capo. Dapoi tratterò quello della lingua, et insieme mostrerò come egli sappia bene usar quella lingua la quale esso vuole che sia tutta sua. E seguirò mostrando la confusion delle sue ragioni et allegazioni, e come dallo scriver di lui medesimo sia approvata la mia opinione.</p>
</div2>
<div2>
<head>CAP. I</head>
<argument><p rend="italic">Del mal modo che tiene il Varchi nello scrivere.</p></argument>
<p>Primieramente io non so se io abbia mai veduto dialogo men leggiadramente, per parlar con modestia, da scrittore alcuno introdutto, di questo suo <title>Ercolano</title>. Egli fa una ragunanza di persone, le quali hanno da desinare insieme in casa di un Don Vincenzio Borghini; il quale parlando con un M. Lelio Bonsi, dice: <emph>M. Lelio mio caro, desinato che averemo, e riposatici alquanto, potrete cominciar senza altre scuse e cerimonie, che vi so dir che avrete gli ascoltatori non solamente benevoli, ma attenti, e per conseguente docili</emph>. Risponde M. Lelio: <emph>Quando le parrà tempo, V. S. mi accenni, che io di tutto quello che saprò o potrò non sono per mancare, che che avvenir me ne possa o debba</emph>. E seguita incontanente Don Vincenzio a dire: <emph>M. Lelio, le nostre vivande non sono state né tante né tali, e voi insieme con questi altri di quelle poche e grosse avete sì parcamente mangiato, che io penso che né voi né eglino abbiano bisogno di riposarsi altramente; però potete, quando così vi piaccia, cominciare a vostra posta</emph>. Questo è tutto suo testo, la tessitura del quale a me sembra che sia assai male ordita: che dopo aver parlato di dover desinare, e' doveva pur trametter parole, e tempo, per mostrar che desinato avessero: e se pur non gli voleva lasciar riposare, poteva far che M. Lelio con lo stecco in bocca cominciasse a ragionare.</p>
<p>Poi che forma di parlare è quella: <emph>le nostre vivande non sono state né tante né tali</emph> [...] <emph>ch'io penso</emph>? Esamini ben chi legge a qual parte delle parole che seguono appiccar si possano quelle prime, <emph>le nostre vivande non sono state né tante né tali</emph>. Da dire era, per mio parere: <emph>le nostre vivande sono state tali, e voi di quelle avete sì parcamente mangiato, ch'io penso</emph>, e quel che segue; o vero: <emph>non sono state né tante, né tali, che né voi, né gli altri abbiano bisogno di riposarsi</emph>. Così dico, o così fattamente era da legare insieme quel testo. Ma di così fatte costruzioni è pieno quel libro; e se nel principio del camino egli inciampa, avisi ognuno quello che egli faccia a lungo viaggio. Queste non sono forme da mettere in iscritture: e se pur altri volesse che questo fosse scrivere fiorentinamente, agevolmente potrebbe esser conceduto da chi fa professione di italicamente scrivere.</p>
<p>Quell'uso ancor di dir <emph>V. S.</emph> e <emph>V. R. S.</emph> come egli fa in quel libro mi pare assai disdicevole. Ho errato; anzi bene vi sta, acciò che questa con le altre sconvenevolezze si confaccia.</p>
<p>Aggiungasi che quel dialogo è maggior che mezzo il <title>Decamerone</title>, et egli lo introduce per un ragionamento di un dopo desinare, avanzando ancor buona pezza di giorno. Io quel mio che pur dianzi mandai in luce sotto il nome del <title>Gentiluomo</title> lo divisi in tre libri, avendo pur rispetto di non uscir della proporzione: che il ragionamento troppo non eccedesse quel tempo nel quale si diceva quelle cose esser state ragionate. E Cicerone divise il suo dialogo dell'<title>Oratore</title> in tre non grandi libri, e le <title>Questioni tusculane</title> in cinque. Et ognun di que' volumi tutto insieme è minor dell'<title>Ercolano</title>. Ma e Platone comparte i ragionamenti della <title>Republica</title> in dieci libri, e quelli delle <title>Leggi</title> in dodeci: né gli uni, né gli altri non arrivano alla grandezza dell'uno e solo, copioso, dialogo del Varchi. E fermamente se egli fatto ne avesse cinque parti, non ve ne sarebbe stata veruna che stata non fosse maggiore di ogni libro de' dialoghi che ho nominati. Non sono io così severo censore che io voglia dar la misura a' dialoghi con l'oriuolo, no: ma il dar per ragionamento di un dopo desinare la lettura di quattro o di cinque giorni è pur soverchio. Leone Ebreo scrisse que' suoi tre <title>Dialoghi di amore</title>, de' quali il secondo è per due volte grande come il primo, et il terzo è per due volte come il secondo, et è di lunghezza fastidiosa. E pur questo del Varchi è più di un terzo maggiore di quel lunghissimo di Leone. Il terzo dialogo del Bembo <title>Della volgar lingua</title> può esser grande quanto i due primi insieme: ma egli accortosi della soverchia lunghezza, come fu al mezzo del ragionamento fece apparire i lumi, e così fu seguitato il parlare infino ad ora di cena. Et istato essendo di decembre, e cenandosi in Vinegia tardissimo, il dialogo al tempo venne ad esser proporzionato. Quello veramente del Varchi è tre volte grande quanto è quello, il quale dir si può che dal Bembo diviso fosse in due ragionamenti.</p>
<p>Appresso è quel dialogo con una nuova foggia diviso in capitoli, e nel fine di ciascun capitolo tocca parlare al conte Cesare Ercolano (che è quegli con cui egli ragiona, e da cui ha dato il nome al dialogo), e la domanda sua serve per domanda e per titolo del capitolo, con aggiungervi poi <title>primo</title>, <title>secondo</title> e <title>terzo quesito</title>: che è, per parlar liberamente, una gofferia, e tanto più quanto alle volte quel titolo star non può per domanda, o interrogazione, o <title>quesito</title>, come egli dice parlando a modo suo. Ma chi vuol bene intender questa cosa, pigli quel libro in mano, e cerchi i principii di que' capitoli.</p>
<p>Or che dirò, che egli fa quel che M. Lelio in eccitando il dialogo comincia a parlar <emph>colui disse e quell'altro rispose</emph>, e poi che così ha consumate più di due gran carte, soggiunge: <emph>Ma io, Lelio, ho pensato, per fuggir fastidio, di ragionarvi come se essi fossero presenti</emph>? Nuovo modo da introducer dialoghi, né so se usato da persona che abbia saputo che sia scrivere!</p>
<p>E dove lascio che il titolo di quel libro è <title>Delle lingue, et in particolar della toscana e della fiorentina</title>, e per tutto quel dialogo egli protesta di non voler parlar dello scrivere ma solamente delle lingue, et il proemio tratta della eccellenza dello scrivere? Questo non è altro che prometter cosa che far non si vuole. Sì che dir si può bene che il proemio attaccato a quel dialogo, o quel dialogo attaccato a quel proemio, vi sta a pigione, e che vero sia che egli per quel dialogo faccia professione di non voler parlar dello scrivere. Avendo egli questa cosa detta da principio, torna a dire alle facce 184: <emph>Io vi ho detto che voglio ragionare oggi del favellare, e non dello scrivere</emph>; e ciò replica alle 210, alle 243, et alle 250. Consideri ognuno se quando scrisse il proemio si ricordava di quello che detto aveva nel libro, o se scrivendo il libro si ricordava del proemio. Ma notisi ancora questa altra sua imprudenzia. Dove io ho parlato del nome di questa lingua, ho parlato della lingua delle scritture: et egli dice non voler parlar se non del favellare, et entra in querela con me di quello che egli protesta di non ne voler parlare.</p>
<p>Sarebbono per avventura queste cose da comportare, e da scusare tali inavvertenze, se quello fosse stato un dialogo poco avanti principiato e non riveduto. Ma per quello che egli medesimo ne ha lasciato memoria nel principio del quinto quesito, fu degli anni ben dieci avanti la sua morte: e, secondo che fanno fede i Giunti che lo stamparo, ultimamente fu da lui emendato e ricorretto, e con molta affezione raccomandato a' suoi amici. Né intendo che ciò fosse per altro che per averne egli fatto grande stima, e per desiderare che fosse mandato in luce. Tanto sia detto della composizione di quel libro; passiamo ora al suggetto del nome della lingua. Io andrò segnando ne' margini le facce dove sono le cose alle quali rispondo.</p>
</div2>
<div2>
<head>CAP. II</head>
<argument><p rend="italic">Proposte del Varchi, tra le quali ne sono parte impertinenti, e parte non vere.</p></argument>
<p>Volendo egli trattar come appellar si debbia questa nostra lingua, dice che il Bembo la chiama fiorentina, M. Claudio Tolomei et il Dolce toscana, M. Gio. Giorgio Trissino et io italiana; e poi con molti discorsi entra a ragionare, e fa alcuna volta dire al Conte delle cose, come state dette da noi, che sono finte da lui, per far con le risposte sue parer buone le sue ragioni, e che noi dichiamo cose impertinenti: e così giostra contra maschere fatte da sé.</p>
<p>Recita ancora delle cose da altrui dette o disavedutamente o ignorantemente, sopra le quali si fa cavaliere; et io non intendo di combatter per ognuno. Anzi a me basterà difender me, confonder le sue ragioni, e dimostrar che questa lingua dirittamente italiana ha da essere appellata; e che non è vero quello che altri dice, che a bene scrivere sia bisogno di esser nato o allevato in Fiorenza o in Toscana: che quanto a quello che il Varchi si affanna per mostrare, che i non toscani, o pur i non fiorentini, non possono pronunziar le voci fiorentinamente, non aveva mestieri di tante parole, che da noi si confessa che siamo così poco atti a pronunziar la loro, come essi la nostra favella. Ma di questo non ho mai disputato: e so che anche fra loro toscani da una ad altra città vi è tanta differenza quanta è per avventura dalla lombarda o dalla romagnuola alla toscana. Ma lo scriver non consiste nella pronunzia. Né credo che Virgilio, né Catullo, i quali non erano né nati né allevati in Roma, così bene pronunciassero la favella romana come facevano i pescivendoli o i più vili artefici, e facevano nella romana lingua più lodati versi che tutti i più nobili romani nati e nutriti in Roma.</p>
<p>Or seguitando il nostro suggetto, dice egli primieramente che fra noi tutti siamo in concordia <emph>che le lingue debbono pigliare nomi da que' luoghi dove elle naturalmente si favellano; e che gli scrittori primieri di qualunque lingua dall'uso di coloro che la favellavano trassero le loro scritture</emph>; che <emph>Dante, il Petrarca, et il Boccaccio siano, se non di tempo, almeno di eccellenza i primi scrittori che nella lingua volgare si ritrovano</emph>; che <emph>come la toscana è la più bella di tutte le lingue [italiche], così la favella fiorentina sia di tutte le altre toscane la più leggiadra</emph>, e che questa lingua <emph>si possa largamente nominare volgare, o la lingua del Sì, ma non corteggiana</emph>; e che <emph>sì come la Italia è una provincia che contiene molte regioni [...], così la italiana lingua sia un genere che in sé contenga molte spezie, e ciascuna spezie molti individui</emph>.</p>
<p>In tutte queste cose dice egli che tutti noi convenimo; il che non so quanto sia vero. Anzi pur so che non è vero. Quanto al primo capo non contradico. Al secondo veramente, che gli scrittori tratto hanno le scritture dall'uso di coloro che le favellano, non so quanto convegnamo insieme, ché l'uso delle lingue è molto maggiore nella rozza plebe e ne' contadini, quanto più sono essi che non sono i nobili; e più sono eziandio i nobili ignoranti che i letterati: e per conseguente molto più sono quelli che peggio favellano. E gli scrittori tratte hanno le loro scritture non dal commune uso del vulgo, ma con elezione dalle bocche di coloro che meglio favellavano, e pensatamente le hanno mandate alla posterità. E quale senza giudicio fatto ha, come si dice, di ogni erba fascio, è conosciuto per meno leggiadro scrittore; e chi farà comparazione da Dante al Petrarca, ne conoscerà la differenza.</p>
<p>Al terzo capo non ho che replicare in contrario, se non che se altri scrittori sono stati più antichi che i toscani o i fiorentini a scrivere, non so perché vogliano rubar la lingua a' primi autori, e darla a chi è venuto dapoi. Che la favella fiorentina sia la più leggiadra fra le toscane non ho mai consentito; né credo che la Toscana in generale, né la Italia vi consenta: anzi ne sono securo. E tanto sono io lontano da questa opinione, che ho la lingua del popolo, dal quale vuole egli che ella si impari, per la più noiosa e per la più spiacevole di forse quale altra sia in città di Italia, a chi la sente favellare. Mi maraviglio bene di sì folle suo ardimento, di dire che fra noi siamo in concordia della più bellezza della lingua fiorentina, avendo egli in questo suo libro recitato che il Vellutello ha lasciato scritto che gli averia dato <emph>il cuor di provare, colla favella medesima della città di Fiorenza, l'idioma fiorentino in sé esser pessimo di tutti gli altri toscani</emph>. Come siamo adunque tutti in concordia? Mirabil uomo, si fa pur lecito di dir le belle cose!</p>
<p>All'ultimo rispondo che non ho la Italia per provincia: che provincie chiamate furon da' Romani paesi che fuori d'Italia furono da loro conquistati. Né ho che la lingua italiana sia genere nel modo che egli la fa, comparandola ad animale che è genere generalissimo: e genere generalissimo è lingua, e lingua italiana sotto quel genere è spezie, come la latina, la greca, la inglese, e la tedesca.</p>
</div2>
<div2>
<head>CAP. III</head>
<argument><p rend="italic">Che le lingue da' individui non hanno da prendere il nome, ma dalle regioni dove si parlano.</p></argument>
<p>Impertinentemente tratta il Varchi questo suggetto, comparando genere di sustanza con genere di accidente, che animale è sustanza, e lingue è accidente. Doveva egli, che faceva il filosofante, ragionar di questa materia. Come a dir fra le diverse maniere de' colori: <emph>colore</emph> è il genere; se di spezie di colori si parlerà, si dirà <emph>color verde</emph>, <emph>color vermiglio</emph>, <emph>color giallo</emph>, e così gli altri, né si avrà bisogno di venire ad alcun particolar di dir <emph>panno verde</emph>, <emph>seta vermiglia</emph>, <emph>fiore giallo</emph>, che in dicendo <emph>verde</emph>, <emph>vermiglio</emph> e <emph>giallo</emph> si sarà inteso il colore. Così di lingue ragionandosi, essendo <emph>lingua</emph> il genere, per intender di qual lingua si parli, si dirà <emph>lingua ebrea</emph>, <emph>lingua arabica</emph>, <emph>lingua italica</emph>, per aver scritto o scrivere in quelle scrittori ebrei, arabi, et italiani. E quantunque in quelle regioni per diverse città sia stata o sia qualche diversità di parlari, pur dal tutto insieme, e non da parte alcuna si sono nominate le lingue. Da tutta Italia, e non da una parte, né da una particella ha da esser nominata la nostra lingua. E se dir si volesse che la lingua latina fu pur nominata da una parte di Italia, fu perché in solo Lazio ella era in uso: e sappiamo che la lingua di Toscana, che pur confinava col Lazio, era diversa dalla latina, et i popoli delle altre parti ancora avevano diverse lingue. Onde appresso Livio si legge che nel tradimento di Mezio, Tullo, avendo con alta voce detto di averlo egli mandato perché alle spalle ferisse i Fidenati, da molti di loro fu inteso, per esser fatti colonia d'i Romani: il che vuol dir che avevano lingua diversa. Il far Fiorenza individuo, e sotto nome d'individuo applicarle la lingua di tutta Italia per propria lingua è fallacia e sofistaria. Per individuo si potrebbe metter Fiorenza et ogni altra città ad uno altro proposito, come se di Africa alcuno volesse passare il mare, domandato dove intendesse andare, potrebbe dire: in Italia.In qual parte? In Lombardia, o in Toscana. A qual città? a Melano, o a Fiorenza. A questo modo, di città si favellarebbe come di individuo, ma come di lingua è una vanità; che in due maniere si possono intendere le città: e l'una è gli edificii cinti di mura e di fosse, onde diciamo Melan grande, e Fiorenza bella; l'altra la ragunanza degli abitatori, che sono melanesi e fiorentini. Quelle non parlano, e sono individui, ciascuna uno; e questi parlano, e sono molti individui, de' quali ciascuno ha una diversa favella, come diversi sono i volti loro: sì che se dagli individui vorremo dare i nomi alle lingue, tante saranno le lingue quanti sono gli uomini che parlano al mondo. Non voglio già dir che anche fra gli scrittori non sia diversità di lingua: che altra è quella di Cicerone, altra quella di Apuleio, altra quella del Boccaccio, et altra quella del Polifilo; ma e quelli pur sono nominati scrittori latini, e questi hanno da esser appellati italiani.</p>
<p>Che invidia è questa di Toscani e di Fiorentini, non voler che la lingua della qual fanno professione sia onorata? che pur più onorevole è il titolo da tutta Italia che da una regione o da una città. Che avarizia è questa, non voler che altri partecipi di un bene che tanto più si fa maggiore quanto più si communica? Ma in questo, di che sono avari, fanno danno a se stessi: che mentre si persuadono che noi participar non ne possiamo, a lor ne rimane la minor parte. Che superbia è questa, persuadersi di saper soli scrivere in quella lingua che anche dalle straniere nazioni può essere appresa, secondo che già si fece e si fa tuttavia della greca e della latina, della francese e della spagnuola, della turchesca e della arabesca? Et in tanto è questa lingua communicabile alle altre nazioni, che non solamente la imparò il Fortunio, il quale fu schiavone, ma fu il primo a scriverne regole et ad insegnarla a' Toscani et a' Fiorentini, et aperse la strada al Bembo et agli altri che dapoi ne hanno scritto; e ' Fiorentini né pur sapevano, né volevano consentir che di questa lingua vi avessero da esser regole. Ma in questo che ho detto si è verificato quello di Dante:
<quote rend="block">
<lg>
<l>Superbia, Invidia, et Avarizia sono</l>
<l>Le tre faville ch'hanno i cori accesi.</l>
</lg>
</quote>
</p>
<p>La lingua degli scrittori, della quale ho parlato e parlo io, è quella che universalmente per tutta Italia viene intesa, e quella nella quale tutti gli uomini che fanno professione di scrivere si affaticano di esprimere i loro concetti. E questa da quel tutto ove ella si stende ha da prendere il nome, come signoreggiante in tutte quelle regioni.</p>
<p>Ma si trova, dice il Varchi, che anche la lingua latina è stata appellata <emph>romana</emph>: si trova; ma non si trova che alcuno abbia presa questa ostinazione di voler che ella si chiamasse romana, e che rifiutasse il nome di Lazio. E pochi sono quegli esempii che egli allega, comparati a quelli dove ella è chiamata <emph>latina</emph> (benché egli finga altramente), come ben sa chi ha rivoltati i libri latini; e l'esempio che mi è venuto alle mani di Livio dice: <emph>sapevano latino</emph>. Né dirà alcuno che più scrittori abbiano chiamata questa lingua fiorentina che italiana. E questo confessa il Varchi medesimo dicendo che, di quanti egli ha letto, non si trova chi fiorentina la abbia chiamata, se non il Bembo. E meno dirò alcuno che più onorevole sia chiamarla fiorentina che italiana, salvo se egli perduto non ha il cervello. Poi “tanta è la nobiltà della città romana, che fia più onore a quella lingua esser detta romana che latina”: e pur ' Romani di chiamarla latina non si vergognano. “Ma il Boccaccio ha detto che scriveva in volgar fiorentino”. Lo ha detto sì, ma perché? per parlar umilmente delle sue scritture; venendo ad inferir, che quantunque egli umilissimamente scrivesse, non gli mancavano persecutori. E che quello che dico io sia vero, a chi legge con giudicio le novelle, agevol cosa fia ad intendere, ché non così umile è da per tutto lo stilo di quel libro, sì come mi ricordo aver già notato nella lettera scritta al Cesano et al Cavalcanti, alla quale mi rimetto; oltra che egli alcuna volta (parendo a lui forse di così ben servare il decoro delle persone) ha parlato più plebeiamente che a grave scrittor non si conviene.</p>
</div2>
<div2>
<head>CAP. IV</head>
<argument><p rend="italic">Che le lingue pur dalle nazioni hanno da prendere i nomi; e della osservazion dello scrivere.</p></argument>
<p>Le regole delle lingue da prender non si hanno da essempii di animali, né per legge di individui, ma da essempii di altre lingue: né in altra guisa si ha da parlar della nostra. La lingua ebrea non prese il nome dalla città di Ierusalem, e pur non fu Ierusalem inferiore a Fiorenza. Quella degli Assiri non lo prese da Babilonia, e non fu Babilonia inferiore a Fiorenza. La africana non lo prese da Cartagine, né fu Cartagine inferiore a Fiorenza. La moresca non lo prese dal Cairo, e non è il Cairo inferiore a Fiorenza. La lingua greca non fu nominata da alcuna delle famose città di Grecia, e pur ne furono delle reali, e di potenti republiche, e non inferiori a Fiorenza. La lingua tedesca non ha preso nome da alcuna delle nobilissime et imperiali città di Alamagna; né la spagnuola da alcuna di quelle di Spagna: e pur nell'una e nell'altra regione vi sono città non inferiori a Fiorenza. La francesca non lo ha preso da Parigi, e non è Parigi inferiore a Fiorenza. La portoghese non lo ha preso da Lisbona, né Lisbona è inferiore a Fiorenza. Né Londra presume di chiamar la lingua di Inghilterra londrina, e non è Londra inferiore a Fiorenza. Di tante città nobilissime che state sono, o sono a Fiorenza o superiori o non inferiori, non ve ne ha veruna che stata sia (dirò così per non dir peggio) cotanto ardita che in particolare si abbia voluto usurpare il nome di alcuna lingua: e Fiorenza sola, et i soli moderni Fiorentini vogliono presumer che ella da loro abbia da prendere il nome, quasi come ella così abbia da divenir più onorevole. Et odasi a questo proposito quello che ne dice il censor Varchi: che se fosse stato a lui avrebbe confortato <emph>chi può ciò fare che non solo a' Toscani concedesse, ma eziandio a tutti gli Italiani il nome della lingua fiorentina, solo che essi cotal beneficio da lui e dalla città di Fiorenza riconoscessero</emph>. Della qual cosa non so che altra più dir si possa vana, per non le dar nome di sciocca. Adunque per dover bene scrivere in una lingua, è di mestieri averne privilegio da' prencipi? Non si sa che né Virgilio, né altri scrittori avessero privilegii. Adunque non si può dir che latinamente scrivessero? Chi sa scrivere in una lingua, non ha bisogno di privilegio; e chi non sa, il privilegio non lo farà sapere. E qual prencipe a tali ne desse privilegio, mostrerebbe aver poca cognizion di quella lingua. Sì che prudentissimo consiglio stato sarebbe quello del Varchi.</p>
<p>Io, per dir di me, non solamente non vorrei questo privilegio, anzi mi riputerei ingiuria che altri dicesse che io fiorentinamente scrivessi: me ne allontano io quanto più posso dallo scrivere in lingua fiorentina; né di quella fui mai studioso. Già tempo fu, che se io avessi avuta una parola, non dico fiorentina, ma commune alla Toscana sola, et una altra commune a tutta Italia, anteposta avrei la pura toscana; e ciò non farei ora, essendo mia intenzione di scrivere non a' Toscani soli, ma a tutte le persone di Italia. Quando io era in altra età, io leggeva i libri toscani, e spezialmente il Boccaccio, come discepolo, et aveva per buono tutto quello che io vi trovava scritto: e perciò mi è forse alcuna volta uscita dalla penna qualche parola che ora non ne lascerei uscire. Che anche ne' migliori scrittori truovo di quelle cose che mi offendono (non ne eccettuando pur il Petrarca), e vo scegliendo quelle che giudico esser migliori, non dico come Virgilio da Ennio, ma come rose da spine; e con la osservazion di quelle regole che da loro s'imparano, vo notando come bene sappiano usar la lingua coloro che ne voliono esser maestri, e come quegli altri, i quali da' libri fanno proessione di averla appresa. E se voglio dir il vero, e negli uni e negli altri desidero di molte cose. Non dico in tutti, ma in poco meno che in tutti. In somma voglio dire che di molte parole usate ancora da' migliori scrittori mi guardo io che non si veggano nelle mie scritture. Come per esempio io non dirò né <emph>gnaffe</emph>, né <emph>maisì</emph>, né <emph>guari</emph>, né <emph>testé</emph>, né <emph>chente</emph>, né <emph>appo</emph>, né <emph>uopo</emph>, né <emph>avaccio</emph>, né <emph>eglino</emph>, né <emph>elleno</emph>, né <emph>altresì</emph>. Non dirò <emph>mogliema</emph>, né <emph>fratelmo</emph>, né le altre tali. Mi guarderò da dire <emph>otta</emph> et <emph>allotta</emph>, e <emph>vicenda</emph> per <emph>facenda</emph>, e <emph>coltello</emph> per dir <emph>spada</emph>, e <emph>suto</emph> invece di <emph>stato</emph>. E dirò <emph>mandare a sacco</emph> anzi che <emph>a ruba</emph>, <emph>torce</emph> più tosto che <emph>torchi</emph>, <emph>cervello</emph> e non <emph>cerebro</emph>, <emph>sorella</emph> e non <emph>sirocchia</emph>, <emph>ridiculo</emph> e non <emph>ridevole</emph>. Et il medesimo dico di più altri vocaboli, i quali di raccorre qui non è mia intenzione, lasciando la feccia di molti che sparsi sono per Dante. Et ho da aggiungere ancora che io dirò anzi <emph>officio</emph> che <emph>ufficio</emph>, anzi <emph>obedire</emph> che <emph>ubbidire</emph>. Dirò <emph>obligato</emph> e non <emph>ubbrigato</emph>; <emph>opinione</emph> scriverò per semplice <emph>p</emph>; <emph>febre</emph> per una sola <emph>b</emph>; e così in <emph>femina</emph> non raddoppierò la <emph>m</emph>, sì come ho veduto farsi o toscanamente o fiorentinamente che vogliamo dire. Se adunque per non trovarsi di tali voci ne' miei componimenti altri dirà che io non iscriva fiorentinamente, io infin da ora gliele perdono. Ben mi rincrescerebbe quando dalla Italia io fossi giudicato non iscrivere italicamente.</p>
</div2>
<div2>
<head>CAP. V</head>
<argument><p rend="italic">Che a bene scrivere non importa esser nato, né allevato più in uno che in altro luogo.</p></argument>
<p>Ma perciò che la somma di tutto il negozio è che altri non vuole che quale non è nato o da tenera età allevato in Fiorenza possa bene scrivere in lingua volgare, per trattar questo articolo comincerò da quello che il Varchi scrive di me. E prima dico che io sono per origine della città di Iustinopoli, volgarmente detta Capodistria, e dagli antichi appellata Egida, lontana dal Carnaro, <emph>Ch'Italia chiude, e suoi termini bagna</emph>, intorno ad ottanta miglia. Nacqui in Padova: e fra in Padova, in Vinegia, in Capodistria, in Dalmazia et in Alamagna vissi infino alla età di trenta anni. Appresso conversai in Lombardia, in Piemonte, in Francia, et in Fiandra; e ne aveva forse quaranta prima che Fiorenza mi vedesse, et a mettere insieme tutto il tempo che in più volte stato vi sono, non so se egli passasse un anno. Sì che né io vi son nato, né da fanciullo allevato: e che in me non sia indicio alcuno di fiorentinaria, assai si mostra a chi mi sente favellare. Laonde per la coloro ragione si viene a conchiudere che io bene non posso scrivere. Né io mi vanto di bene scrivere. Ma intendasi quello che scrive di me il Varchi, parlando della lettera mia al S. Renato Trivulzio: <emph>Io ho il Muzio per uomo non solamente dotto et eloquente, ma leale, che appresso me molto maggiormente importa; e credo che egli dicesse tutto quello che egli credeva sinceramente. Ancora che, quando stette una volta tra l'altre in Fiorenza, dove io con mio gran piacer conversai molto seco in casa della Signora Tullia Aragona, furono da certi dette cose di lui d'intorno a' suoi componimenti (per lo non poter egli, per esser forestiere, scriver bene e lodatamente nell'idioma fiorentino), le quali non senza cagione e ragione lo mossero a sdegno; onde egli contra que' tali, parendogli che fossero (come per avventura erano) mossi da invidia, compose e mandò alla Signora Tullia, donna di grandissimo spirito e bellissimo giudicio, questo sonetto</emph>.</p>
<p>Prima che passi più oltre, voglio dire che potrebbe essere che altri, veggendo come egli di me parla onoratamente, si maraviglierà e mi dannerà che io di lui abbia favellato nel modo che ho fatto infino ad ora. Ma sia pregato ognuno a suspendere il suo giudicio infin che egli averà sentite anche le cose che seguiranno appresso. Torno al suo testo. Egli dice che per non potere io bene e lodatamente scrivere nell'idioma fiorentino coloro dissero certe cose: dove viene a tenere che io non possa bene scrivere. Perché adunque dice che non senza cagione e ragione mi sdegnai? Cagion si può dir, ché sentendomi dannare (comunque fosse), mi doleva; ma ragion non aveva, se essi non mi dannavano a torto. Poi, mostrando egli di credere che mossi fossero da invidia, viene a significare che i componimenti miei spiacessero come buoni; e che per conseguente io possa bene scrivere. Il sonetto veramente è quello che segue:
<quote rend="block">
<lg>
<l>	Donna, l'onor de' cui be' raggi ardenti</l>
<l>M'infiamma 'l core, et a parlar m'invita,</l>
<l>Perché mia penna altrui sia mal gradita,</l>
<l>L'alto vostro sperar non si sgomenti.</l>
<l>	Rabbiosa invidia velenosi denti</l>
<l>Adopra in noi, mentre 'l mortale è in vita;</l>
<l>Ma sentirem sanarsi ogni ferita,</l>
<l>Come diam luogo a le future genti.</l>
<l>	Vedransi allor questi intelletti loschi</l>
<l>In tenebre sepolti, e 'l nostro onore</l>
<l>Vivrà chiaro in eterno in ogni parte.</l>
<l>	E si vedrà che non i fiumi toschi,</l>
<l>Ma 'l ciel, l'arte, lo studio, e 'l santo amore</l>
<l>Dan spirto e vita ai nomi et a le carte.</l>
</lg>
</quote>
</p>
<p>E seguita il Varchi con queste parole: <emph>La sentenza di questo sonetto pare a me che sia verissima</emph>. Or se verissima è questa sentenza, e se sotto la parola de' <emph>fiumi toschi</emph> si intende che né l'esser nato in Fiorenza né in Toscana non è quello che dia il poter bene scrivere, perché dir che noi forestieri non possiamo [bene] scrivere? Ma che dirò che in quel dialogo il Conte parlando dice al Varchi che esso più volte gli ha detto che il mio scrivere <emph>è molto puro e fiorentino</emph>? Questa confessione accetto io volentieri da lui, con quella giunta <emph>puro</emph>: che se semplicemente detto avesse <emph>fiorentino</emph>, questa avrei io avuta per grave ingiuria. Io in iscrivendo non studio più in altro che in puramente scrivere; e quanto anche al <emph>fiorentino</emph>, egli dice molto bene, perciò che non conoscendo io città né regione in Italia che puramente favelli, né scrittore ancora alcuno (e parlo anche degli antichi) che in tutto puramente abbia scritto, io vo, e dagli scrittori, e dalle regioni, e dalle città raccogliendo quelle parole e quelle maniere di dire le quali paiono a me che ad una lingua la quale degna sia di portare il nome da tutta Italia si convengano: in modo che lo scriver mio chiamar si può <emph>puro viniziano</emph>, <emph>puro lombardo</emph>, <emph>puro napoletano</emph>, <emph>puro fiorentino</emph>, e così delle altre regioni e delle altre città; cioè dal quale sono levate tutte quelle brutture delle quali sia macchiata ciascuna favella, né forse la fiorentina meno che veruna delle altre.</p>
<p>Ma non sono io solo dal Varchi commendato di bene scrivere fra italiani non toscani, anzi principalmente è nominato il Bembo, nobile viniziano, come quegli che è il suo Achille in esaltar la lingua fiorentina; della qual cosa si parlerà al suo luogo. Esalta M. Trifone Gabriello pur viniziano. Approva i componimenti di M. Sperone, che è padovano, e del Tasso bergamasco. Fa un fascio di nobili napoletani, di bresciani, e <emph>di altri spiriti di diversi luoghi, i quali hanno scritto, et iscrivono volgarmente</emph>, et approva i loro scritti per <emph>fiorentini</emph>, o vogliamo dir <emph>toscani</emph>. E lodandone egli tanti, viene a confessare che senza avere succhiata la lingua dalle poppe delle balie fiorentine o apparatala dal popolo si può puramente e leggiadramente scrivere. E tutti quelli che bene scrivono fanno come ho detto farsi da me, cioè ir cogliendo il fiore da tutte le italiche nazioni. Loda egli per buoni scrittori il Sanazzaro, il Trissino, il Molza, il Tansillo, il Cappello, il Giraldi, il Pigna, il Tomitano, il Domenichi. Da questo numero esclude lo scrittor del <title>Cortegiano</title>, per non aver egli data opera alla purità dello scrivere: né in questo mi discordo io da lui. Non sa quanto alla lingua non approvare il Castelvetro, ma lo vuol dannar quasi di troppo sottile osservatore, commendando verso lui il Caro, né senza gran ragione; il quale se come di dolcezza di stilo avanzò il Castelvetro, così di osservazion di lingua lo avesse avanzato, fra loro nate non sarebbono le contese che divulgate si sono. Ha il Varchi veramente molta obligazione al Caro, come a colui che fa per lui nel parlar della lingua fiorentina. Ma anche in questo prova quello che defendo io, poiché un marcheggiano non nato né allevato in Fiorenza scrive così bene fiorentino.</p>
<p>Da lui viene anche commendato il Dolce, per chiamar egli questa lingua toscana. Né ho io per molto grave l'auttorità sua, non avendo egli avuta contezza né della latina, né della toscana. Che l'anno cinquantesimo sopra i mille e cinquecento della nostra salute, trovandomi io in Vinegia, dove io feci stampar diverse opere mie, egli mandò fuori una sua grammatica, nella quale fra le altre cose diceva che di <emph>que'</emph> verbi latini i quali terminano i preteriti perfetti in <emph>–xi</emph> in questa lingua la terminazione è in <emph>–ssi</emph>, come <emph>Rego, Rexi</emph> e <emph>Lego, Lexi</emph>; e non intendeva la differenza che è fra <emph>qui</emph>, <emph>costì</emph> e <emph>quivi</emph>; e di molte altre goffarie erano in quel libro. Di che, per quanto mi fu riferito, M. Claudio Tolomei un giorno fra' suoi academici ne fece le risa. Vero è che poscia il Dolce ammonito da' suoi amici raccolse, come il meglio poté, quelle prime stampe, e si andò ritrattando.</p>
<p>Si fa grato il Varchi in commendar molti scrittori, et a me sembra che con molto studio vada procurandosi amici, acciò che altri da lui sentendosi lodare, gli porti rispetto in allontanarsi dalla sua opinione: e questo dico perciò che esso per puri scrittori nomina coloro che io, il quale non sono usato a grattar le orecchie ad alcuno, non gli ho veramente per tali; e questo ho detto acciò che non paia che io consenta a tale adulazione.</p>
</div2>
<div2>
<head>CAP. VI</head>
<argument><p rend="italic">Del medesimo suggetto.</p></argument>
<p>E per mostrare ancora per una altra via, pur con la testimonianza del Varchi, che per iscrivere bene non basta né nascere, né essere allevato in Toscana: egli antepone di gran lunga il <title>Furioso</title>, scritto da un ferrarese, al <title>Morgante</title> scritto da un toscano; et io, con la sua buona grazia, lo proporrò anche al <title>Giron</title>, di un fiorentino. Parlando dello scriver del Piccolomini, dice che egli <emph>ha data opera più alle scienze che alla eloquenza</emph>: il che vuol dir che non è puro scrittore; e che ha da far questo, essendo egli toscano? E di M. Claudio dice che <emph>nelle sue scritture vi sono delle locuzioni barbare, e delle cose contra le regole</emph>. Adunque a' nati toscani si richiede imparar regole? E quelle regole donde s'impareranno? dalle balie e dalla plebe, o da' libri?</p>
<p>Ma il Varchi, che non si sa sviluppar da questa quistione, torna pur a dire il medesimo; e si allarga in dir <emph>che non basta intendere una lingua, né favellarla ancora, a voler che si possa chiamar lingua natia, ma bisogna intenderla e favellarla naturalmente, senza averla imparata da altri che dalle balie nella culla</emph>. E che il Castelvetro, et io, e tanti altri, che <emph>confessiamo e ci avantiamo averla imparata non dalle balie e dal vulgo, ma solamente da' libri</emph>, tutti verremo <emph>a confessare, o accorgendoci, o non ci accorgendo, che la lingua non è nostra</emph>: e fa che questa cosa detta da lui, da chi parla seco è accettata per una gran maraviglia. Agevol cosa è fingersi in un dialogo una persona che parli a modo suo, dove non è chi risponda da dovero. Non diciamo noi di avere <emph>imparato di favellare solamente da' libri</emph>, come egli gracchia che noi diciamo: in due parole dice egli due menzogne, ché non diciamo né <emph>favellare</emph>, né <emph>solamente</emph>. Abbiamo anche noi succhiata la lingua italiana dalle poppe delle balie e delle madri, e dal popolo e da' cittadini delle nostre città la abbiamo appresa: e con questa nostra lingua, et io e degli altri andiamo per tutta Italia parlandola. Et io, uno fra gli altri, dal Varo all'Arsa la ho scorsa tutta, e per tutto sono stato inteso: e si sa anche in Fiorenza, et in più città della Toscana, se italicamente mi hanno sentito parlare, e se da loro è stata intesa la mia favella, quantunque ella non mi gorgogliasse nella strozza alla fiorentina. Da' libri ci vantiamo noi di apprendere a “dirittamente scrivere”. A dirittamente scrivere impariamo noi da' libri, e diciamo che anche a' Toscani così far si conviene, se vogliono scriver bene; e che sia vero lo confessa il Varchi, per quello che recitato abbiamo che egli dice del Piccolomini e del Tolomei.</p>
<p>Mia è la lingua dello scrivere, e più mia che di tutti quegli uomini toscani che scrivono senza averla coltivata con lo studio de' libri. Non si ha da disputar del nascimento, ma del modo dello scrivere, quando si parla di scrivere: che né Virgilio né Catullo nacquero in Lazio, e scrissero bene, e latinamente; e la barba si radeva a Virgilio quando egli andò a Roma, e Terenzio vi fu portato di Africa. L'aver più questa che quella altra balia non ci insegna scrivere. Della pronunzia non disputo. Anzi dico che la pronunzia toscana avanza ordinariamente quelle dell'altre regioni di Italia, massimamente quella di alcune città, come di Volterra e di Siena; né per me so qual più offenda, non che me solo, ma communemente le orecchie di tutta Italia, che quella del popolo di Fiorenza, della quale a me sembra che dir si possa quello che dice il Varchi della genovese, e cioè che il parlar fiorentino scriver non si può. Ma e bella cosa era sentire favellare il Varchi maestro della lingua, il quale prononziava: <emph>ascoita</emph>, et <emph>una aitra voita</emph>, e <emph>lalde</emph>, e <emph>Craldio</emph>, e delle altre cose così fatte; et in questo suo libro si trova scritto alcuna volta <emph>squola</emph>.</p>
<p>Che accade dir che io non favello toscano, dicendo io che io favello italiano? E se tu confessi che altri et io scriviamo <emph>puramente fiorentino</emph>, perché dir che <emph>bene e lodatamente</emph> non posso scrivere, per non esser fiorentino? si udiron mai i più notabili paradossi? <emph>Tu scrivi bene</emph> e <emph>non iscrivi bene</emph>. E questo dir pur si potrebbe, che altri facesse bella lettera, e non avesse buona dittatura: ma <emph>tu scrivi puro fiorentino</emph> e <emph>non puoi scrivere fiorentino</emph>, come può stare?</p>
<p>Da' libri impariamo noi a bene scrivere, e più agevolmente impariamo noi che i Fiorentini, né gli altri Toscani, perciò che come noi ci mettiamo a voler dar opera allo studio dello scrivere, così ci persuadiamo di non saperne nulla; e perciò negli animi nostri, come in tavole monde, si figurano le bellezze e le purità della lingua, in chi vuol faticare, e sa studiare; e questi sono molto pochi. Là dove coloro, per esser nati in patria dove è la persuasione di aver dalle balie, dalle madri e dal popolo la vera lingua, se la buona vogliono apprendere, è necessario che di quella persuasione si spoglino, che disimparino, e cancellino le figure già impresse nelle tavole delle loro menti dando loro una imbiancatura, e che appresso tornino a formarvi nuove imagini. Ma già il più sono così fattamente in quella loro falsa opinione accecati, che è quasi impossibile che nettino bene la tavola, e che delle vecchie impressioni non vi rimangano di molte imagini: e questo fa che rare cose si veggono di toscani le quali degne siano di essere approvate. Non voglio perciò dire che fra noi altri ci appariscano cose megliori: che solo che altri abbia letto una volta il Petrarca si persuade di saper quanto necessario per iscrivere o verso o prosa.</p>
<p>Il Bembo modestamente disse che non era <emph>di molto vantaggio</emph> il nascer fiorentino: ma io, che liberamente parlo, tengo, per quello che detto ho, che sia loro anzi disavantaggio. Il Varchi vuol far credere altrui che egli parlasse solamente di que' tempi ne' quali i Fiorentini non attendevano a questa lingua, ma io tengo che egli parlasse in generale di ogni tempo. E così parlo io: e parlo del presente tempo, nel quale da' Fiorentini di questa lingua (senza studiarvi) si fa profession. E peggior condizione mi par che sia ora la loro che non era quella di que' tempi: che non intendendo che vi fossero regole, non è maraviglia se non vi attendevano. Ma ora sapendo e confessando che vi sono, il non volervi dare opera, e voler difender che dalle balie, dalle mamme, e dall'ignorante vulgo le apprendono, è una goffa ostinazione: et a confirmazione del mio detto, dirò quello che già a me avvenne nella città di Melano. Io mi trovai essere un giorno nella libraria del Calvo con alcuni della Academia di M. Claudio, e parlandosi fra noi in suggetto di questa lingua, portate furono alcune balle di libri nuovi venuti da Fiorenza: e mentre che si scioglieano, non avendo io pur notizia de' nomi degli auttori, dissi a quegli academici: “Pigliate di que' libri qual più vi aggrada, che mi offero di trovare in ogni carta alcuno errore, di cose, dissi, che non me ne saprete trovare esempio di buono scrittore”. Si venne alla prova: e non che in ogni carta, ma in ogni faccia mostrai loro che vi erano delle macchie. Mi rincresce che il Varchi non viva, che io vorrei proporgli un tal partito, che egli delle mie opere si eleggesse o le <title>Rime diverse</title>, o le <title>Egloghe</title>, o il <title>Duello</title>, o le <title>Lettere secolari</title>, o le <title>Catoliche</title>, o le <title>Vergeriane</title>, o le <title>Mentite Occhiniane</title>, o i <title>Tre testimonii fedeli</title>, o la <title>Beata vergine incoronata</title>, o il <title>Coro Pontificale</title>, o il <title>Libro contra il Vireto</title>, o la <title>Istoria sacra</title>, o il <title>Gentiluomo</title>, o gli <title>Avertimenti morali</title>, o la <title>Selva odorifera</title>, o se gli piacesse, le si prendesse tutte unite insieme, et andasse notando quelle cose che a lui sembrasse esser fuor delle regole della lingua. Né questo dico perciò che mi persuada che senza alcuna macchia sieno le mie scritture: che le rivedrò un giorno, se a Dio piacerà, e ne farò nota per quanto saprò. Et ora mi soviene d'avere usato <emph>resa</emph> per <emph>renduta</emph>, e <emph>visto</emph>, che è parola di verso, la ho posta in prosa. Di queste cose mi soviene ora, e delle altre più esser può che ve ne siano; e tornando a quello che io diceva, mi sarei contentato di venir con esso lui a questa pruova, e di prendere io questo suo <title>Ercolano</title> e farne il medesimo. Così mostrato si sarebbe chi avesse miglior contezza di scrivere in questa lingua. Et a fine che si chiarisca le mie parole non esser milantarie, non voglio mancar di mostrare in qual maniera sarei proceduto. E sarà per aventura questo mio uno avvertimento agli studiosi di questa lingua, ché stiano con gli occhi aperti a veder come prendano in mano la penna: et a coloro i quali sono della mia opinione potrà esser di diletto, e chi altramente giudica, sgannarsi, o far pruova di sgannar me.</p>
</div2>
<div2>
<head>CAP. VII</head>
<argument><p rend="italic">Annotazioni sopra l'<title>Ercolano</title> del Varchi.</p></argument>
<p>Per dar principio a ciò che di far mi sono offerto, comincerò dal principio del libro. Egli parla di alcuni alberi, e dice che erano <emph>piantati lungo l'acqua in su la riva di Mugnone</emph>, e doveva dire, per leggiadramente parlare, <emph>in su la riva del Mugnone</emph> o <emph>in riva di Mugnone</emph>. Così errò anche in uno altro luogo, dicendo <emph>le femine di mondo</emph>, et era da dir <emph>del mondo</emph>: egli aveva forse in memoria che il Boccaccio aveva detto <emph>ella né è venuta femina di mondo</emph>, e si pensava aver fatto un bel ritratto di quel luogo. Ma egli disse <emph>femina</emph>, e non <emph>la femina</emph>: e se detto avesse <emph>la femina</emph>, detto averebbe <emph>del mondo</emph>, non <emph>di mondo</emph>. Non lontano da questo luogo è scritto ancora <emph>da Giugno al Genaio</emph>, et aveva da dirsi <emph>dal Giugno al Ginaio</emph> o <emph>da Giugno a Ginaio</emph>. Ma di usare articoli, che sono cosa importantissima, mostra che ne avesse poca contezza, con ciò sia cosa che egli scrive <emph>l'un l'altro si portavano affezione. Si portavano l'un l'altro, e l'altro l'uno</emph> è ben detto: ma <emph>l'un l'altro si portavano affezione</emph> non so come sia ben detto. Io direi <emph>l'uno all'altro</emph>; e medesimamente in luogo di dire <emph>risponder l'un l'altro</emph> scriverei <emph>l'uno all'altro</emph>. <emph>Gli uomini</emph>, dice egli, <emph>si ingannano più spesso in giudicar se stessi che gli altri, e le cose proprie che altrui</emph>, et era da dir <emph>che le altrui</emph>: che <emph>altrui</emph> senza articolo in questo luogo è quarto caso, e con articolo è secondo, e parlando di cose, doveva dir <emph>le altrui</emph>.</p>
<p>De' segni de' casi anche non è migliore osservatore. Sue parole sono queste: <emph>Lingua, o ver linguaggio, non è altro che un favellar di uno o più popoli</emph>; e meglio era <emph>o di più</emph>. Ma poi ben lunga tirata è quella: <emph>i nostri versi sono di undici sillabe, o al più dodici, et i loro diciassette, e talvolta diciotto</emph>. E richiedevasi che più tosto dicesse <emph>di dodici, di dicisette</emph> e <emph>di diciotto</emph>. E <emph>dicisette</emph> dir dovea, non <emph>diciassette</emph>. Che mostri di parole sono questi? Averei pensato che fosse stato error di stampa, se non che altrove si legge <emph>diciassette opposizioni</emph>, et appresso <emph>diciassettesimo libro</emph>. Ma questo sarà scriver fiorentino naturale, e <emph>dicisette</emph> sarà italiano, e puro fiorentino.</p>
<p>In questa cosa de' numeri egli in iscrivendo si avviluppa: che dice <emph>l'anno milledugentonove</emph> e <emph>nell'anno quattrocentotredici</emph>. Dove ha imparata cotal forma di scrivere? dalla balia e dal popolo? Parla se vuoi col popolo come parla il popolo, et iscrivi come si dee scrivere. <emph>Erano gli anni della fruttifera Incarnazione</emph>, dice il Boccaccio, <emph>al numero pervenuti di milletrecentoquarantotto</emph>. Et egli poteva ancor dire <emph>egli era il nono anno dopo i milledugento</emph>, e così <emph>il terzo decimo dopo i quattrocento</emph>; o pur doveva anzi scrivere <emph>MCCVIIII</emph> e <emph>CCCCXIII</emph>. Ma egli è persona, o pure è stato di tal giudicio, che par che studiosamente si sia appigliato al peggio.</p>
<p>Ma prima che mi parta da' numeri, invece di dir <emph>numero</emph>, egli scrive <emph>novero</emph>, traendolo dal verbo <emph>annoverare</emph>. Il Boccaccio ci lasciò scritto <emph>numero</emph>. Non iscrisse adunque fiorentinamente il Boccaccio .</p>
<p>Egli usa di dire <emph>ad altri</emph>, <emph>ingannar altri</emph>, <emph>da altri</emph>, in luogo di dir <emph>gli altri</emph> o <emph>altrui</emph>. Non noto i luoghi, che questa è cosa sua ordinaria.</p>
<p>Nelle rime alcune rare volte appresso il Petrarca si trova <emph>ella</emph> ne' casi obliqui: et egli ha per cosa famigliare il dir <emph>in ella</emph>, <emph>con ella</emph>, <emph>con elli</emph>.</p>
<p>Della lingua parlando dice <emph>di lei</emph>, che è voce appropriata a donne: si trova alcuna volta usato altramente sì, ma queste sono di quelle cose che si hanno anzi da fuggire che da seguitare. Usa <emph>chi</emph> ne' casi obliqui: si trova alcuna volta sì, ma è più da guardarsene che da farlasi famigliare.</p>
<p><emph>Cotestoro</emph> usa egli più volentieri che <emph>costoro</emph>, e non so perché, non essendo in uso di buoni scrittori: et essendo questa voce fiorentina, non la avendo usata il Boccaccio, non iscrisse fiorentino.</p>
<p>Ma passiamo a' verbi. Nel proemio del libro prega il suo prencipe che <emph>si degni</emph> di accettare il suo dono: e la particella <emph>si</emph> è di soverchio.</p>
<p><emph>Restar</emph> vuol dir quello che ' Latini dicono <emph>superesse</emph>, et egli gli dà il particolar significato del verbo <emph>rimanere</emph>; come: <emph>egli mi resterebbe in infinita obligazione</emph>; <emph>quando non è restato da te</emph>; <emph>dell'altro io resto in maggior dubbio</emph>; <emph>resterebbe per questo che egli non favellasse</emph> [...]? <emph>Resterebbe, e non resterebbe. Resterebbe perché</emph>[...], e quel che segue. Ne' quali luoghi si conveniva usare il verbo <emph>rimanere</emph>. Vi ha poi il verbo <emph>ristare</emph>, che ha diverso significato.</p>
<p>Scrive egli che <emph>altra lode non aspettando</emph> da questo suo libro che <emph>di aver lealmente e con sincerità proceduto</emph>: né di altro né di questo merita egli molta lode, ché non so qual sia stata in lui minore, la lealtà, o la purità della lingua. Ma seguitiamo la nostra impresa: <emph>di esser proceduto</emph> doveva dire, e non <emph>di avere</emph>. <emph>Con pari passo</emph>, dice il Boccaccio, <emph>proceduti siamo studiando. Aver proceduto</emph> si dice in uno altro significato; come pure nel <title>Decamerone</title>: <emph>Voi avete rigidamente contra Aldobrandino proceduto</emph>. Ma il Varchi che aveva apparata la lingua dalla mamma e dal popolo non intendeva questa differenza.</p>
<p><emph>Attendere</emph> usa egli fuori del diritto per “osservare” o “mantenere”, dicendo: <emph>Io direi che non foste uomo della parola vostra se non voleste attendermi quello che di già promesso mi avete</emph>: dove non <emph>attendere</emph>, ma <emph>attenere</emph> è il proprio verbo, e ne sono piene le novelle del Boccaccio; ma forse si parla altramente in Fiorenza, e se così è, il <title>Decamerone</title> non è fiorentino. Né fiorentino è egli, per non essere usato di dire <emph>di già</emph>: modo di scrivere non so se troppo fiorentino, o troppo volgare.</p>
<p>Non ha egli saputo usare il verbo <emph>capere</emph>. <emph>Quello</emph>, dice egli, <emph>che è niente, non potendo produrre imagine alcuna di sé, non può capirsi</emph>. Non si dice <emph>questa cosa si cape da me</emph>, ma <emph>questa cosa cape in me</emph>, e le rime e le prose sono piene di questa costruzione. Era adunque da dire, che non potendo niente producere imagine, non può <emph>capere in noi o in altrui</emph>. E <emph>capere</emph> si dice, e non <emph>capire</emph>.</p>
<p><emph>Fallare</emph> usa egli per dir “fare errore”, e doveva dir <emph>fallire</emph>; che <emph>fallare</emph> vuol dir “mancare” o “far mancamento”, cosa diversa da errore.</p>
<p>Dice <emph>potette</emph> e <emph>potettero</emph>, in luogo di <emph>poté</emph> e di <emph>potero</emph> o <emph>poterono</emph>.</p>
<p><emph>Piaggiare</emph> per “secondare”, se bene Dante l'usò in rima, non perciò è da metter nelle prose.</p>
<p>Né so come <emph>soggiornare</emph> sia parola di prosa.</p>
<p><emph>Intorbiar</emph> verbo usa egli non più veduto da me: ma poiché si dice <emph>torbido</emph>, doveva pur dire <emph>intorbidare</emph>.</p>
<p><emph>Dimenticare</emph> ho sempre letto io per “perder la memoria di alcuna cosa”, ma nel dialogo del Varchi ho trovato <emph>sdimenticare</emph>: il che a me sembra che venga ad esprimere il contrario di quello che egli vuol dire; ché la lettera <emph>s</emph> preposta a questo modo ha forza di privazione, volgendo il significato in contrario: come <emph>sdebitare</emph> “levar di debito”, <emph>sgannare</emph> “levar d'inganno”, <emph>scorzare</emph> “privar di scorza”, <emph>spregnare</emph> “levar di pregnezza” (benché non vuole il Varchi che questa sia della lingua, e pur la usò il Boccaccio : non sarà adunque fiorentino il suo scrivere, ché quando il Varchi parla di lingua, parla della fiorentina), <emph>spodestare</emph>, <emph>sforzare</emph>, “privar di podestà” e “di forza”. Così <emph>sdimenticare</emph> verrà a dire “levar la dimenticanza”; et in questo modo dice il contrario di ciò che egli intende di dire, chi fa profession di bene scrivere usando la natural lingua fiorentina.</p>
<p>Il medesimo dico del verbo <emph>spasseggiare</emph> usato dal Varchi: et il Boccaccio dice <emph>spaziare</emph>. Se avesse detto <emph>passeggiare</emph> sarebbe pur men male, che s'intenderebbe andar passo passo: ma <emph>spasseggiare</emph> a me è quanto “privar di passeggiare”. <emph>Sprofondare</emph> dice ancora per “affondare”, et a me significa “trar dal profondo”. Il Boccaccio disse <emph>affondare</emph>, che è parola italiana.</p>
<p>Usa ancor il Varchi un verbo <emph>orpelare</emph>: dove a dir quello che era di sua intenzione doveva dire <emph>inorpelare</emph>, secondo che diciamo <emph>indorare</emph>.</p>
<p>Scrive appresso: <emph>A Pindaro</emph> [...] <emph>fu dagli Ateniesi diritto publicamente una statua</emph>; et avrei detto io <emph>dirizzata</emph>, che da <emph>diritto</emph> a <emph>dirizzato</emph> io non fo poca differenza. Che dirò <emph>io mi sono levato diritto in piè</emph>, e dirò <emph>in piè mi sono dirizzato</emph>. E così usa di dire il maestro certaldese, che di Pampinea scrisse: <emph>lieta dirizzata in piè disse</emph>; e di Emilia: <emph>in piè dirizzatasi</emph>. E nella novella di Nastagio degli Onesti è scritto: <emph>levatosi tutti diritti</emph>. E non diremo noi <emph>mi sono diritto in piè</emph>, né <emph>mi sono levato dirizzato</emph>, ma <emph>mi sono dirizzato</emph> e <emph>mi sono levato diritto</emph>. Laonde era da dire non <emph>fu diritta</emph>, ma <emph>fu dirizzata</emph>. E se ben Dante disse: <emph>Vedi là Farinata che s'è dritto</emph>, non perciò vorrei prender la rima per regola, né dir per elezione quello che egli ha detto sforzato.</p>
<p>E per finir la cosa de' verbi: usa <emph>deridere</emph> e <emph>deriso</emph>, quasi come ci manchino parole in questo significato; e vuol tirar nelle prose quello che una volta il Petrarca ha detto in rima.</p>
<p>In vece di <emph>raffinando</emph> dice <emph>raffinendo</emph>.</p>
<p>Non dico nulla del verbo <emph>scorubbiarsi</emph> che è usato da lui, ma mi basta averlo posto in filza.</p>
<p>Non pur di parole fiorentine, ma di latine ancora vuole egli con la auttorità sua far ricca questa lingua: che egli usa la voce <emph>infanti</emph>, e dice farlo per mettere in uso questo vocabulo, quasi come la lingua ne abbia bisogno, o non sia più bello <emph>fanciulli, pargoli, pargoletti, e bambini</emph> ancora, quando fosse accettato, e <emph>fantolini</emph>, come disse Dante. Usa <emph>laboriosa</emph> per <emph>faticosa</emph>. Dice <emph>quesiti</emph>, <emph>idoneo</emph>, et <emph>esornazione</emph>, <emph> circa</emph>. E quel <emph>verbigrazia</emph> è pur grazioso! Né meno mi piace <emph>omnibus computatis</emph>. Delle voci non usate egli non poche ne ha: <emph>pago</emph> per <emph>appagato, sobborgo</emph> per <emph>borgo, sopperito</emph> per <emph>supplito, subisso</emph> per <emph>abisso</emph>; <emph>alla sfuggiasca</emph>, che il Boccaccio disse <emph>alla sfuggita</emph>: che è voce così bella come quella è brutta. <emph>Davanzo</emph> usa ancora egli, che non so aver letto altrove; <emph>contorni</emph> per <emph>paesi</emph> o <emph>contrade</emph>; <emph>erranza</emph>, detta per avventura una volta dal Boccaccio fuori del <title>Decamerone</title>. Ma e dice, e torna a dire et a ridire <emph>qualcosa</emph> per <emph>qualche cosa</emph>. E quel <emph>galantemente</emph> e <emph>galanteria</emph> fu più parola del Giovio che del Boccaccio. Che dirò del suo dir <emph>tutto quanto oggi</emph>, <emph>tutti quanti</emph>, e <emph>tutte quante</emph>? Da lui si scrive <emph>spessamente</emph> in luogo di <emph>spesso</emph> e <emph>sommissimamente</emph> e <emph>purassai</emph> per dir <emph>molti</emph>. Il Boccaccio dice <emph>dare una volta</emph>, et egli <emph>una giravolta</emph>. Il Boccaccio <emph>castigatura</emph> e <emph>castigamento</emph>, et egli <emph>castigo</emph>. Colui <emph>da dovero</emph>, e costui <emph>da vero</emph>; e <emph>da buon senno</emph> scrive anche egli. Né so che il Boccaccio abbia lasciato questo parlar nelle sue scritture: <emph>a mio senno</emph> et <emph>a suo senno</emph> so ben che egli ha detto per dire <emph>a mio</emph> et <emph>a suo piacere</emph>; ma <emph>da buon senno</emph> per <emph>da dovero</emph> non so chi l'abbia scritto. <emph>Disagiosamente</emph> dice il Varchi, et io averei anzi detto <emph>disagiatamente</emph>, avendo il Boccaccio detto <emph>disagiato</emph>, e non <emph>disagioso</emph>. Direi anzi <emph>oscurità</emph> che <emph>oscurezza</emph>, anzi <emph>obligazione</emph> che <emph>obligo</emph>, anzi <emph>ordine</emph> che <emph>ordinamento</emph>, non trovando nel <title>Decamerone</title> cotali parole. Non userei il nome <emph>ripruova</emph> detto da lui. <emph>Per conto e cagion del Castelvetro</emph> dice il Varchi: non so che il Boccaccio abbia usata la parola <emph>conto</emph> in tal significato. Ben dice egli <emph>far conto</emph> per <emph>far stima</emph>; et il Varchi dice <emph>tien gran conto del mio giudicio</emph>, che è pur in significazione di “stima”. Ma sì come non si dice <emph>tener stima</emph>, così non sembra a me che dir si debbia <emph>tener conto</emph>, ma <emph>fare</emph>. Mise il Boccaccio nella bocca del prete da Varlungo la parola <emph>uopo</emph>: et egli posta la ha nella scrittura di un filosofo. Quel <emph>senonse</emph>, detto una volta dal Petrarca in verso, egli lo ha sparso per le sue prose. Usa il Boccaccio in genere feminino <emph>la margine</emph> per un segno da nascimento portato nella carne impresso; et il medesimo e Dante in significazion di <emph>margo</emph> latino gli danno il mascolino: et il Varchi lo fa feminino; e dice <emph>le greggi</emph>, dovendo dir <emph>le greggie</emph>. Usa <emph>manco</emph> per <emph>meno</emph>; usa nelle prose <emph>nessuno</emph>, <emph>natio</emph>, <emph>anco</emph>, e <emph>però</emph>: et io tali parole non userei se non in verso. Né perché degli altri per avventura abbiano dopo il Boccaccio usate di queste parole lo scuso io: che egli doveva considerar se le avevano usate bene. Non so perché scriva più tosto <emph>chiunche, quantunche, qualunche, dovunche</emph> che <emph>chiunque, quantunque, qualunque, dovunque</emph>. Né perché scriva con <emph>rr pregherrò, crederrò, doverrò, saperrò</emph>, e simili. Né perché dica <emph>dichiararemo</emph>, non <emph>dichiareremo</emph>; <emph>sperarei, lodarei</emph>, non <emph>spererei</emph> e <emph>loderei</emph>. E <emph>dovemo, potemo, volemo</emph>, anzi che <emph>debbiamo, possiamo, vogliamo</emph>. Lascio da parte il <emph>be', che dite</emph>?, il <emph>tarabara</emph>, la <emph>tiritara</emph>, la <emph>beffaria</emph>; il <emph>ne ne fa, ne ne hai</emph>; <emph>Baiante, Ferrante</emph>; <emph>qui giace nocco</emph>; <emph>io era nella mia bevva</emph>; <emph>per vie via</emph>; <emph>o ve' dove ella aveva</emph>; <emph>domin</emph>; <emph>fuggir mattana</emph>; <emph>non ci metter troppo di bocca</emph>; <emph>tambascià</emph>; <emph>citrì</emph>; <emph>frin frì</emph>; <emph>frin friò</emph>; e gli altri mostri della favella fiorentina.</p>
<p>Queste poche cose ho io raccolte da quel dialogo. Poche dico a rispetto di quelle che ho lasciate, dalle quali comprender si può quanta differenza sia dallo scrivere di chi impara da' libri a quello di chi se ne sta alle balie et al popolo. E con tutte le cose che ho notato, egli è forse men succido di qualche altro scrittor fiorentino: che in lui non ho trovato <emph>mia</emph> per <emph>miei</emph>; <emph>siate</emph> per <emph>siete</emph>; <emph>parso</emph> per <emph>paruto</emph>; <emph>scrivano, adducano</emph> per <emph>adducono</emph> et <emph>iscrivono</emph>; <emph>ero</emph> et <emph>erono</emph>; <emph>avevo</emph> et <emph>avevono</emph>; <emph>dette</emph> per <emph>diede</emph>; <emph>conducessi</emph> e <emph>tirassi</emph> in terza persona; <emph>rendino</emph> per <emph>rendano</emph>; <emph>messe</emph> per <emph>mise</emph>; e delle altre cose così fatte. Ma come ho anche detto, se vogliono che quella sia scrittura fiorentina, non contradiciamo: lascino a noi questo altro modo con nome di italiana.</p>
<p>Or se altri per avventura dir volesse che il dialogo (come anche dice il Varchi) è di umile stilo, e che perciò con voci popolaresche si vuol trattare, dico che non danno lo stilo umile, ma danno il vile: che vile lo fanno le parole del vulgo. E chi crede che parole vili siano richieste allo stilo umile, né che nella umiltà delle parole semplici consista lo stilo, non sa quello che si dica. Non è la bassezza né l'altezza delle parole quella che abbassi o inalzi lo stilo, ma la composizion di quelle, le forme, le figure, e gli ornamenti. Quelle medesime parole troveremo noi nelle lettere e ne' dialoghi di Cicerone che sono nelle orazioni. E de' mattoni onde sia stato fabricato un palagio, dissolvendolo, si faranno delle casette; e de' mattoni tratti di casette si inalzerà un palagio. E se mi allegheranno il Boccaccio, oltra che io non lodo quella viltà di scrivere che egli usa talora, è da notare che egli mette anche quelle parole vili nelle bocche di persone vili. Ma dove altri introduce a favellare un filosofo et un cavaliere, si dee aver considerazione alla qualità delle persone, alle quali e le parole e lo stilo vogliono essere accommodati.</p>
</div2>
<div2>
<head>CAP. VIII</head>
<argument><p rend="italic">Del poco studio che mettono gli uomini per iscrivere in questa lingua.</p></argument>
<p>Gli antichi uomini greci e latini e delle altre lingue, che di scrivere facevano professione, si affaticavano ognuno di stendere in carte regolatamente e leggiadramente i loro concetti nella lingua nella quale scrivevano; e quantunque fra loro fosse differenza di stilo e di eloquenza, pur ne' loro scritti scorgevasi la medesima proprietà delle parole, le medesime declinazioni, il medesimo modo di usar gli adverbii e le altre particelle, e la medesima maniera delle costruzioni, e le medesime parole ancora nelle materie communi: che se altri prendeva suggetto particolare, come sarebbe delle bisogne della villa, o dell'arte della guerra, o di altra cosa separata, necessario era che di quelle voci si servissero che a quel mestiero si confacevano; ma nelle materie che ho dette communi le parole communemente e dalla plebe e dalle femine erano intese, et a gara facevano di scrivere con la maggior purità che avessero saputo e potuto. Il qual modo di dire si trova passato tanto avanti che ancora nelle altrui lingue oggi viene osservato: che né nella lingua latina né nella greca scrivendo, altri non userà se non parole scelte da' principali e più nobili auttori. E noi, che nelle altrui lingue siamo scrupolosi, nella nostra siamo sì negligenti che senza regola e senza osservazione alcuna ci lasciamo uscir dalle penne tutto quello che ci viene in bocca; e pur che altri vada in istampa, e possa esser letto dal vulgo, gli par di meritar corona. Chi è colui che faccia professione di suonare o di cantare, che non abbia imparato? chi di cavalcare? chi di navigare? chi di qual si sia la più nobile o la più vile arte se ne fa maestro senza avervi data opera? Due sono le cose nobilissime le quali si sanno senza da altrui averle mai apprese: l'esser capitano di arme e lo scrivere. Grande infelicità del nostro secolo, che queste due eccellentissime professioni siano così male intese e così male esercitate! E per tornare al suggetto della lingua, quanto fin qua ne ho detto, non ho detto più de' Fiorentini o de' Toscani che degli altri Italiani di ogni regione: <emph>Che tutti siam macchiati di una pece</emph>.</p>
<p>E seguitar voglio il parlar di questo suggetto con l'esempio di chi ha scritto. Due fiorentini hanno scritto istorie, il Macchiavelli et il Guicciardini, uomini prudenti, e che di molte cose hanno avuta cognizione, e di governi di stati e di cose publiche; et atti per altro a metter in luce i loro concetti, se quelli avessero spiegati semplicemente, e con leggiadria di lingua gli avessero saputo vestire. Ma mal può scriver altri semplicemente le cose de' suoi tempi, della sua patria, o del suo signore, ché' l'interesse, l'affezione, e l'odio della parte contraria fanno dir delle cose diversamente da quello che elle sono state fatte, tacerne molte mal fatte dagli amici e ben fatte <emph>da'</emph> nimici, dar mala interpretazione e biasimo dove altri merita lode: fingon le orazioni in onore o in vituperio di chi lor pare, facendo eziandio che le persone da se medesime si disonorino; fanno i discorsi risolvendo il tutto in favore della parte dove inchinano. E se per avventura essi trovansi avere avuto parte nelle cose di cui ragionano, tutto quello che felicemente è succeduto, secondo il loro parere è stato eseguito; e quante cose hanno avuto mal fine, in quel modo se ne sono andate per non si essere eseguito il loro consiglio. Poi guardisi chi loro ha fatto offesa o scorno: che prendendo essi dello scrivere la impresa si trovano aver la vendetta in mano. Se da questi difetti si fossero trovati liberi que' valenti uomini, sarebbono potuti esser buoni istorici, quando anche avessero meritato nome di scrittori: che a me non sembra che chiamar si possa scrittore chi non sa scrivere; né mai dirò che sappia scrivere chi non possede la lingua nella quale scrivendo egli spera di dover onor conseguire. E che i nominati da me non la possedessero, gli scritti loro il dimostrano. Del Macchiavelli ho parlato altrove, ancor che sommariamente dirò ancora; dirò ora dell'altro, il quale se bene da' nipoti è a ragione scusato che non ebbe tempo di rivedere le opere sue, egli non sarebbe mai stato uomo da riducerle in buona lingua, perciò che non avendo data opera a regola né ad osservazioni di quella, come dottore che usato era a parlar latinamente, secondo il costume de' dottori, stimava che fosse bella cosa empier le sue prose di parole che avessero del latino: sì che oltra i vizii della lingua che a lui col Macchiavelli sono communi, esso ancor maggiormente peccò in questa parte che io dico. Che nelle sue <title>Istorie</title> leggesi: <emph>abiezione</emph>, <emph>abolir</emph>, <emph>accerrimo</emph>, <emph>accelerare</emph>, <emph>accomodar</emph> per “prestare”, <emph>accumulare</emph>, <emph>aderire</emph>, <emph>adito</emph>, <emph>affinità</emph>, <emph>afilato</emph>, <emph>agilità</emph>, <emph>agitazion</emph>, <emph>aggiudicare</emph>, <emph>altercazione</emph>, <emph>ammesso</emph>, <emph>annuo</emph>, <emph>antimuro</emph>, <emph>angusto</emph>, <emph>angustiar</emph>, <emph>angustissimo luogo</emph>, <emph>annesso</emph>, <emph>applauso</emph>, <emph>appropinquarsi</emph>, <emph>arrogare</emph>, <emph>ascrivere</emph>, <emph>asserire</emph>; et usa <emph>aspettare</emph> per quello che dicono i Latini <emph>spectat ad me</emph>, in questa lingua <emph>appartiene</emph> o <emph>tocca a me</emph>. Dice <emph>assente</emph> et <emph>assentato</emph>, <emph>assiduamente</emph>, <emph>assueto</emph>, <emph>assuefatto</emph>, <emph>assurdamente</emph>, <emph>assumer titoli</emph>, <emph>attinente</emph>, <emph>attonito</emph>, <emph>attrito</emph>, <emph>aversare</emph>, <emph>avido</emph>, <emph>avidissimo</emph>, <emph>avidità</emph>. Usa <emph>beneficare</emph>. <emph>Celerità</emph>, <emph>circa</emph>, <emph>circonvenir</emph>, <emph>circonspetto</emph>, <emph>circospezione</emph>, <emph>circostanzie</emph> per dir “paesi d'intorno”, <emph>clamore</emph>, <emph>collettizio</emph>, <emph>colloquio</emph>, <emph>conato</emph>, <emph>concittadino</emph>, <emph>conscio</emph>, <emph>contiguo</emph>, <emph>contumelia</emph>, <emph>connessità</emph>, <emph>consentaneo</emph>, <emph>convocare</emph>, <emph>concernere</emph>, <emph>concitare</emph>, <emph>consternazione</emph>. <emph>Debellare</emph>, <emph>deluso</emph>, <emph>diferirsi</emph> per “riportarsi”, <emph>derider</emph>, <emph>derisione</emph>, <emph>desolazione</emph>, <emph>detestare</emph>, <emph>destituto</emph>, <emph>desister</emph>, <emph>deplorar</emph>, <emph>devoluto</emph>, <emph>distraer</emph>, <emph>discerper</emph>, <emph>dispendio</emph>, <emph>discuter</emph>, <emph>divulso</emph>, <emph>dominar</emph>, <emph>donamento</emph>, <emph>duraturo</emph>. <emph>Eccidii</emph>, <emph>effusion</emph>, <emph>enervato</emph>, <emph>efferato</emph>, <emph>escati</emph>, <emph>essazion</emph>, <emph>esito</emph>, <emph>escogitar</emph>, <emph>esterminar</emph>, <emph>esterminio</emph>, <emph>esausto</emph>, <emph>esoso</emph>, <emph>estorquer</emph>, <emph>esclamar</emph>, <emph>esclamazion</emph>, <emph>esecrabili</emph>, <emph>esplorar</emph>, <emph>esprobar</emph>, <emph>evento</emph>. <emph>Fasto</emph>, <emph>fede publica</emph> per “salvocondutto”, <emph>fluttuazione</emph>, <emph>fomento</emph>, <emph>fomentar</emph>, <emph>formidabile</emph>, <emph>fortuitamente</emph>. <emph>Gesù</emph>, <emph>genuflesso</emph>. <emph>Hostilmente</emph>. <emph>Iattanzia</emph>, <emph>infisso</emph>, <emph>ignaro</emph>, <emph>ignavia</emph>, <emph>illesi</emph>, <emph>imperito</emph>, <emph>imperizia</emph>, <emph>immunità</emph>, <emph>imbelle</emph>, <emph>impression fatta da' nimici</emph>, <emph>impotenzia</emph>, <emph>improvido</emph>, <emph>impugnar</emph>, <emph>imminente</emph>, <emph>immanità</emph>, <emph>inveterato</emph>, <emph>inclemenzia</emph>, <emph>increpazione</emph>, <emph>includer</emph>, <emph>inaspettato</emph>, <emph>inaspettatamente</emph>, <emph>indeciso</emph>, <emph>inopinato</emph>, <emph>inabile</emph>, <emph>indicer consilio</emph>. <emph>Lapide</emph>, <emph>liquefatto</emph>. <emph>Marcido</emph>, <emph>magniloquenzia</emph>, <emph>meditar</emph>, <emph>meramente</emph>, <emph>munito</emph>, <emph>munizion</emph> per “fortificato” e “fortificazion”. <emph>Negletto</emph>. <emph>Ommetter</emph>, <emph>ommission</emph>, <emph>ossequio</emph>, <emph>oppugnazion</emph>, <emph>oppulentissimo</emph>, <emph>ossenissimo</emph>, <emph>ostaculo</emph>, <emph>ovviar</emph>. <emph>Patrocinio</emph>, <emph>paliar</emph>, <emph>parsimonia</emph>, <emph>perito</emph>, <emph>perizia</emph>, <emph>perplesso</emph>, <emph>perplessità</emph>, <emph>pondo</emph>, <emph>potissimamente</emph>, <emph>pravo</emph>, <emph>premeditato</emph>, <emph>precipuo</emph>, <emph>prevalere</emph>, <emph>presidio</emph> per “guardia di soldati”, <emph>preclaro</emph>, <emph>pristino</emph>, <emph>prorogare</emph>, <emph>propizii</emph>, <emph>procinto</emph>, <emph>progresso</emph>, <emph>propugnaculo</emph>, <emph>propinquo</emph>, <emph>propinquare</emph>, <emph>prosterner</emph>, <emph>profuso</emph>, <emph>provetto</emph>, <emph>pulular</emph>. <emph>Residuo</emph>, <emph>repugnar</emph>, <emph>resarcir</emph>, <emph>recondito</emph>, <emph>resider</emph>, <emph>riassumere</emph>, <emph>rito</emph>, <emph>rostrate navi</emph>. <emph>Satelliti</emph>, <emph>sedato</emph>, <emph>sopir</emph>, <emph>spurio</emph>, <emph>specular</emph> per “ispiare”, <emph>stipendio</emph>, <emph>sussidio</emph>, <emph>surrogar</emph>, <emph>sutterfugii</emph>, <emph>suppellettile</emph>. <emph>Tender</emph> secondo il latino per dire a che fine altri mira, <emph>titubar</emph>, <emph>totalmente</emph>. <emph>Vasto</emph>, <emph>valido</emph>, <emph>veemente</emph>, <emph>vessare</emph>, <emph>vendicarsi nome</emph> et <emph>in libertà</emph>, <emph>venia</emph>, <emph>ventilare</emph>, <emph>vetusto</emph>, <emph>vincoli</emph>, <emph>vociferar</emph>, <emph>vociferazione</emph>, <emph>vilipendere</emph>, <emph>voluttà</emph>, <emph>urgente</emph>, <emph>urgentissimo</emph>; et altri più, che a raccorgli tutti saria di mestier legger tutti que' venti libri con questa intenzione. Oltra che io non intendo perché' egli dica anzi <emph>banda</emph> che <emph>paese</emph> o <emph>lato</emph>, <emph>causa</emph> e <emph>causato</emph> che <emph>cagione</emph> e <emph>cagionato</emph>, <emph>conseguitar</emph> che <emph>conseguir</emph>, <emph>copular</emph> che <emph>accoppiar</emph>, <emph>confortazioni</emph> che <emph>conforti</emph>, <emph>concesso</emph> che <emph>conceduto</emph>, <emph>contenzione</emph> che <emph>contesa</emph>, <emph>comprobar</emph> che <emph>approvar</emph>, <emph>confederazione</emph> e <emph>confederato</emph> che <emph>lega</emph> e <emph>collegato</emph> o <emph>allegato</emph>, come Giovanni Villani. E <emph>commodo</emph> anzi che <emph>commodità</emph>, <emph>dette</emph> e <emph>dettero</emph> dice per <emph>diede</emph> e <emph>diedero</emph>, <emph>dubietà</emph> per <emph>dubbio</emph>, <emph>diritti</emph> et <emph>indiritti</emph> ove era da dire <emph>indirizzati</emph>, <emph>digerito</emph> per <emph>digesto</emph>, <emph>ferocia</emph> per <emph>ferocità</emph>, <emph>intento</emph> per <emph>intenzione</emph>, <emph>indignazione</emph> per <emph>isdegno</emph>, <emph>inobedienza</emph> per <emph>disobedienza</emph>, <emph>minacci</emph> per <emph>minaccie</emph>, <emph>manco</emph> per <emph>meno</emph>, <emph>mercantie</emph> per <emph>mercatantie</emph>, <emph>obligo</emph> per <emph>obligazione</emph>. Dice <emph>nova</emph> in luogo di <emph>novella</emph>, <emph>oppressare</emph> avendo <emph>opprimere</emph>, <emph>presto</emph>, et è da dir <emph>tosto</emph> per l'adverbio. <emph>Predica</emph> è volgare, e non <emph>predicazione</emph>; <emph>precipizio</emph>, e non <emph>precipitazione</emph>; <emph>bisavolo</emph>, e non <emph>proavo</emph>; <emph>richiesta</emph>, e non <emph>requisizione</emph>; <emph>retto</emph>, e non <emph>ritto</emph> o <emph>diritto</emph>; <emph>ricettacolo</emph>, e non <emph>ricetto</emph>; <emph>tirannide</emph>, e non <emph>tirannia</emph>; e così delle altre voci l'una per l'altra sono poste da lui.</p>
<p>Mi risponderà alcuno che in Fiorenza delle cotali parole ne sono in uso. Et io risponderò che adunque il Boccaccio, che altramente scrisse, non scrisse in volgar fiorentino; oltra che le più di quelle che dette ho non sono in uso, né pur intese dal popolo fiorentino: e di tutte queste che ho recitate sono securo che rare sono quelle che si trovino appresso buono scrittore, massimamente di prosa.</p>
<p>I modi poi dello scrivere e le costruzioni sono di lui proprie e non di altro scrittore. Sue parole sono: <emph>capace a sostener un pondo sì grave</emph>: <emph>atto</emph> a sostener dirò io, e <emph>capace</emph> a ricevere. <emph>Nella qual grandezza avendo continuato</emph>: direi <emph>la qual grandezza avendo continuato, o nella quale essendo continuato</emph>. <emph>Confidando di poter conservarlo</emph>: e così usa spessissimo questo verbo, dovendo dir <emph>confidandosi</emph>. <emph>Maggior grandezza che forse molti anni innanzi avesse posseduta</emph>: <emph>molti anni a dietro</emph> era da dire, ché <emph>innanzi</emph> è del futuro. Et <emph>innanzi si movesse</emph> vuole stare <emph>avanti che si movesse</emph>: vero è che egli ha questo <emph>che</emph> per molto suo nimico, e tuttavia lo fugge. Non dico che non sia lecito alcuna volta, e che eziandio non possa esser meglio lasciarlo che metterlo: ma egli il fa eziandio con fastidio di chi legge. <emph>Gran speranza</emph> vi trovo anche scritto, dovendosi dir <emph>grande speranza</emph>. <emph>Percoter con la artigliaria la rocca</emph>: perché non <emph>batter</emph> la rocca? <emph>Fece correr i cavalli per aver notizia de' nimici</emph>: <emph>fece correr i cavalli</emph> mostra che corressero tutti i cavalli; <emph>fece correr cavalli</emph> poteva dire, o meglio <emph>mandò corrieri per aver notizia de' nimici</emph>, e scrivendo cose di milizia usar parole militari. <emph>Per dar la facultà</emph> e <emph>per impedir la facultà</emph> in luogo di dir <emph>modo</emph> o <emph>commodità</emph>: dal Boccaccio per <emph>facultà</emph> si intende <emph>avere</emph>, o vogliam dir <emph>ricchezze</emph>. <emph>Consentir le domande e le deliberazioni</emph> usa egli di dire: et il diritto è <emph>alle domande et alle deliberazioni</emph>. Poi quel <emph>di già</emph>, e <emph>per ancora</emph>, e <emph>per il</emph> dovendosi dir <emph>per lo</emph>, et <emph>in oltre</emph>, e <emph>dargnene</emph> sono pur cose che non senza molestia feriscono le mie orecchie.</p>
<p>Troppo sarei lungo se io volessi di una in una andar mostrando le cose ch'hanno bisogno di correzione.</p>
<p>Non mancano per avventura di coloro che dicono: “Mentre la lingua è in corso non si ha da ristringere in tante regole et in tante osservazioni”. Quando Salustio scriveva, quando scriveva Cicerone, quando scriveva Cesare, quando scriveva Livio, la lingua latina era pur in corso? E Salustio fu notato che avesse usate parole, sì bene latine, non così usate: e se fu notato di parole che pur erano della lingua, perché vorremo noi usar quelle di una altra lingua? Dannò Ciceron Marco Antonio che avesse accompagnate due parole non secondo l'uso della lingua; e scrisse Cesare i libri ne' quali regolava il parlar latino; e fu notato Livio forse per una parola che aveva non so che del padovano. Era la lingua in corso allora, e nel suo più glorioso corso, e tanto studio e tanta diligenza si usava da que' buoni letterati: e noi chiudiamo gli occhi e turiamo le orecchie a tante macchie et a chi ci vuol mettere in su la diritta via! Sallo Dio che se io avessi trovato alcune poche cose, o leggiere, in un così gran volume non ne averei fatto parola; ma trovandomi tanta novità di voci, di elocuzioni, e di composizioni, e di improprietà di dire, non mi sono potuto contenere che a beneficio degli studiosi della lingua non sia uscito a liberamente doverne ragionare. Loderò io sempre chi giudiciosamente si assecurerà di usar qualche parola tirata dal latino, la quale non perciò sia diforme e tanto diversa dalla favella d'Italia che a quel suono la orecchia incontanente si abbia da risentire: sì come è stata quella che pur dianzi ho detta io, <emph>elocuzione</emph>, la quale se ben dal vulgo o dalle femine non è intesa, non importa nulla, che né la cosa che si tratta è intesa da loro, e chi intende la materia, intende la parola.</p>
<p>So che a molti non sarà a grado questa mia libertà di dire et istrettezza di osservazion di scrivere; ma saranno di coloro che vogliono a redine sciolte andar qua e là scorrendo, senza pensar pur dove abbiano a mettere i piedi: ma io che mi conosco essere italiano, e di esser tale mi glorio, conoscendo ancora di quanto onore sia alla Italia che la lingua sua vada pura e leggiadra, dalla natura mi sento obligato a dovermene faticare.</p>
</div2>
<div2>
<head>CAP. IX</head>
<argument><p rend="italic">Che i più degli altri scrittori di Italia non sono più puri che quelli di Toscana.</p></argument>
<p>Io temo assai che la città di Fiorenza non entri in opinione che io con nimico animo scriva le cose che io scrivo, e che io faccia come invettive contra di loro: e mi è testimonio Dio che né tale è la mia intenzione, né io ne ho alcuna cagione; anzi onoro io et ammiro quella bellissima et onoratissima città. Né se le avessi animo nimico averei introdutto in Fiorenza il mio dialogo di nobiltà. Provocato scrivo io, da cui non avea da temere assalto di tal maniera, e non a guisa di nimico ma di amico scrivo io, con ardente studio di riverir Fiorenza come membro nobilissimo al glorioso corpo di Italia, dalla quale si mostrano alcuni desiderosi di tenerla separata; e se io la avessi in odio, farei ogni altro officio che procurar la congiunzione delle diverse opinioni. Io ho detto, e dico, che ' scrittori di Fiorenza e di Toscana sono in errore, persuadendosi di dover bene scrivere con la lingua del popolo; et ho detto, e dico, che anche fra noi altri non toscani la lingua non è intesa. Ho mostrato il mio detto verificarsi in iscrittori toscani e fiorentini: ora mi rimane di mostrarlo nell'altra parte. Il che mi ho eletto di fare anzi in uno della mia città che di altro luogo, acciò che veggendo Fiorenza che io parlo delle scritture della mia patria come delle sue, intenda la sincerità insieme con la libertà del mio animo. Piero Paolo Verziero imbrattò molte carte, fra le quali in un volume stampati sono diciotto trattatelli. Questo volume primo tra le sue opere a caso mi è venuto in mano: e dal primo trattatello, che non è ben quatordici cartelle in ottavo, ho raccolti i seguenti errori; né egli è stato de' peggiori scrittori del nostro paese.</p>
<p><emph>Si è degnato</emph> scrive egli per dire <emph>è degnato</emph>.</p>
<p><emph>Invocarò</emph>, <emph>pendarò</emph> e <emph>trovarete</emph> per <emph>invocherò</emph>, <emph>penderò</emph> e <emph>troverete</emph>.</p>
<p><emph>Corroborare</emph> usa egli.</p>
<p><emph>Dopo ch'è piaciuto</emph> e <emph>poco dopo</emph> per dir <emph>dapoi</emph>.</p>
<p>Vuol dir <emph>mezzane</emph>, e dice <emph>medie</emph>.</p>
<p><emph>La</emph> scrive egli dovendo scrivere <emph>ella</emph>: che dice <emph>dove la si comincia a predicare e dove la si predica</emph>.</p>
<p><emph>Ora mo'</emph> è principio di una clausula.</p>
<p>Scrive di voler trattare alcuni passi della Scrittura, e vuol dir che altri vi stia attento, e dovendo dire <emph>avertitivi bene</emph>, dice <emph>avertiteli</emph>, che vuol dir “fateli avertiti”.</p>
<p><emph>Adesso</emph> et <emph>anco</emph> scrive in luogo di <emph>ora</emph> e di <emph>ancora</emph>.</p>
<p><emph>De Ebrei</emph>, e doveva star <emph>di Ebrei</emph> o <emph>degli Ebrei</emph>; e <emph>de</emph> è tanto suo famigliare che non conosce <emph>di</emph>.</p>
<p><emph>Degli Atti de' Apostoli</emph> ha da dirsi <emph>degli Atti degli Apostoli</emph>.</p>
<p><emph>Si riguardava da loro</emph>: bastava dir <emph>guardava</emph>. Una sillaba ha aggiunta a questo verbo, et una ne ha levata ad uno altro: che dice <emph>commodar</emph> per <emph>accomodar</emph>.</p>
<p><emph>Restare</emph> usa per <emph>rimanere</emph>.</p>
<p><emph>Lussi</emph>, <emph>abietti</emph> e <emph>pulpiti</emph> sono sue voci, e <emph>calumnia</emph> insieme.</p>
<p><emph>Ne' stati</emph> da lui si scrive, avendosi a dir <emph>negli stati</emph>.</p>
<p><emph>Per il conto</emph> appresso a lui significa <emph>per la cagione</emph>; et averebbe a dir <emph>per lo conto</emph>.</p>
<p><emph>Si averebbe potuto provar di loro molte sceleratezze</emph>: dovea dir <emph>si sarebbe potuto</emph> o <emph>si sarebbono potute provare</emph>.</p>
<p><emph>Non si partiremo</emph> et <emph>umiliamosi</emph> scrive ancor egli, avendo a dir <emph>non ci partiremo</emph> et <emph>umiliamoci</emph>.</p>
<p>In un trattatello di quattuordici cartelle, che non fanno la sesta parte del primo del Guicciardini, ho trovato io tante macchie. Or quante se ne troverebbono in uno gran volume? Ma né solo il Verziero è di cotale scuola; che se voglio dire il vero, ha assai buona compagnia, eziandio di quelli che dal Varchi sono commendati. Di che io non più danno coloro che si persuadono di aver la lingua dal nascimento, che quegli altri, i quali non essendo in tale errore, senza grammatica si mettono a scrivere et ad istampare.</p>
</div2>
<div2>
<head>CAP. X</head>
<argument><p rend="italic">Annotazioni di errori del Castelvetro.</p></argument>
<p>E dapoi che nuova occasion mi è nata di cominciare in questo suggetto, mancar non voglio di esaminar gli scritti di chi di sé ha sparto maggior nome in materia di questa lingua che non fece il Verziero, e questi è il Castelvetro, di cui avendo veduto quello che anche egli scrive rispondendo al Varchi, mi è nata occasione di più allargarmi in far delle annotazioni. Onde si mostrerà che anche egli è di quel numero di cui ragiono. Primieramente adunque trovo io che egli scrive <emph>dota</emph> per <emph>dote</emph>. Dovendo dir <emph>partecipe</emph> dice <emph>partefice</emph>, e si è ingannato: che nella novella di Pietro da Vinciolo fa il Boccaccio usar questa voce ad una vecchia plebea, ma quando parla da sé nella novella di Masetto dice <emph>partecipi divennero dal parlar di Masetto</emph>. E così hanno le stampe di Fiorenza del XXVII; poi l'altre stampe hanno <emph>partecipe</emph> in uno et in altro luogo. Ma quello che è ancor peggio, avendo a dir <emph>participio</emph> dice <emph>partefice</emph>. <emph>Scampa</emph> usa egli per lo nome <emph>scampo</emph>. <emph>Risposi divini</emph> dice per <emph>risposte divine</emph>; né so dove abbia trovato <emph>risposi</emph>, se non per la prima persona del preterito perfetto del verbo <emph>Rispondere</emph>. Scrive <emph>rozza</emph> per <emph>roza</emph>; <emph>oblica</emph> et <emph>oblicamente</emph>: il che se si dee fare, scriveremo anche <emph>inico</emph>, <emph>inicamente</emph> et <emph>inichità</emph>. <emph>Ne la margine di detto libro</emph> dice egli, e doveva dir <emph>nel margine</emph>: che <emph>la margine</emph> è nella carne segno di nascenza, e per lo spazio di qualche cosa diciamo <emph>il margine</emph>. Se detta avesse questa parola in un verso direi che detto lo avesse ad imitazion di Giuvenale, ma in prosa da seguitar si ha l'uso commune: che se bene il Petrarca disse <emph>notturno fantasma</emph>, il Boccaccio disse <emph>la fantasima</emph>; e se Dante disse <emph>i gru</emph>, il Boccaccio disse <emph>le gru</emph>. Poi tanto meno ancora sarebbe stato lecito anche in verso dir <emph>la margine</emph>, quanto in questa lingua ci è <emph>la margine</emph> in significato diverso da <emph>'l margine</emph>: il che non è fra' Latini. <emph>Animal ragionevole</emph> dice egli esser l'uomo, e <emph>razionale</emph> è il proprio: che <emph>ragionevole</emph> è quello che i Latini dicono <emph>razionabile</emph>; e così usa il Boccaccio. Usa di dir <emph>natio</emph> in luogo di <emph>nativo</emph>, e questa è anzi parola di verso: lo ho detto contra il Varchi e contra il Ruscelli, et appresso ho notato che que' dotti correttori del <title>Decamerone</title> sempre scrivono <emph>nativo</emph>. Ha per costume questa lingua, a voci che incominciano da <emph>i</emph> consonante, preporre la <emph>g</emph>: come <emph>Giovanni</emph>, <emph>giusto</emph>, <emph>giovane</emph>, <emph>già</emph>; et egli fuor di ogni regola la ha anteposta alla <emph>i</emph> vocale, facendo di due sillabe una: che per dir lingua <emph>ionica</emph>, scrive <emph>gionica</emph>.</p>
<p>Nell'uso de' verbi non so come sia buon grammatico: che dice <emph>sei</emph> per seconda persona del verbo <emph>Sono</emph>, <emph>serebbe</emph> per <emph>sarebbe</emph>. Usa <emph>restar</emph> per <emph>rimanere</emph>, <emph>addurre</emph> per <emph>adducere</emph>; <emph>potavamo</emph> e <emph>diciavamo</emph> scrive per <emph>potevamo</emph> e <emph>dicevamo</emph>, quasi come si dica <emph>potava</emph> e <emph>diciava</emph>: dove assai rozzamente si è mostrato troppo amico della antichità. <emph>Proferano</emph> usa per <emph>proferono</emph> nel tempo presente dimostrativo: che dicasi o <emph>proferere</emph> o <emph>proferire</emph>, ha da dirsi <emph>proferono</emph>, ché <emph>proferano</emph> verrebbe da <emph>proferare</emph> se si ritrovasse. Così sono scritte queste voci, e questa anche è replicata, e nella correzion degli errori, che son pur molti, non ve ne è notata niuna. <emph>Invenire</emph> dice egli per quello che il Boccaccio dice <emph>rinvenire</emph>. Usa il verbo <emph>sermonare</emph>, che anzi direi io <emph>sermoneggiare</emph>, nella forma che egli ha detto <emph>verseggiare</emph> avendo dal Boccaccio <emph>versificare</emph>. <emph>Parvificare</emph>, <emph>appicciolare</emph> e <emph>misusare</emph> non ho più veduto; e quando anche veduti gli avessi, non so s'io gli usassi, ché non ho per cosa approbabile attaccarsi a ciò che si trova in ogni pertugio; e molto meno mi metterei a formar di così fatti mostri. Il verbo <emph>montare</emph> ho ben letto, ma non usato in questo modo: <emph>non monta che se ne ragioni</emph>. E che dirò di quella forma del futuro, che egli dice farsi dell'<emph>infinito del verbo col presente del verbo Ho, come amare ho, amare hai, amare ha</emph>? Parrebbe che avesse detto qualche cosa, se si dicesse <emph>amarò</emph>, <emph>amarai</emph>, <emph>amarà</emph>, ma dicendosi <emph>amerò</emph>, <emph>amerai</emph>, <emph>amerà</emph>, non ha detto nulla. Vero è che si corregge poi nella giunta fatta a' verbi, dicendo che la regola non riesce ne' verbi della prima maniera: del che mostra che prima avveduto non si fosse.</p>
<p>Il pronome <emph>Suo</emph> (che userò io pur questo nome, anzi che <emph>vicenome</emph>) non sembra a me che sia bene usato da lui: che <emph>suo</emph> ordinariamente serve al minor numero, et egli lo fa servire al maggiore, dicendo: <emph>scrittori che publicano i suoi poemi; la lingua greca e latina con tutti i suoi libri non sono lingue</emph>; e <emph>se le scritture di coloro che scrissero nella lingua del suo secolo</emph>: ne' quali luoghi tutti era da dir <emph>loro</emph>, non <emph>suo</emph>, né <emph>suoi</emph>.</p>
<p>Ha molto il costume di usare i participii attivi, come <emph>dimostrantesi, sforzante, provante</emph>; e dice <emph>lingua sententesi nelle orecchie del popolo</emph>, quasi come la lingua senta se stessa, non sia sentita da altrui. E gli usa alcuna volta con noia del lettore, come: <emph>il rimanente di Italia, non parlante né distendentesi</emph>; e <emph>vegnente dopo lo imperamento della lingua latina, e non andante avanti: ente, ento, ante, anti</emph>: par che quelle parole vadano saltone. E quel fine in <emph>ento</emph> è pur suo famigliare: <emph>affermamento</emph>, <emph>approvamento</emph>, <emph>apponimento</emph>, <emph>abbreviamento</emph>, <emph>ammendamento</emph>, <emph>cadimento</emph>, <emph>consumamento</emph>, <emph>distruggimento</emph>, <emph>diminuimento</emph>, <emph>insegnamento</emph>, <emph>islogamento</emph>, <emph>liberamento</emph>, <emph>mutamento</emph>, <emph>riprovamento</emph>, <emph>raccoglimento</emph>, <emph>salvamento</emph>, <emph>riguardamento</emph>, <emph>stendimento</emph>, <emph>stroppiamento</emph>, <emph>scemamento</emph>, <emph>surgimento</emph>, <emph>tramutamento</emph>, <emph>tiramento</emph>, <emph>trasportamento</emph>; voci parte lette, e parte fatte da lui: e par che a gara egli abbia fatto col Ruscelli chi più ne abbia saputo ritrovare. Si compiace egli ancora in quelle voci, <emph>trascorrevole</emph>, <emph>beffevole</emph>, <emph>intendevole</emph>, <emph>vicendevole</emph>, <emph>auttorevole</emph>, <emph>vedevole</emph>, <emph>memorevole</emph>, delle quali se bene alcune ne usò il Boccaccio, si guardò di metterle nelle novelle; né so qual sia peggio, usar le non usate, o pur le ributtate da lui. Taccio <emph>il legitore</emph>, <emph>l'insegnatore</emph>, <emph>la versificatoria</emph>, <emph>il libello infamatoio</emph> e <emph>la proferenza</emph>, e pur averebbe meno ferito la orecchia <emph>arte di versificare</emph>, <emph>pronunzia</emph>, <emph>lettore</emph>, <emph>libello famoso</emph>, o <emph>infamatorio</emph> ancora: ma egli si invaghisce della novità, quasi come a lui si appartenga di fare una nuova lingua, volendo essere più fiorentino che i Fiorentini. Ha fatto egli ancora di <emph>dopo</emph> un tale adverbio che detto ha <emph>molto tempo dopo</emph>, dovendo dir <emph>dopo molto tempo</emph> o <emph>molto tempo dapoi</emph>. Sì che mi pare avere assai ben mostrato che non solamente i Fiorentini, che si presumono di aver soli cognizione della lingua, ma eziandio i nati et allevati fuori di Fiorenza che di saperla si persuadono fanno a prova di chi ne sa meno. E del Castelvetro averemo eziandio da ragionare in altro luogo. Ma qui a questi errori di lingua non voglio lasciar di aggiungere anche uno altro error pur di lingua: e questo è quello dove egli scrive queste parole: <emph>Così potrà lo scrittore rappresentar con parole significative propriamente le arditezze delle bestemmie con le significative propriamente delle disonestà, facendo un libro distinto di casi di conscienza per informazion de' confessori: poi che sotto il Papa altri è costretto a confessarsi particolarmente delle bestemmie e delle parole disoneste a persona religiosa come a punto escono dalla impura bocca, acciò che possano esser castigati più e meno sopra la pena statuita sopra ciascuna bestemmia o motto disonesto</emph>. Queste parole scrive egli come beffandosi del Bembo, et ei ristringe anche una altra beffa della confessione, la qual dicendo che altri è costretto a far sotto il Papa, viene ad accennare che in altre parti non si fa; e chi dette non avesse tali parole per ischerno detto averebbe: <emph>facendo un libro per informazion de' confessori da impor le penitenze a' fedeli</emph>, o così fattamente, senza far menzion di Papa. Ma quella giunta, <emph>poiché sotto il Papa altri è obligato a confessarsi</emph>, è una giunta contra lui medesimo peggiore assai che non sono tutte quelle che da lui si fanno contra il Bembo. E con quella egli ha chiarito me di dolersi a torto che gli siano state fatte persecuzioni, ché quelle state non sono persecuzioni, anzi lievi castigature. Tale è che ha sentito quello che qui scrivo, che detto m'ha che nella sua <title>Arte poetica</title> non vi mancano di tali e di più aperti motti: ma per esserle state tagliate le gambe, a casa mia non è ella ancora arrivata. A me tanto basta, scritto essendo nella cristiana legge, che chi in una cosa pecca, di tutte è fatto colpevole.</p>
<p>Una cosetta voglio ancor aggiungere, che il Castelvetro nota che Virgilio non ha servato il decoro facendo dir al pastor <emph>Novimus et qui te</emph>..., et averebbe voluto che egli lo avesse fatto apertamente dir quello che egli accenna: e questo è parlar da impudico, che più si conveniva a Virgilio servar il decoro del casto poeta che dello sboccacciato contadino.</p>
</div2>
<div2>
<head>CAP. XI</head>
<argument><p rend="italic">Che l'auttor ha da mostrar molti errori di Ieronimo Ruscelli.</p></argument>
<p>Io aveva già imposta l'ultima mano a questi miei duelli, et era per mandargli in luce, quando essendo stato invitato dal Signor Ludovico Capponi a dovere andare a star seco alcun giorno ad una sua villa che è tra Siena e Fiorenza detta la Paneretta, et andatovi, e fermatomi lì per due mesi con molta mia consolazione, quivi dimorando mi vennero alle mani i tre <title>Discorsi</title> del Ruscelli contra il Dolce, e così in quell'ozio mi gli misi a vedere. Dove m'accorsi che egli s'era molto invaghito di quella sua fatica, non sapendo levar la mano dalla carta, che nel più delle cose sbrigar potendosi in poche righe, vi consuma le carte intere, e torna a dire et a ridire una medesima cosa, in maniera che se egli contentato si fosse di quello che bastava (e bastava semplicemente mostrar gli errori, sì come pur dianzi ho fatto io, e come per innanzi intendo di fare), di cento e quaranta carte che sono in quel libro, fermamente in men di quaranta se ne sarebbe potuto spedire. Ma il libro non sarebbe venuto grande: è vero, sì; et è vero che nel molto parlare errori non mancano. Non averei già pensato che in lui stata fosse così poca cognizion di questa lingua, avendone egli fatta tanta professione, e tenutosene maestro. Ma a lui è anche avvenuto come ad altri toscani, i quali persuadendosi averla apparata dalle voci vive, non la vogliono apprendere da quelle de' morti. Che per quanto in que' <title>Discorsi</title> si mostra, non si pare che egli abbia veduto né Dante, né il Petrarca, né il Boccaccio ; et a fine che altri persuaso dalla opinione che egli abbia avuto di lui, come cieco andando appresso il cieco, nel fosso non trabocchi, ho voluto, quanto è in me, far un poco di scorta a' novelli caminanti per la dubbiosa strada di questa lingua.</p>
<p>Ben mi duole di avere ad operar la penna contra chi non ci è, ma il tutto è poi proceduto per colpa del Varchi, essendo egli soprastato a far dare in luce quel suo <title>Ercolano</title> per non aver voluto che si vedesse mentre ci era io, avendo fatto stampar di molte cose fatte dopo quello; che il risponder al Varchi mi ha data occasione al parlar del Ruscelli, e di più di uno altro. Ma né dir si può che solamente contra morti io adoperi la penna, che pure scrissi la prima lettera al Cesano et al Cavalcanti vivi, e quella al Trivulzio mentre era vivo il Tolomei, e vivendo essi tutti e tre dalle stampe furono divulgate. E pur furono essi di maggior peso che non fu il Varchi: voglio dir di auttorità, non di gravezza di corpo. Et il publicator del nuovo <title>Corbaccio</title>, contra cui ho scritto non sapendo chi egli si sia, avviso io che sia ancor vivo. Ma tornando a' <title>Discorsi</title> del Ruscelli, quelli mi hanno fatto tardar più che non era stato il mio pensiero a dar a' gioveni studiosi della lingua questi miei nuovi scritti; ma questa tardità verrà ad esser compensata con la maggiore utilità.</p>
<p>Questo voglio aggiungere, che il Ruscelli commenda questo studio di scrivere contra chi che sia, sì che, con la sua buona grazia, io mi metterò alla impresa. Né io doverò aver a male che quale averà miglior cognizion della lingua, trovando ne' miei scritti degli errori, gli mostri altrui: che così si andarà ella purgando e facendo bella; e quando fosse chi di me notasse tante cose quante sono venute notate da me in questi miei trattati, avviso che poco resterebbe a fare per riducer la lingua alla sua perfezione.</p>
</div2>
<div2>
<head>CAP. XII</head>
<argument><p rend="italic">Che il Ruscelli danna in alcune cose a torto il Dolce.</p></argument>
<p>Dal Ruscelli vien dannato il Dolce che usi parole non di questa lingua, e soggiunge così: <emph>“Ammanto” per “manto”, et altre tali, che sono voci pure nate vosco con voi, morranno vergini</emph>. E questa voce <emph>Ammanto</emph> pur nacque qualche centinaio di anni avanti che nascesse il Dolce; che parlando Dante di Enea disse: <emph>Intese cose che furon cagione Di sua vittoria e del papale ammanto</emph>. E ne usò anche più volte il verbo <emph>ammantare</emph>: <emph>Un corollario voglio che s'ammanti</emph>; <emph>O dolce amor che di riso t'ammanti</emph>. Et il Petrarca non si vergognò di dire: <emph>L'altra è sotterra, ch'i begli occhi ammanta</emph>.</p>
<p>Fa il Dolce una tal comparazione:
<quote rend="block">
<lg>
<l>Come rapace augello il corso arresta,</l>
<l>S'avvien che vegga di scannato toro</l>
<l>Le calde interiora, e si raggira</l>
<l>Volando a cerco, e la gran preda mira.</l>
</lg>
</quote>
</p>
<p>E dice il Ruscelli: <emph>“Volando a cerco” fa errore, perciò che “cerco” in lingua nostra non è mai se non dal verbo “cercare”, e “cerco” per “cerchio” è forse per qualche parte di Lombardia</emph>. Già si commincia apparire quello che io ho detto, che egli non aveva veduto né Dante, né Petrarca. Che quegli aveva detto <emph>ammanto</emph>, e questi <emph>cerco</emph>: <emph>Vidi 'l vittorioso e gran Camillo Sgombrar l'oro, e menar la spada a cerco</emph>; dove <emph>cerco</emph> non è da cercare, ma dal latino <emph>circum</emph>.</p>
<p>Ripreso fu il Ruscelli, e giustamente, dal Dolce che si avesse formata la voce <emph>soluto</emph> per dir <emph>solito</emph>, et avendogli detto che in vece di dire <emph>ho soluto</emph> dovea dire <emph>ho avuto in costume</emph>. Rispose il <emph>ruscelli</emph>: <emph>Vi dico che “io ho avuto in costume” non troverete già mai né nel Petrarca, né nel Boccaccio</emph>. Ma questa è una goffa malizia, dir <emph>Tu non troverai “ho avuto in costume”</emph>, quasi come non si trovando detto in questo tempo, in questo modo, et in questa persona, et in questo numero negli altri non si possa dire. Dirittamente si dice: <emph>Non troverai questa maniera di parlare: “Avere in costume”, che così dicendo a significar si vengono tutti i tempi, tutti i modi, tutte le persone, e tutti i numeri</emph>. E ben disse il Dolce; che nel Petrarca si legge: [...]<emph>ove ella ebbe in costume Gir tra le piagge e 'l fiume;</emph> et il Boccaccio dice: <emph>In costume avean sempre d'andar ad ogni torniamento</emph>.</p>
<p>E tornando al <emph>soluto</emph>: il Ruscelli vuol difender il suo dire <emph>ho soluto</emph> per <emph>son solito</emph> come cosa ben detta. E primieramente, quando anche dir si potesse (il che si nega), da dir sarebbe <emph>son soluto</emph>, e non <emph>ho soluto</emph>. Et io ho domandato più di un toscano che vuol dire <emph>ho soluto</emph>, e mi hanno in conformità risposto: <emph>ho pagato</emph>; e Dante in questo significato disse: <emph>Ch'i' solva il mio dover</emph>. E disse <emph>soluto</emph> in materia di quistioni: <emph>Il fe' perch'i' pensava Già ne l'errore che m'avete soluto</emph>; e più volte usa <emph>solver</emph> in questo modo. Ma perciò che egli pur ostinatamente vuol provar, che sì come da <emph>Veder</emph> si dice <emph>veduto</emph>, da <emph>Poter potuto</emph>, e così degli altri, dir si possa da <emph>Soler soluto</emph>, altri per avventura potrebbe rispondere, che se questo valesse, sì come da <emph>Soler</emph> si dice <emph>solito</emph>, da <emph>Veder</emph> si potrebbe dir <emph>vedito</emph>, e da <emph>Poter potito</emph>, e così gli altri. Queste formazioni si hanno da far con esempio di altri verbi quando non si ha cognizione in qual modo dir si debbia più in un che in altro; ma poi che la parola è formata et accettata, non è lecito né a Ruscelli né a fiumi il volerla alterare. Poi se <emph>soluto</emph> è diritta voce, perché non è tornato ad usarla, ma sempre dice <emph>solito</emph>?</p>
<p>Or che dirò d'uno assai grosso abbagliamento, donde egli fuor d'ogni dover vuole schernire il Dolce? Dice colui che chi scrivesse <emph>Tiphi</emph> non farebbe rima con <emph>schifi</emph>: né parla senza ragione, che ne' versi di undici sillabe accordar si debbono le due ultime vocali con le consonanti interposte, et in vista <emph>ph</emph> e <emph>f</emph> non sono le medesime. Et il Ruscelli facendosi di lui beffe, dice: <emph>O signor mio dolcissimo, adunque con questa vostra bellissima dottrina “hora” non quadrerà in rima con “discolora”, “dimora”, et “infiora”, et altri tali, poiché essa ha la “h”, et esse ne sono senza</emph>. Ma, o maestro dottissimo, non vi accorgete voi che la <emph>h</emph> in <emph>hora</emph> è fuori delle due vocali che fan la rima? e che la beffa cade sopra di voi? Ben ho da dire che per ordinario le stampe hanno nel Petrarca <emph>Tiphi</emph> e <emph>schifi</emph>, come ancor in Dante <emph>Pasiphe</emph> e <emph>Riphe</emph> et <emph>ischife</emph>.</p>
<p>Il Ruscelli danna il Dolce, che usa alcuna volta in una medesima stanza lo stilo ora alto, ora depresso, e poi lauda per grazioso un sonetto del Bernia, nel quale i tre primi versi sono gonfii, e poi nel quarto cade, e nel quinto torna ad inalzarsi, e poi ritorna a traboccare: or che giudicio è questo? E come è conforme a se stesso?</p>
<p>Scrive il Bembo, parlando de' segni de' casi, che a quelli nel numero del più non si dà l'articolo, come <emph>a piè de' colli</emph>, e così <emph>de' buoni</emph>, <emph>a' buoni</emph>, et ancora che da usar è questo modo nelle particelle <emph>con</emph> e [<emph>ne</emph>]: <emph>ne' miei danni</emph>, <emph>co' miei figliuoli</emph>, o scrivasi l'apostrofo o non. Il Ruscelli approva questa regola, e fa il contrario: che per ordinario scrive <emph>ai lettori</emph>, <emph>ai luoghi</emph>, <emph>dai nostri onori</emph>, <emph>nei libri</emph>, <emph>nei Greci</emph>, <emph>coi lettori</emph>, <emph>coi nomi</emph>. Questo modo ne' versi si può accettare, nelle prose in niun modo. Egli riprende il Dolce, che dà le regole e non le serva, et allega il verso <emph>Turpe est doctori</emph>: e cade nella medesima turpitudine.</p>
<p>Adduce egli molti versi del Dolce, che usa gli articoli <emph>li</emph> e <emph>gli</emph>, et esso in prosa scrive <emph>li più</emph> e <emph>li mesi</emph>: l'articolo <emph>li</emph>, se ben non è familiare al Petrarca, certo è che in Dante si troverà più volte che non sono i canti.</p>
<p>Mette per vizio al Dolce l'aver detto <emph>Per voler a li Dei mostrarsi eguale</emph>, volendo che dicesse <emph>a' Dei</emph> o <emph>ai Dei</emph>; e non ha letto in Dante: <emph>Al tempo de li Dei falsi e bugiardi</emph>; e nel Petrarca: <emph>Con tutti quei che speran ne li Dei</emph>, e <emph>Che fra gli uomini regna e fra gli Dei</emph>, e <emph>Tutti son qui prigion gli Dei di Varro</emph>. Poi (quel che è peggio) egli scrive <emph>gli Dei</emph> ordinariamente, e <emph>li Dei</emph> et <emph>i Dei</emph> alcune volte. Non so quel che mi dica di tanta balordaggine. Né mi alleghi alcuno errori di stampe: che nel fine del libro vi sono notati alcuni pochi errori, e quelli che notati non sono, sono da imputare a lui; che facendo il mistiero di correttor di stampe, non è da credere che non abbia voluto rivedere anche i suoi libri.</p>
<p>Dice egli ancora che l'articolo <emph>li</emph> non si pone mai dopo alcuna preposizione, se non dopo la <emph>per</emph>: e noi abbiamo recitati i versi del Petrarca: <emph>Con tutti quei che speran ne li Dei</emph>, e <emph>Che fra gli uomini regna e fra li Dei</emph>; dove la <emph>ne</emph> risponde alla preposizione <emph>in</emph> latina, la quale anche <emph>in</emph> da noi si dice, e <emph>fra</emph> responde al latino <emph>inter</emph>, che <emph>tra</emph> ancor si dice da noi. Non so adunque come egli fosse buon grammatico, non conoscendo qual sia preposizione. Vero è, che dando indicio di non aver veduti que' versi, merita scusa.</p>
<p>Qui non voglio lasciar di dire che par che altri non voglia che dir si possa <emph>i Dei</emph>, ma <emph>li Dei</emph> solamente; il che è tutto contra la dottrina del Ruscelli. Né io so perché da alcuno si tenga tale opinione: che se io dico i miei, i rei, i sei, perché non debbo poter dir <emph>i Dei</emph>? Ma per avventura chi così tiene non ha notato in Dante: <emph>Quind'i Giganti fer paura ai Dei</emph>; <emph>Del cui nome fra i Dei fu tanta lite</emph>; <emph>Forte a cantar degli uomini e de' Dei</emph>. Alle mie orecchie suona meglio <emph>a' Dei</emph>, <emph>fra' Dei</emph>, <emph>ne' Dei e de' Dei</emph> che <emph>alli</emph>, <emph>fralli</emph>, <emph>nelli</emph> e <emph>delli Dei</emph>.</p>
<p>Veggiamo ora come egli sappia ben usar la regola, la quale nelle prose è fermissima, che avanti parola che incominci per <emph>s</emph> accompagnata da una altra consonante non si abbia da sentir consonante; il verso ha libertà di fare anche altramente, che diremo col Petrarca: <emph>Per iscolpirlo imaginando in parte</emph>, e <emph>Perduto ho quel che ritrovar non spero</emph>; e con Dante: <emph>Non isperate mai vedere il cielo</emph>. Il Ruscelli dice <emph>in stampa</emph>, dice <emph>et smorzate</emph>, <emph>et stroppiate</emph> e <emph>non spiegato</emph>; dice <emph>et studiosi</emph>, <emph>et speranza</emph>, <emph>et sproporzionato</emph>, <emph>et stava</emph>: dovendo dire <emph>in istampa</emph>, <emph>et ismorzate</emph>, <emph>et istroppiate</emph>; e <emph>non ispiegato</emph>, <emph>et istudiosi</emph>, <emph>et isperanza</emph>, <emph>et isproporzionato</emph>, <emph>et istava</emph>. Egli ne insegna la regola; e riprende il Dolce che insegnando le regole non le osserva, e gli dice che trascrive le regole da costui e da colui non intendendo quello che si dica, dapoi che insegna ad un modo et iscrive ad un altro: il che altri può dir medesimamente di lui.</p>
</div2>
<div2>
<head>CAP. XIII</head>
<argument><p rend="italic">Pur delle riprensioni del Ruscelli fatte al Dolce, in ciò che egli erra maggiormente.</p></argument>
<p>Il Ruscelli scrive al Dolce: <emph>“Dileggiare”, che voi usate più di una volta, non è del Boccaccio, né del Petrarca, né d'auttor se non degno di esser imitato da voi</emph>. Qui non voglio difendere la voce <emph>dileggiare</emph>, ancor che dir si possa che ella abbia la derivazion dal verbo <emph>Deludo</emph>, né so donde sia detto <emph>schernire</emph>, né <emph>beffare</emph>: ma voglio ben dir, che dannandola per non essere usata dal Petrarca né dal Boccaccio, danna maggiormente se stesso, che ha usate molte più parole che il Dolce le quali non si leggono né nel Boccaccio né nel Petrarca. Che egli in que' suoi <title>Discorsi</title> usa: <emph>affasciare</emph>, <emph>aurigare</emph>, <emph>augurare</emph>, <emph>aggraffare</emph>, <emph>congiogarsi</emph>, <emph>cicalare</emph>, <emph>devagare</emph>, <emph>ingollare</emph>, <emph>imbevere</emph>, <emph>lascivare</emph>, <emph>rintracciare</emph>, <emph>ripatire</emph>, <emph>improvisare</emph>, <emph>simulare</emph>, <emph>dissimulare</emph>, <emph>scappucciare</emph>, <emph>panzanare</emph>, <emph>ridare</emph>, <emph>ricinguettare</emph>, <emph>spizzicare</emph>, <emph>stirare</emph>, <emph>stiracchiare</emph>, <emph>sbadacchiare</emph>, <emph>tragittare</emph>, <emph>marchiare</emph>, <emph>impastocchiare</emph>, <emph>competere</emph>, <emph>perfidiare</emph>, <emph>essaggerare</emph>, <emph>abellire</emph> (et è scritto per semplice <emph>b</emph>); <emph>alleganze</emph>, <emph>quietamento</emph>, <emph>rappezzamento</emph>, <emph>sgridamento</emph>, <emph>incatenamento</emph>, <emph>sfacciamento</emph>, <emph>aggiungimento</emph>, <emph>ascendimento</emph>, <emph>scendimento</emph>, <emph>affinamento</emph>, <emph>stendimento</emph>, <emph>impennamento</emph>, <emph>significamento</emph>, <emph>sfasciatura</emph>, <emph>stampatura</emph>, <emph>incatenatura</emph>, <emph>carratura</emph>, <emph>rappezzatura</emph>, <emph>soffiatura</emph>, <emph>freddotto</emph>, <emph>lanugine</emph>, <emph>scaltro</emph> nome, <emph>gentarella</emph>, <emph>cappocchioni</emph>, <emph>cappocchionarie</emph>, <emph>frascherie</emph>, <emph>sciarpellarie</emph>, <emph>ingenuo</emph>, <emph>ingenuità</emph>, <emph>ingenuamente</emph>, <emph>figone</emph>, <emph>dapocaccio</emph>, <emph>mariuolo</emph>, <emph>fruttaruolo</emph>, <emph>eroi</emph>, <emph>peccadiglio</emph>, <emph>infanti</emph>, <emph>bambini</emph>, <emph>fanciulleschissimo</emph>, <emph>moriulli</emph>, <emph>galante</emph>, <emph>gonfiezza</emph>, <emph>abiette</emph>, <emph>intatte</emph>, <emph>dominio</emph>, <emph>casate</emph>, <emph>soversione</emph>, <emph>stimolazione</emph>, <emph>requisizione</emph>, <emph>auriga</emph>, <emph>opifice</emph>, <emph>castigo</emph>, <emph>stiramenti</emph>, <emph>forestico</emph>, <emph>compresamente</emph>, <emph>seguitamente</emph>, <emph>restiamente</emph>, <emph>saggiamente</emph>; oltre a molte altre, ché non voglio la pena di tornare a legger quel libro per farne catalogo.</p>
<p>E donde è tanta auttorità, dar legge che altri non abbia ad usar una parola se non è usata dal Petrarca e dal Boccaccio, et <emph>affasciarne</emph> egli tante? E domanda al Dolce perché abbia usata la voce <emph>causa</emph> in vece di <emph>cagione</emph>, e dice: <emph>Se alcuni moderni pur l'usano, io non entro a lodarlo né a biasimarlo, solo dico che si fa senza bisogno, poi che abbiamo voci da rappresentar l'una e l'altra, e si fa contra l'uso degli auttori</emph>. Voi dite bene, M. Maestro. Ma perché fate voi il contrario? Perché <emph>divagare</emph>, bastandoci <emph>vagare</emph>? Perché <emph>ingollare</emph>, avendo <emph>inghiottire</emph>, <emph>ingozzare</emph>, <emph>ingoiare</emph>, <emph>tranguggiare</emph>? Perché <emph>sbadacchiare</emph> anzi che <emph>sbadigliare</emph>? Perché <emph>quietamento</emph> più che <emph>quiete</emph>? <emph>Aggiungimento</emph> più che <emph>giunta</emph> o <emph>aggiunzione</emph> (la qual voce è pur da lui più volte usata)? Perché <emph>ascendimento</emph> et <emph>iscendimento</emph> anzi che <emph>salita</emph> et <emph>iscesa</emph>? E perché <emph>incatenamento</emph> et <emph>incatenatura</emph>? non vi basta forse una catena? Et avendo detto il Boccaccio <emph>significato</emph>, et avendo eziandio <emph>significazione</emph>, perché andare a trovare <emph>significamento</emph>? Perché avendo <emph>scaltrito</emph> nome usare <emph>scaltro</emph>? Perché <emph>infanti</emph>, perché <emph>bambini</emph>, avendo <emph>pargoli</emph> e <emph>fanciulli</emph>? E perché aggiungervi il <emph>fanciulleschissimo</emph>? Perché <emph>casate</emph>, <emph>dubbietà</emph>, <emph>soversione</emph>, <emph>stimulazione</emph>, <emph>requisizione</emph> anzi che <emph>famiglie</emph>, <emph>dubbio</emph>, <emph>ruina</emph>, <emph>stimulo</emph> e <emph>richiesta</emph>? Ha il Boccaccio <emph>castigatura</emph> e <emph>castigamento</emph>: perché adunque dir <emph>castigo</emph>, amando tanto que' fini in <emph>ura</emph> et <emph>in ento</emph>? Questo non è se non volere uscire della strada battuta. E se diciamo <emph>conseguentemente</emph>, perché non dir <emph>seguentemente</emph> anzi che <emph>seguitamente</emph>, che è parola più bella, et anche usata da Dante? Mi potrebbe risponder, se vivesse, che non lo sapeva: et io senza che giurasse glie 'l crederei. Poi se il diritto e proprio delle prose è <emph>savio</emph>, <emph>savissimo</emph> e <emph>savissimamente</emph>, a che proposito andare a scriver <emph>saggiamente</emph>? <emph>Che mal non seppe carreggiar Fetonte</emph> ci scrisse Dante; et egli ci ha voluto introducere il verbo <emph>aurigare</emph>: e perché non anzi dir <emph>carrettare</emph> che <emph>auriga</emph>, essendo parola italiana? E se questa non gli piaceva, non gli mancava carrettiere, avendo egli detto: <emph>Lasciato a chi vuole disputar con mulattieri e con carettieri</emph>.</p>
<p>Ma egli troppo si compiace in vole farsi auttore di parole nove, e ne vuole esser solo maestro, dannando il Boccaccio che abbia detto <emph>veditori</emph> (voce che è piaciuta al Castelvetro), quantunque sia (come egli medesimo dice) <emph>con regola e proporzione</emph>. E se non vuole che il Boccaccio ne abbia potuto formare una, non so come si debbia approvare in lui, che per allegar regola o proporzione, formar ne voglia senza numero. Per che que' suoi <emph>ritrattori</emph> e <emph>descrittori</emph> ne potranno vergini esser sepelliti insieme con lui: che sì come i Latini ne fecero senza, così potremo fare ancor noi.</p>
<p>Lascio il parlar di quelle parole sozze, che non sono da mettere in iscrittura, e dico che non ho per ben detto che non si abbiano da usar se non parole usate dal Petrarca e dal Boccaccio : che da loro state non sono trattate tutte le materie che altrui possono occorrere, e per conseguente usate non hanno tutte le parole della lingua. Poi nelle lingue che sono in corso molte parole invecchiano, e delle altre novelle germogliano. Né io doverò per difetto di parole lasciar di propriamente esponere i miei concetti e di farmi intender con voci che a' suggetti si confacciano. E se egli senza bisogno ne ha messo a mano tante, non so perché di alcune poche io non me ne abbia da poter valere per necessità. Ma pur di questo par che per altre sue regole il Ruscelli me ne conceda la grazia. Tanto è egli vario nelle sue opinioni, le quali egli muta di ora in ora secondo le affezioni.</p>
<p>Non indegna di osservazione è ancora una altra regola: <emph>che non tutte le parole de' poeti hanno da entrare nelle prose</emph>. <emph>Ingombrar</emph> non credo io che si trovi nel Boccaccio, né <emph>natio</emph>: e l'una e l'altra usa il Ruscelli; ma né egli in ciò è solo. <emph>Anco</emph> non ho né eziandio per parola di prosa, che bene è assai che abbiamo <emph>anche</emph>, <emph>ancora</emph> et <emph>eziandio</emph>. Si troverà forse in alcun luogo nelle novelle così scritto, come nel proemio della nona nella terza giornata: <emph>E potrete anco conoscere</emph>: dove quel <emph>co co</emph> non mi lascia credere che il Boccaccio così lasciasse scritto. <emph>Additare</emph> è parola di verso, e portata dal Ruscelli nelle prose; <emph>revisto</emph>, parola di verso, dice egli per <emph>riveduto</emph>, e <emph>risolto</emph> per <emph>risoluto</emph>. <emph>Pare</emph> dice dovendo dir <emph>pari</emph>, quantunque il Petrarca dicesse in rima <emph>ch'al mondo non ha pare</emph>. Così ancora <emph>comparere</emph> non si dice, ma <emph>comparire</emph>. <emph>Driope convertita in arbore loto</emph> erada dire, e <emph>le sorelle di Fetonte convertite in popoli</emph>, e non <emph>conversa</emph> e <emph>converse</emph>. <emph>Intromettere</emph> usa il Ruscelli a questo modo: <emph>Il Boccaccio intromette in quel libro tutti i nobili</emph>, et <emph>intromettono Calandrino</emph>, in significato di “introducere”; et il Boccaccio disse: <emph>Il capitano</emph> [...] <emph>intromessosi in queste cose, con Bernabuccio e con Giacomino insieme a Gianole et a Menghino fece far pace</emph>; il che vuol dire “entrato per mezzano”, e quanto sia lontano dall'<emph>intrometter</emph> del Ruscelli ad ognun può esser chiaro. Così si va mostrando tuttavia quello chedetto abbiamo, che egli non ha veduto il Boccaccio . Ma pur ha veduto che detto ha <emph>veditori</emph>: lo ha adunque veduto per dannarlo, e non per imitarlo.</p>
<p><emph>Inferi</emph> non disse mai il Boccaccio, né il Petrarca, né Dante; et egli dice che <emph>Anfiarao inghiottito vivo vide appresso gli inferi lo spirito di se stesso</emph>. Il verbo <emph>Sortire</emph> non so che sia delle prose; l'usò una volta il Petrarca in rima, e più volte disse Dante e <emph>sortire</emph> e <emph>sortito</emph> in significazione di “destinato” o “eletto a sorte”: et il Ruscelli invece di “venir fatto”.</p>
<p>Reprende egli il Dolce della parola <emph>lunghesso</emph> usata in verso, e dice che è delle prose; e pur Dante disse: <emph>Quand'una donna parve santa e presta Lunghesso me</emph> [...], e <emph>Noi eravam lunghesso 'l mare ancora</emph>. Danna egli ancora il Dolce che abbia usato <emph>poggiar</emph> per <emph>appoggiare</emph>, dicendo che non si trova in questa significazione. E pur disse Dante: [...] <emph>poggiato ad un de' rocchi</emph>, e [...] <emph>si poggia tegghia a tegghia</emph>, et [...] <emph>in su la verga Poggiato s'è, e lor poggiato serve</emph>. Non lo do per esempio da imitar, ma rispondo al suo dir che non si trova.</p>
<p>Lo ripiglia ancor che nel numero del più ha posto <emph>testimon</emph> in verso; e disse Dante: [...] <emph>s'i' vo' creder a' sembianti, Che soglion esser testimon del core</emph>; et il Petrarca: <emph>O poggi, o valli, o selve, o fiumi, o campi, O testimon de la mia grave vita, Quante volte m'udiste chiamar Morte</emph>!</p>
<p>Nota anche per error nel Dolce che scriva <emph>altrimente</emph>, dicendo che <emph>altrimente</emph> non è della lingua, ma <emph>altrimenti</emph> et <emph>altramente</emph>. Non istarò a contendere io se sia della lingua o no, ché mi contento di scrivere <emph>altramente</emph>; ma dirò bene che il Dolce poté più volte aver trovato scritto <emph>altrimente</emph> ne' buoni testi di Fiorenza del XXVII.</p>
</div2>
<div2>
<head>CAP. XIV</head>
<argument><p rend="italic">Di molte dizioni dal Ruscelli male scritte, e male usate.</p></argument>
<p><emph>Dopoi</emph> scrive il Ruscelli sempre per <emph>dapoi</emph>; il Dolce dice che <emph>dopo</emph> in verso si scrive per una <emph>p</emph>, et in prosa con due, e vi consente il Ruscelli: né io intendo perché. Il Petrarca in rima ne 'l mise una volta, più volte Dante, e sempre per una <emph>p</emph>: e la regola delle rime è securissima. Né mi alleghi altri la altrui pronunzia, ché gli scritti debbono regolar la favella, e non la favella gli scritti: e dapoi che essi scrissero con una sola <emph>p</emph>, è da creder che così pronunziassero, e la favella di chi pronunzia per due [non] sia corretta. Ben è cosa mirabile che il Ruscelli a queste due voci, <emph>Dapoi</emph> e <emph>Dopo</emph>, abbia fatto cambiar natura. Non fece mai Ovidio una tale trasformazione; la fece Dante, che convertì uomo in serpente, e serpente in uomo. Et il Ruscelli ha mutata la preposizione in avverbio e l'avverbio in preposizione, dicendo: <emph>Dopo che averete letto questo discorso</emph> e <emph>Dopo che egli fosse morto</emph>, e <emph>Dipoi tanti secoli essendosi veduti tanti di que' libri</emph>. Per avventura fece egli questa metamorfosi in virtù della sua alchimia, donde ne nacque il libro publicato sotto il nome del Don Alessio di Piemonte.</p>
<p><emph>Conducere</emph>, <emph>inducere</emph>, <emph>adducere</emph>, e gli altri tali così si debbono scrivere in prosa, e non <emph>condurre</emph>, <emph>indurre</emph> et <emph>addurre</emph>, come fa il Ruscelli. <emph>Tòrre</emph> dice il Boccaccio, e costui <emph>togliere</emph>; scrive <emph>botteca</emph> per <emph>bottega</emph>, <emph>cortello</emph> per <emph>coltello</emph>, <emph>smorzar</emph> per <emph>ammorzare</emph>, <emph>sferza</emph> per <emph>ferza</emph>, che <emph>ferza</emph> è nome, <emph>sferza</emph> verbo. In luogo di <emph>fate</emph> e <emph>dite</emph> usa <emph>facete</emph> e <emph>dicete</emph>. <emph>Soggetto</emph> significa “suddito”, e <emph>suggetto</emph> “materia”, et egli scrive sempre <emph>soggetto</emph>. Usa <emph>scancellare</emph> per <emph>cancellare</emph>; scrive <emph>imbriacco</emph> et <emph>ebbriacco</emph>. Dice che si può dire <emph>il gregge</emph>: in tutto Dante né in tutto il Petrarca non troverà egli, né altri per lui.</p>
<p><emph>Gravezza</emph> è parola usata dal Boccaccio in significazion di “fastidio” o di “peso”, e dal Ruscelli di “gravità”. Queste sono parole sue: <emph>Nel qual luogo più che altrove converrebbe la gravezza, facendo parlar sì grave Dio</emph>.</p>
<p>Par che costui a bello studio cerchi di allontanarsi da' buoni scrittori: vuol dir “mandar in esilio” e dice <emph>bandire</emph>. Il Petrarca disse: <emph>Hanno del mondo ogni virtù sbandita</emph>, e [...] <emph>le mie notti il sonno Sbandiro</emph>; e Dante in una canzone: <emph>E questa sbandiggiata di tua corte</emph>; et il Boccaccio disse <emph>sbandito</emph> e disse <emph>sbandeggiamento</emph>, e disse <emph>un torniamento si bandì in Francia</emph>, e <emph>mandò a Rialto uno che bandisse chi volesse veder</emph> etc., il che diciamo <emph>fare una grida</emph> o <emph>mandare un bando</emph>. <emph>Aver bando di Firenze</emph> disse anche il Boccaccio per <emph>esser sbandito</emph> nella novella di M. Francesca; e nella ottantesima quarta <emph>fargli dare il bando delle forche di Siena</emph>. Non so perché egli abbia detto <emph>ginocchi</emph> e <emph>membri</emph> anzi che <emph>ginocchia</emph> e <emph>membra</emph>. Il Petrarca et il Boccaccio dicono <emph>coricare</emph>, et egli <emph>colcare</emph>; <emph>bellìco</emph> dice il Boccaccio, e Dante <emph>umbilico</emph>, et egli <emph>bellicolo</emph>. <emph>Abandonare</emph> scrive per una <emph>b</emph>. <emph>Tuono</emph> dice il Boccaccio, e non <emph>trono</emph>, come egli; et il Petrarca <emph>tonare</emph>. <emph>Impire</emph> et <emph>empiere</emph> si trova, ma quello di rado, et in verso, là dove <emph>empiere</emph> è il proprio e commune; e sì come da <emph>impire</emph> viene <emph>impito</emph>, così da <emph>empiere</emph> viene <emph>empiuto</emph>: e dove il Ruscelli dee dir <emph>empier</emph> dice <emph>empir</emph>, e dovendo dir <emph>riempiuti</emph> dice <emph>riempiti</emph>. Egli, che è così gran toscano, usa <emph>adesso</emph> per <emph>ora</emph>, <emph>presto</emph> per <emph>prestamente</emph> o <emph>tosto</emph>, che non è parola di verso né di prosa, se non forse di Dante in una rima scrivendo. <emph>Davanti</emph> separa la <emph>d</emph>, e vi aggiunge l'apostrofo. <emph>Innanti</emph> non è voce di prosa né di verso, et egli la ha per familiarissima. Par che non sappia che differenza sia da <emph>manco</emph> a meno, ma in luogo di <emph>meno</emph> spesse volte usa <emph>manco</emph>. Del verbo <emph>Restare</emph> ho parlato a dietro, et egli usa <emph>restare</emph> e <emph>resta</emph> per <emph>rimanere</emph> e per <emph>rimane</emph> a tutto pasto. <emph>Altri</emph>, che senza l'aggiunto è dirittamente caso retto, egli lo fa di tutti i casi: <emph>di altri</emph>, <emph>ad altri</emph>, <emph>insegnar altri</emph>, <emph>da altri</emph>, dovendo dir in tutti que' luoghi <emph>altrui</emph>. <emph>Qualche altri</emph> non mi ricorda aver letto, se non scritto da lui. <emph>Chi</emph> usa egli per ogni caso, senza che vi si comprenda il retto: il che se ben si trova alcuna volta forse per inavvertenza degli auttori o de' copiatori, non perciò è da imitare, non che da empierne i fogli come si fa in que' dialoghi; ove si legge: <emph>A chi fossero toccate</emph>; <emph>reine o re a chi erano dedicate</emph>; <emph>o di chi si fosse</emph>; <emph>in chi sì, in chi no</emph>; <emph>chiamando chi rana, chi presontuoso, chi ortica</emph>; <emph>et a chi dicendo una, e chi altra cosa</emph>; e così usa egli ordinariamente. E chi l'impediva dir <emph>cui</emph> per tutti que' luoghi? <emph>Questo</emph> e <emph>quello</emph>, che senza compagnia si hanno per neutri, egli fa mascolini: <emph>Trascrivete</emph>, dice, <emph>da questo e da quello</emph>, e <emph>trascrivendo da questo e da quello</emph>, dovendo dir <emph>da questo e da quel libro, da questo e da quello scrittore</emph>, o <emph>da costui e da colui</emph>. Aggiungasi <emph>E come quello che da altra mano non poteva esser vinto</emph>: et era da dir <emph>come quegli</emph>. Egli ha in costume di scrivere: <emph>a un modo, a un altro</emph>; <emph>a un cadavere, a un vecchio</emph>. E non so perché non più tosto <emph>ad uno, ad un altro</emph>; <emph>ad un cadavere, ad un vecchio</emph>. Io vo raccogliendo così confusamente da quel suo caos nomi, verbi, pronomi, preposizioni, avverbii, secondo che mi si parano inanzi: che la qualità della materia non è di tanta importanza che più ordinato studio vi si richiegga.</p>
<p><emph>Traggete</emph> dice egli, dovendo dir <emph>traete</emph>, e <emph>tolgano</emph> per <emph>tolgono</emph>. Sue parole sono queste: <emph>Crater e cratera in questa lingua non significa se non nappo, o altro vaso spaso e con bocca larga</emph>: che voce sia <emph>Spaso</emph> dicalo chi il sa. <emph>Barba grisa</emph> e <emph>cavalla grisa</emph> scrive egli; et io, che imparo la lingua dagli scrittori, direi <emph>grigia</emph>, ché trovo <emph>grige</emph> rispondere a <emph>bige</emph> et a <emph>Stige</emph>. Dice egli: <emph>Si troverà per avventura in qualche buono auttor detto “una sol volta”: che diremo che la parola “sol” in tal luogo sia avverbio, e vaglia il medesimo che “solamente”, dicendo “una sol volta” come se dicesse “una volta solamente”</emph>. Ma io non averò mai questo per parlar di buon auttore, che sì come non dirò <emph>una solamente volta</emph>, così non dirò <emph>una sol volta</emph>: dirò ben <emph>sol una volta</emph>.</p>
</div2>
<div2>
<head>CAP. XV</head>
<argument><p rend="italic">Abbagliamenti del Ruscelli.</p></argument>
<p><emph>Dante ebbe in tanta considerazione la importanza delle rime</emph>, così dice il Ruscelli, <emph>che più tosto che usarle false, si metteva ad usar parole stranissime</emph>. Ma egli non vide mai Dante, e non seppe che fosse rima vera, né falsa; e forse ben che è, l'uno e l'altro. Non dirò che mettesse in rima <emph>dicessi</emph> per <emph>dicesse</emph>, <emph>morisse</emph> per <emph>morissi</emph>, <emph>sutto</emph> per <emph>sotto</emph>, <emph>soso</emph> per <emph>suso</emph>, <emph>vegne</emph> per <emph>vegna</emph>, <emph>ravogli</emph> per <emph>ravoglie</emph>, <emph>como</emph> per <emph>come</emph>, <emph>prece</emph> per <emph>preci</emph>, <emph>concorde</emph> per <emph>concordi</emph>, <emph>ponta</emph> per <emph>punta</emph>, <emph>commisa</emph> per <emph>commessa</emph>, <emph>perse</emph> per <emph>perdé</emph>, <emph>aia</emph> per <emph>abbia</emph>, <emph>torza</emph> per <emph>torca</emph>, <emph>levorsi</emph> per <emph>levarsi</emph>, <emph>insembre</emph> per <emph>insieme</emph>, <emph>assempra</emph> per <emph>assembra</emph>, <emph>aborra</emph> per <emph>aborre</emph> o pur <emph>aborrisce</emph>, <emph>prezza</emph> per <emph>prezzo</emph>, <emph>regge</emph> per <emph>riedi</emph>, <emph>figliuole</emph> per <emph>figliuolo</emph>, e più altre voci similmente corrotte, per far rime. Ma egli in rima ha risposto a <emph>credi</emph> con <emph>credi</emph>, et ad <emph>esso</emph> con <emph>esso</emph>. Mise una volta <emph>viddi</emph> in rima con la <emph>d</emph> raddoppiata, e più altre volte con la semplice: e così ha sempre fatto il Petrarca; <emph>fumo</emph> nome con <emph>fummo</emph> verbo, e con <emph>summo</emph>: il Petrarca mise <emph>fumi</emph> in rima con <emph>costumi</emph>, con <emph>lumi</emph> e con <emph>fiumi</emph>. Ma e Dante ancora mise il verbo <emph>fuma</emph> con <emph>alluma</emph> e con <emph>piuma</emph>: sì che, o qui, o quivi non sta bene. <emph>Bacco</emph> pose con <emph>laco</emph> e con <emph>Benaco</emph>, <emph>Toma</emph> con <emph>somma</emph>, <emph>impone</emph> con <emph>donne</emph>, <emph>vestige</emph>, per dir <emph>vestigi</emph>, con <emph>affligge</emph>, dicendo esso altrove <emph>vestigio</emph>, <emph>amme</emph> in vece di <emph>amen</emph> con <emph>mamme</emph> e con <emph>fiamme</emph>, portando la <emph>n</emph> ultima avanti la <emph>e</emph> e facendone una <emph>m</emph>, con far due barbarismi in una parola, come già Tinea Piacentino. Ma, et anche fuor di rima disse egli <emph>amme</emph>: <emph>Un amme non saria potuto dirsi</emph>; e forse più dirittamente si direbbe <emph>amenne</emph>.</p>
<p><emph>Parlommi</emph> giunse con <emph>nomi</emph>, <emph>loda</emph> con <emph>ota</emph> et <emph>utta</emph>. <emph>Toppo</emph> ha posto in un luogo, in un altro <emph>topo</emph>. <emph>Galeoto</emph> mise nell'<title>Inferno</title> in rima con <emph>voto</emph> e con <emph>loto</emph>, e nel <title>Purgatorio</title> con <emph>sotto</emph> e con <emph>motto</emph>. E delle altre cotali rime troverà in quello auttore chi lo andrà rimirando: e quella è la considerazion tanto approvata dal Ruscelli, che Dante fu grande osservator di rime. Ma dirò più veramente io di lui che non so di cui egli fosse meno osservator, di Dante, del Petrarca, o del Boccaccio .</p>
<p>Or facendo profession il Ruscelli di aver purgato da manifesti errori il <title>Furioso</title>, si mette fuor di proposito a difender l'Ariosto, quasi come non ne abbia fatti. Et il dir di averlo purgato, è dire che fatti ne avea. Et è la sua fatica perduta, ché chiara cosa è che egli non ebbe cognizion della lingua: et esso il conobbe, che diede il libro suo a correggere ad un soldato senese, chiamato Annibal Bicchi, il quale conobbi io pur in Ferrara, e colui ne sapeva quanta egli ne aveva appresa dalla mamma. L'Ariosto troppo tardi s'accorse di non aver le regole della lingua, e non ne avendo fatta professione, in una opera così grande, et in quel genere cos? bella, merita scusa: e non accadeva che il Ruscelli stesse a disputar se egli scrivesse <emph>il sciocco vulgo</emph> o <emph>il vulgo sciocco</emph>. Che se scrivesse <emph>il vulgo sciocco</emph>, come scrisse quell'altro verso: <emph>Lo chiama al campo e a la battaglia 'l sfida</emph>? E quell'altro: <emph>Che de le lucid'onde al specchio siede</emph>? Egli averà levati quegli articoli, ma non è perciò che egli non ve li mettesse, e che il Bicchi non ve gli lasciasse.</p>
<p>Vana cosa è difendere un luogo, essendone altri simiglianti, ché quanti che essi si siano io gli ho tutti per un solo errore: che se avesse saputa la regola, in tutti i luoghi la averia servata. Ma andiamo appresso: dice il Ruscelli, parlando dell'Ariosto, che facendosi error che si faccia di rado, merita scusa. E poi, scusandosi il Dolce di uno error fatto come una sola volta, risponde: <emph>Dico che quando ancor così sia, che sia sola (come voi dite), non sarà che l'esser solo uno errore faccia che non sia errore, e che l'avere uno robato un mantello solo faccia che non sia furto</emph>. Queste sono parole di lui, dette più argutamente che sinceramente: voler che error fatto di rado meriti scusa in uno, et il fatto una sola volta non la meriti in uno altro.</p>
<p>Parlando anche il Ruscelli di alcune rime del <title>Furioso</title>, passa a dire: <emph>L'Ariosto con leggiadria disse <foreign lang="fre">“boemme”</foreign> in rima, raddoppiando la “m”</emph>. Se il Dolce l'avesse fatto, gli averebbe gridata la croce addosso, ché <emph>boemo</emph> era da dire; e la rima è doppiamente falsa: che è nel numero del più e del genere di femina, e <emph>pellegrin</emph>, al quale è aggiunta la voce <foreign lang="fre">boemme,</foreign> è singulare e maschio; e la voce <emph>boemo</emph> non cade sotto la regola di <emph>ierusalem</emph>. Sì che questa è la leggiadria commendata dal Ruscelli: questo era luogo da scusare, e non da laudare. Et averebbe potuto dir che aveva presa questa parola da Dante, come anche fece di <emph>insembre</emph>, se l'avesse saputo. Vero è che in Dante non vi sono quelle discordanze: che egli disse <foreign lang="fre">Boemme</foreign> per <emph>Boemia</emph>, e non vi ha con che s'accordi o discordi. Per non mostrar di consentir alle cose mal dette da colui, sono costretto ad entrar, mio malgrado, in queste digressioni: che è pur cosa viziosa voler dar nome al vizio di leggiadria.</p>
<p>Ma sono omai stanco di andar raccogliendo gli errori di questo uomo. Non voglio già passar con silenzio alcune cose sue ridicole, e da persona poco avveduta, et eziandio poco religiosa. Dice egli che <emph>Tideo fu padre di Ulisse</emph>, e non fu di Ulisse, ma di un suo compagno; e dice che <emph>il re di Francia, di cui scrive novella il Boccaccio, aveva la fistola nella gamba</emph>, e l'auttor dice nel petto.</p>
<p>Egli nomina diversi veramente nobili spiriti semplicemente, come far si dee da scrittore: che dice <emph>il Vida</emph>, <emph>il Molino</emph>, <emph>il Veniero</emph>, <emph>il Contile</emph>, <emph>il Varchi</emph>, <emph>il Costanzo</emph>, <emph>il Rota</emph>, <emph>il Tansillo</emph>, <emph>il Tolomei</emph>. Molto più familiarmente parla poi di alcuni altri uomini dotti: che dice <emph>Nicolò Maiorano</emph>, <emph>Michel Soffiano</emph>, <emph>Gio. Battista Rasario</emph>, <emph>Francesco Robertello</emph>, <emph>Arnoldo Arlenio</emph>, <emph>Gio. Battista Camuzio</emph>, <emph>Giorgio Corinzio</emph>. Poi particolarmente nomina amici suoi con onorati titoli, quasi facendo ingiuria agli altri. E se titolo si doveva dar, mi par che principalmente dar si dovesse al Vida et al Tolomei, che furon vescovi. Ma di due senesi soli voglio venire in comparazione. Egli fa più volte menzion del Tolomei senza accento di onoranza, et appella il Contile <emph>Signore</emph>, e <emph>dottissimo</emph>, e lo dipinge in lettere maiuscule. E pur non fu il Contile né più dotto, né più leggiadro scrittor che il Tolomei: fu il Tolomei dottore, il che non fu il Contile; et il Tolomei fu nobil gentiluomo della città di Siena, et il Contile fu persona privata del contado di Siena, di un luogo detto Cetona. Poi (quel che è peggio) parlando di Pietro Aretino dice <emph>il mio divinissimo Signor Pietro</emph>, essaltandolo sopra quanti egli abbia nominati in quel volume: e che eccellenza fu in lui, che fu uno ignorante, et una sentina di vizii? Già mi ricorda che in una mia lettera scritta a Giulio Camillo dissi, che quando il Boccaccio disse Vinegia ricevitrice di ogni bruttura, profetò di Pietro Aretino, che in quella città doveva aver ricetto. Alla sua divinità rendei io già testimonianza; che avendo mandata la sua <title>Umanità di Cristo</title> a Roma, e mostrate delle sue eresie (come apparisce in una lettera mia nel terzo delle <title>Catoliche</title> al già religiosissimo Cardinal di Trani), dalla Santa Inquisizione dannate furono tutte le sue scritture; di lui non fecero menzione, come di omaccio che peccasse per ignoranza. Ma e poca riverenza mostra il Ruscelli verso la religion cristiana, mettendo in dubbio se il Dolce in quelle sue favolose invocazioni chiama lo Spirito Santo Apollo. E non so perché parlando degli celesti spiriti nostri guardiani gli appelli anzi <emph>genii</emph> e <emph>demonii</emph> che <emph>angioli</emph>: che questo modo di dire ha più del Gentilismo che del Cristianesmo. E che dirò di quello, che favoleggiando Ovidio di vane trasformazioni, come fatte da falsi Dei, egli dice che è quasi a guisa di quel sacro detto: <emph>“<foreign lang="lat">A Domino factum est istud, et est mirabile in oculis nostris</foreign>”</emph>, assomigliando la vanità delle coloro finzioni alla nostra infallibile et ineffabile verità? Né so come la rigidità degli Inquisitori abbia lasciata passare una così fatta bestemmia.</p>
</div2>
<div2>
<head>CAP. XVI</head>
<argument><p rend="italic">Delle maniere del dire usate dal Ruscelli nelle sue composizioni.</p></argument>
<p>Or passiamo a veder come egli sia puro, proprio et ornato nelle forme del suo dire.</p>
<p>Sue parole sono: <emph>Per uscir a campo con chi si voglia che sia: con chi che sia</emph> o <emph>con chi si voglia</emph> era l'intero; et a lui quel modo di parlar è familiarissimo, et isparso per tutto quel libro.</p>
<p><emph>La confidenza vostra, e le forze mie mi posero in occasione che io vi dimostrassi</emph>, etc.: era da dir <emph>mi diedero</emph> o <emph>mi porsero occasione</emph>. <emph>Parvevi di non tardar più a cominciar di dare a me manifesti segni della gratitudine vostra</emph>: averei anzi detto <emph>vi parve</emph> e <emph>cominciare a dare</emph>. E se bene il Petrarca disse <emph>Più volte incominciai di scriver versi</emph>, diversa è la libertà delle prose dalla servitù di quelli.</p>
<p><emph>Disegno vostro era quanto con quella botta sola atterrarlo tutto dal capo a' piedi</emph>: dove e <emph>quanto</emph> e <emph>tutto</emph> e <emph>dal capo a' piedi</emph> è di soverchio; che bastava dir: <emph>Disegno vostro era con quella botta di atterrarlo</emph>.</p>
<p><emph>E non solamente in tante stampature, et in tanti modi l'avete tolerate, stampate e corrette voi stessi, e nelle epistole dedicatorie l'avete venduti al mondo, e donati a quelle delfine e reine o re a chi erano dedicati</emph>, e quel che segue: come s'accordano <emph>tolerate</emph>, <emph>stampate</emph> e <emph>corrette</emph> con <emph>venduti</emph>, <emph>donati</emph> e <emph>dedicati</emph>? Ce l'insegni Prisciano.</p>
<p><emph>L'averebbono per l'avvenir fatto più contenuto e più avvertito</emph>: <emph>più continente</emph> o <emph>più ritenuto</emph> averei detto io.</p>
<p><emph>Con ogni, in ogni cosa, a persona onorata debita modestia</emph>: senza avvilupparsi dir poteva: <emph>Con ogni modestia in ogni cosa debita a persona onorata</emph>.</p>
<p><emph>E poi gli rideste di nuovo fuori</emph>: questo verbo <emph>Ridare</emph> non so di cui si sia, ma intendo che sia detto per “tornare a dare”: e così quel <emph>di nuovo</emph> vi sta a pigione.</p>
<p><emph>Et a chi dicendo una, e chi altra cosa</emph>: da dir era <emph>et a chi altra cosa</emph>, se pur <emph>chi</emph> stesse bene; il diritto è: <emph>a cui una, et a cui altra cosa</emph>.</p>
<p><emph>Ravveduto della ragion procurate per ogni via di emendarvene</emph>: <emph>ravveduto degli errori</emph> è da dir, ché delle cose fatte con ragion l'uomo non se ne ha da ammendare, anzi da maggiormente in quelle continuare.</p>
<p><emph>Non allegate né ragioni, né auttorità o testimonianze alcune, se non magramente mordere, e dir ch'io mi sogno</emph>: <emph>non allegate</emph> [...] <emph>se non mordere</emph> mi par nuova forma di parlare.</p>
<p><emph>Avete usata lingua in moltissime cose molto diversa dall'uno all'altro di loro</emph>: <emph>dall'uno e dall'altro</emph> era da dire. Avea in un altro luogo detto <emph>Dirittamente contrarii un dell'altro</emph>: <emph>l'un dell'altro</emph>. Si dice <emph>all'uno et all'altro</emph> dando l'articolo, o pur lasciando <emph>uno</emph> et <emph>altro</emph> senza articolo; e <emph>contrario</emph> anche <emph>l'uno all'altro</emph> diciamo, e non <emph>dell'altro</emph>, salvo chi dicesse <emph>l'uno fa al contrario dell'altro</emph>.</p>
<p><emph>Taceste il risponderci, o poco o molto</emph>: <emph>tacere il rispondere</emph> dir per <emph>non rispondere</emph> non ho letto altrove.</p>
<p><emph>Non troverete mai né una né mezza né terza volta</emph>: <emph>terza</emph> risponde a <emph>prima</emph> et a <emph>seconda</emph>, non ad <emph>una</emph>, né a <emph>mezza</emph>. E dice egli più di una volta queste parole.</p>
<p><emph>Con qual ragion date in terra le già dette regole</emph>: <emph>gittate a terra</emph> direi io.</p>
<p><emph>Discorrendosi delle galee, de' nomi e delle parti sue</emph>: <emph>delle parti loro</emph> dovea dire; di una si direbbe <emph>sue</emph>.</p>
<p><emph>Egli non poté contenersi di non domandar dirottamente</emph>: <emph>pianger dirottamente</emph> è propriamente detto; ma <emph>domandar</emph> direi <emph>improntamente</emph> o <emph>importunamente</emph>.</p>
<p><emph>Voler poi che i tanti e così fatti errori siano incorsi per esser tragittato in otto mesi</emph>: a me sembra che gli uomini incorrano negli errori, e non che gli errori <emph>incorrano</emph>. Poi <emph>tragittato</emph> non so dove sia stato: da S. Marco alla Giudeca, o da Biri a Morano!</p>
<p><emph>Non avendo manco posto mente</emph>: et era il diritto <emph>non avendo posto mente</emph> o <emph>meno avendo posto mente</emph>, ché qui non ha luogo <emph>manco</emph>. Altrove dice ancora: <emph>Non si può manco indovinare</emph> per dir <emph>meno si può indovinare</emph>; <emph>E che non vi abbia manco inteso colui che chiamate</emph>, dovendo dire <emph>e che non vi abbia</emph> o pur <emph>e che meno vi abbia inteso colui</emph>.</p>
<p><emph>In questa traduzion non entrerò a mostrar con che bel modo sia tradutta et impiegata</emph>: <emph>traduzion tradutta</emph> è pur cosa nuovamente detta.</p>
<p><emph>I Latini hanno arrivata la eloquenza greca</emph>: non si dice <emph>ho arrivato</emph>, ma <emph>sono arrivato</emph>; per che doveva egli dir <emph>sono arrivati alla eloquenza</emph>. E dice egli altrove: <emph>Non essendo possibile arrivar la altezza, né la perfezion del vostro</emph>: <emph>alla altezza</emph> et <emph>alla perfezion</emph> si dice, e tanto maggiormente doveva dirlo esso, quanto riprese il Dolce di aver detto in un verso <emph>E subito al terren m'ebbi acostare</emph>. E dice ancora in uno altro luogo: <emph>Che esso uscirebbe così perfetto che non potrebbe arrivarsi</emph>; il diritto era: <emph>che non si potrebbe arrivare</emph>.</p>
<p><emph>Quello che in tal proposto ho da dire è, che da certi giorni o mesi intendendo voi che giudicio facesse il mondo</emph>: quel <emph>da certi giorni o mesi</emph>, così mozzo, non so quel che voglia dire; io vi averei aggiunto <emph>a dietro</emph>, o <emph>in qua</emph>, o cosa simile. Poi <emph>proposto</emph> per <emph>proposito</emph> è detto fuor di proposito. <emph>Proposto</emph> par che usi il Boccaccio per titolo ecclesiastico; e Dante anche par che dicesse <emph>E 'l gran proposto volto a Farfarello</emph> per dir <emph>superiore</emph> o <emph>capitano</emph>. Io direi <emph>proposito</emph>. <emph>Proponimento</emph> anche usa il Ruscelli in vece di <emph>proposito</emph>, e male, ché <emph>proponimento</emph> significa “ferma deliberazione”.</p>
<p><emph>Et oltre a ciò, come ha fronte da ascoltarsi, non che da dirsi una goffezza tale</emph>? Gran goffezza par a me il dir <emph>fronte da ascoltarsi</emph>.</p>
<p><emph>Accennar col dito sotto il mantello</emph>: come questo si faccia no 'l so; bene ho udito dir <emph>far le fiche</emph>, et egli anche il dice.</p>
<p><emph>Pareva che egli non potesse da uomo mortale rimaner morto</emph>: perché più <emph>rimaner</emph> che <emph>esser</emph> morto? io non lo intendo.</p>
<p><emph>E quando voi aveste scritto di testa vostra quel fatto, vi sarebbe vizio averlo detto così seccamente, non che traducendo, et avendoli belli e trovati e detti dal poeta il qual traducete, lasciargli indietro</emph>: che concordanza o discordanza è questa: <emph>quel fatto</emph> e <emph>detto</emph>, e <emph>belli e trovati</emph> e <emph>lasciargli</emph>?</p>
<p><emph>Ma perché non possiate dir che per una volta sola si può tolerar una cosa per trista che sia, veggiamone degli altri</emph>: <emph>cosa</emph> e <emph>degli altri</emph> come stanno insieme? Quella di sopra è discordanza in numero, e questa in genere et in numero.</p>
<p><emph>Non avendo lasciato spezie di gemme con le quali adornarlo</emph>: <emph>con le quali abbiate potuto adornarlo</emph> era da dire, o vero <emph>gemme da adornarlo</emph>.</p>
<p><emph>Que' buoni versi già più volte sopra allegatevi</emph>: <emph>volte</emph> era più vicino che <emph>versi</emph>, e perciò disse <emph>allegate</emph>, e non <emph>allegati</emph>.</p>
<p>Il Dolce aveva detto in un verso: <emph>Ma Venere costar il fece amaro A Febo</emph>; et iscrive il Ruscelli: <emph>Il parlar è troppo improprio, perciò che col verbo “costar”, che importa prezzo, non s'ha da impor nome che importi sapore</emph>. Così insegna il maestro; et aveva avanti detto <emph>sordo di gusto</emph>, dando alla lingua o al palato quello che è della orecchia, o pur a quella quello che è di quelli. Poi in un altro luogo dice: <emph>Intender pelo del senso di quella istoria</emph>, facendo non so come la istoria pelosa. Un altro averebbe detto <emph>parola</emph> o <emph>punto</emph>. <emph>Stimare un pelo</emph> si dice, come <foreign lang="lat">Nec pili facit unius.</foreign> Non è da passar che prima ancora aveva detto: <emph>Degna di spegnersi con le staffilate</emph>, dando alle staffilate quello che è dell'acqua. Parlar veramente degno di staffilate.</p>
<p><emph>La tarteruca vedendo saltellare i cani, volle scaltritamente saltare anche ella</emph>: <emph>saltar scaltritamente</emph> si può accompagnar con gli esempii posti pur dianzi, dando al corpo quello che è dell'ingegno.</p>
<p><emph>Non poteva l'ingegno vostro capire</emph>: <emph>non poteva nell'ingegno vostro capere</emph>. Due errori in sì poche parole: del costrutto, e della declinazione.</p>
<p><emph>Così picciola bestioluzza di animale come la formica</emph>: quella <emph>bestioluzza di animale</emph> non so perché non potesse star senza quell'animale.</p>
<p>Egli riprende il Dolce, che non ha inteso che sia ordimento e che sia trama nel tessere, e dice <emph>che la trama sta avvolta alla navicella, che i Latini dicono “<foreign lang="lat">radium</foreign>”</emph>: e piglia un granchio, ché la trama sta avvolta ad una spuola, la quale sta nella navicella.</p>
<p><emph>Fu astretto a prepor la morte o ruina di un solo alla salute e conservazion di infiniti</emph>: volendo dir che per salvar infiniti volle che perisse un solo, dice che volle anzi che perisse un solo che salvare infiniti. Chi vide mai meglio esprimere un concetto al contrario di quello che altri vuol dire? Da dire era: <emph>Fu astretto a dar la morte et a mandar in ruina un solo per salvare infiniti</emph>; o se pur gli piaceva il verbo <emph>preporre</emph>, avea da dir: <emph>Fu astretto a prepor la morte o ruina di un solo alla morte di infiniti</emph>.</p>
<p><emph>Niso avventava dardi a' Rutuli</emph>: par che dica ad amici; era da dir <emph>contra ' Rutuli</emph>.</p>
<p><emph>Una bianchissima vesta, ch'un sol punto, un sol neo la può far brutta</emph>: non so che abbia da far <emph>neo</emph> con <emph>vesta</emph>, se non quanto <emph>sordo</emph> con <emph>gusto</emph>.</p>
<p><emph>Questo vostro principio vi mostra per persona che scriviate con altra ragione, né con altro giudicio, che con quella che la lingua vi gitta fuori alla ventura</emph>: qui goffamente esprime egli questo concetto, e dice il contrario di quel che vuole. Ma mostrerò io come dovea dire: <emph>Questo vostro principio vi dimostra persona che non iscriva con altra ragion, né con altro giudicio, che con quello che la lingua le gitta fuori alla ventura</emph>. Primieramente adunque vi manca un <emph>non</emph>; poi <emph>persona</emph> è persona terza, e numero singulare, et <emph>iscriviate</emph> seconda, e plurale (che userò pur questi nomi a questo modo); e <emph>quello</emph> si ha da dir per rispondere a <emph>giudicio</emph>, che è più vicino; e <emph>le</emph> in luogo di <emph>vi</emph>, per rispondere a <emph>persona</emph>. Or veggasi che pulito scrittore è stato il Ruscelli.</p>
<p><emph>Voi non vi degnaste di metterlo per segno di Amore</emph>: il Petrarca et il Boccaccio averebbon detto <emph>voi non degnaste</emph>, senza <emph>vi</emph> né <emph>ve</emph>.</p>
<p>Egli parla del Signor Domenico Veniero, e dice così: <emph>Essendo i mesi passati stato quasi tutto un giorno seco, et essendovi l'Eccellentiss. M. Gio. Battista Ludovici, si discorse gran pezzo sopra molte belle cose; e di poi essendo notte, e partitosi ciascuno, restando io et egli soli, io gli mostrai</emph>, e quel che segue: detto avendo che il Ludovici et esso vi erano, né di altrui avendo fatta menzione, a me par che da dire era <emph>partitosi il Ludovici</emph>, e non <emph>ciascuno</emph>; poi quel <emph>restando</emph> per <emph>rimanendo</emph> è suo familiare. Appresso, accostumato parlar di Italia è <emph>egli et io</emph>, non <emph>io et egli</emph>; et a chi così parla si suol rispondere: l'asino avanti! Se di uno di sé minor avesse parlato, dovea dir <emph>egli et io</emph>; non che di un nobilissimo gentiluomo (il che non fu egli), e di persona in ogni cosa più che di gran lunga a lui superiore.</p>
<p>Nobilissima cosa è quella che ho da notare: egli nel fine di quel suo volume aggiunge un discorso di tre in quattro carte, nel qual sono queste parole: <emph>A voi non debbo restar di dir due cose: l'una è, che se pur come pio padre non vorrete gittar via la fatica di tanto tempo</emph>; e va seguitando a parlar lungamente in modo che non si ricorda di aver proposto due cose, e che avendo detto l'una, il lettor aspetta di dover udir l'altra: e quella altra mai non comparisce, sì che uom che legge ne rimane (come si dice) piantato. E se questa sia cosa da scrittor prudente o da smemorato, me ne rimetto a' prudenti e non ismemorati. Non mancherò di dire che in quelle poche parole vi sono due errori: l'uno è che dir si conveniva <emph>a voi non rimarrò</emph>, e non <emph>resterò di dire</emph>, e ciò ho già ricordato più volte; l'altro la voce <emph>Pio</emph>, che è di verso e non di prosa. E chi volesse, aggiunger anche ne potrebbe un terzo: che parlando degli scritti già fatti dal Dolce doveva dir: <emph>Se non vorrete aver gittata la fatica di tanto tempo</emph>, e non <emph>gittare</emph>.</p>
<p><emph>Mi portò queste sei stanze che io ho promesso di farvi vedere, e sono queste</emph>: io averei detto <emph>queste sei stanze che io vi ho promesse</emph> senza più, o veramente <emph>che io vi ho promesso di farvi vedere</emph>; et avendo detto <emph>queste sei stanze</emph>, quella giunta, <emph>e sono queste</emph>, si può cancellare.</p>
<p>Aver usato le sentenze, le forme, e l'ordine de' Greci, perché si confacessero <emph>co' modi latini</emph>: <emph>a' modi latini</emph> sembra a me che era da dire. Disse il Petrarca: <emph>Qual a l'alta speranza si conface</emph>; et il Boccaccio: <emph>Quelle grazie rendute al re che a tanto dono si confacevano</emph>. E chi non vede la sconvenevolezza di quel parlare? Nel verbo <emph>conface</emph> è la particella <emph>con</emph>: par adunque aggiunger <emph>con</emph> a <emph>con</emph>.</p>
<p><emph>Non si possono distornar per non fatte</emph>: bastava aver detto <emph>distornare</emph>; <emph>frastornare</emph> averebbe detto il Boccaccio .</p>
<p>Molti altri luoghi potrà andar notando chi vorrà prenderne la fatica, ché abbiamo lasciato altrui non solamente da spigolare, ma da farne una nuova messe. Pieno è quel libro di tre maniere di errori: di inavvertenze, di ignoranze, e di affettazioni, in volersi fare auttore di nuove parole, di nuovi costrutti e di nuove forme di dire, come <emph>Parvevi di non tardar</emph>, <emph>Non è bastatovi l'Ariosto</emph>, per dir <emph>non vi parve, non vi è bastato</emph>. Leggiadramente si mettono <emph>mi</emph>, <emph>ti</emph>, <emph>si</emph>, <emph>vi</emph> attaccati appresso a' verbi: ma è mestier di farlo a' luoghi convenienti, e con giudicio. Il medesimo si fa della <emph>ne</emph>. Et egli dovendo dire <emph>Ne hanno trovato altro</emph>, dice <emph>Hanno ritrovatone altro</emph>. <emph>Prendete mezzo dell'uno e mezzo dell'altro, e fatene un tutto nuovo</emph>: se fosse imperativo starebbe bene, ma essendo indicativo, aveva da dir <emph>ne fate</emph>. <emph>Seguir di rispondere</emph> e <emph>cominciar di dire</emph>, in luogo di <emph>a rispondere</emph> et <emph>a dire</emph>. Invece di dire <emph>fate che dica</emph> o <emph>fate 'l dire</emph>, scrive <emph>fate dirlo</emph>. E dove altri dice <emph>di gran lunga</emph>, dice egli anche <emph>a gran lunga</emph>; <emph>a gran larga</emph> non mi sovviene aver letto altrove che in lui. <emph>Poco stante</emph> usa egli spesso, ma il più delle volte fuor di luogo. <emph>Bocca risa</emph> appresso di lui significa bocca che faccia atto da ridere: e <emph>risa</emph> è di significazion passiva, e non attiva; che il Boccaccio dice: <emph>La novella di Panfilo fu in parte risa, e tutta commendata</emph>. Molto in uso ha egli questo modo di parlare, <emph>di vostro</emph> e <emph>di suo</emph>: <emph>Per finir di dire alcune altre particolarità intorno alle cose di vostro</emph>, <emph>Imaginar di vostro</emph>, <emph>Oltre al mettervi di vostro</emph>, <emph>Oltre che vi aggiungete una stanza di vostra</emph> e <emph>Ruzzar di suo</emph>: il qual modo di parlar dir si può che sia tutto “di suo”. <emph>Farne conto</emph> usa il Boccaccio per dir “farne stima”; et egli dice <emph>Tener conto</emph>, <emph>Tenersi in conto</emph>, <emph>Essere stato di tanto conto</emph>, <emph>di poco conto</emph>, <emph>Vorrei mettervi in conto</emph>, <emph>Per in conto</emph>, per cosa mal detta, <emph>Quello che è di vostro conto</emph>: et in somma in ogni conto suona questo conto. <emph>Far indicio</emph> dice per <emph>dare indicio</emph>, <emph>Rimettersi in giudicio</emph> per <emph>al giudicio</emph>, <emph>Uscire a luce</emph> et <emph>a campo</emph> in vece di dire <emph>in luce</emph> et <emph>in campo</emph>. <emph>Disegno vostro era con quella botta atterrarlo</emph>: <emph>di atterrarlo</emph> dovea dire. Diciamo <emph>contrario l'uno all'altro</emph>: et egli <emph>l'un dell'altro</emph>. Ordinario è scriver <emph>andrei</emph>, et egli dice <emph>anderei</emph>. <emph>Meritano</emph> dicon le prose, et egli <emph>mertano</emph>; diciamo <emph>nel tempo avvenire</emph>, et esso anche <emph>cosa avvenire</emph>; <emph>l'una peggio che l'altra</emph> per <emph>peggiore</emph>. <emph>Ora con una, ora con altra guisa</emph>: io non so che alla voce <emph>Guisa</emph> si dia la <emph>con</emph>; trovo <emph>a guisa, in guisa, in tal guisa, in qual guisa</emph>: per che è da dir <emph>or ad una et or ad altra guisa</emph>, o vero <emph>or in una et or in altra guisa</emph>. Per dir <emph>pur dianzi</emph> dice <emph>poco dianzi</emph>; et in luogo di <emph>prima e dapoi, prima e poi</emph>. <emph>Riprovar di nuovo</emph>: e bastava <emph>riprovar</emph> o <emph>provar di nuovo</emph>. <emph>Non ritener alcuno di dire</emph>: non s'ha da <emph>ritenere</emph> alcuno <emph>da</emph> dire. <emph>Conforme col rimanente</emph>: <emph>conforme al rimanente</emph>, ché nella voce <emph>Conforme</emph> vi ha <emph>con</emph>, come ho anche notato in <emph>Confare</emph>. <emph>Con gli sproni ai talloni, e con la sferza alle mani</emph>: <emph>ai talloni</emph> sta bene, anzi pur <emph>a' talloni</emph>; ma non <emph>alle mani</emph>, ché <emph>nelle mani</emph> dir si doveria, quando si avesse a dir <emph>mani</emph>: ma <emph>in mano</emph> dir si dee, ché in una mano si tien la <emph>ferza</emph> (e non <emph>sferza</emph>), et ad amendue le calcagna si attaccano gli sproni. Di <emph>Confare</emph> abbiamo detto che non si costruisce con la <emph>con</emph>; non so se si troverà esempio di <emph>in</emph>, che da lui è scritto: <emph>Giudicate voi se ella sia parola che in detta vostra sentenza si confaccia</emph>. Io averei detto <emph>a detta</emph>. <emph>Se fosse vero o non</emph> dice egli: <emph>o no</emph> è da dire. Ma
<quote rend="block">
<lg>
<l>Ad una ad una annoverar le stelle,</l>
<l>E in picciol vetro chiuder tutte l'acque</l>
<l>Forse credea, quand'in sì poca carta</l>
<l>Nuovo pensier di raccontar mi nacque</l>
<l>Di quanti error da le voci Ruscelle</l>
<l>In questa lingua sia la notte sparta.</l>
</lg>
</quote>
</p>
</div2>
<div2>
<head>CAP. XVII</head>
<argument><p rend="italic">Delle correzion fatte dal Ruscelli sopra il Furioso.</p></argument>
<p>Ecco in quante poche carte io ho raccolti gli errori del Ruscelli, forse più che egli in quelle cotante non ha notati del Dolce. Ma è differenza da chi si contenta di dir quanto basta a chi vuol parer dotto et eloquente. Or una altra cosa mi rimane a fare, la quale a chi leggerà non doverà esser di noia. Detto abbiamo che il Ruscelli si vanta di aver purgato l'Ariosto di errori, dove lo ha comportato il verso e la sentenza. E perciò non fie fuor di proposito andar considerando quale stata sia quella sua correzione, e ci basterà farlo sopra il primo canto solo.</p>
<p>Egli ha corretto un verso assai male, che dicendo <emph>Che de le liquide onde al specchio siede</emph>, egli ha rimesso <emph>Che de le liquide onde a specchio siede</emph>: e gli par aver fatta bella prova, levando uno articolo senza il qual non par che possa star quel luogo. Io direi <emph>Che di pure onde al chiaro specchio siede</emph>.</p>
<p>Passiamo ora ai luoghi che egli non ha corretti:
<quote rend="block">
<lg>
<l>Piacciavi, generosa Erculea prole,</l>
<l>Ornamento e splendor del secol nostro,</l>
<l>Ippolito, aggradir questo che vuole,</l>
<l>E darvi sol può questo servo vostro.</l>
</lg>
</quote>
</p>
<p><emph>Aggradire</emph> et <emph>aggradare</emph> significa “piacere”, e <emph>gradire</emph> “fare stima” et “aver caro”: <emph>Quanto v'aggrada s'egli è ancor venuto Romor là giù del ben locato officio</emph>, e <emph>Mal si segue ciò ch'agli occhi aggrada</emph>. Et il Boccaccio usa <emph>aggrada</emph> nel titolo della nona giornata e nel proemio della prima seguente novella, e nella quarantesima terza è scritto <emph>che egli era pur a questo disposto, e che alla giovene aggradiva</emph>; e nel proemio della ottantesima: <emph>Io intendo di raccontarne una tanto più che alcuna altra dittavi da dovervi aggradire</emph>. Tutti questi luoghi significano “piacere”. E Dante disse in un sonetto <emph>sgradir</emph> per “dispiacere”: <emph>Pensoso dell'andar che mi sgradia</emph>.</p>
<p>Or notisi questi altri: <emph>Amor mi sprona in un tempo et affrena</emph>, [...] <emph>Gradisce e sdegna</emph> [...]; <emph>Là dove più gradir sua vista sente</emph>; et in più altri luoghi usa <emph>gradire</emph> e <emph>gradita</emph> per “istimare” et “aver caro e cara”. E Dante: <emph>Or ti piaccia gradir la sua venuta</emph>; e: <emph>L'altra che val? ch'in ciel non è gradita</emph>. E Bergamino dice appresso il Boccaccio: <emph>per la virtù che era poco gradita da coloro che possono assai</emph>. E questi sono in significazion di “far stima”.</p>
<p>Poi diversa è la costruzion di questi verbi, che dirò <emph>Gradisco la virtù</emph>, e <emph>La virtù mi aggradisce</emph>. Et <emph>aggradir</emph> in questo luogo dell'Ariosto sta per <emph>gradire</emph>: che dice “piacciavi aver caro questo che vi do”. E si poteva senza alterar né verso né sentenza dire: <emph>Ippolito, gradir, Che quanto posso dar tutto vi dono</emph>: per avventura meglio seguiva <emph>tanto vi dono</emph>.</p>
<p><emph>L'altro d'aver spinto la Spagna innante</emph>: il Ruscelli dà regola che gli infiniti davanti la <emph>s</emph> accompagnata da altra consonante finiscano nella vocale, e ne riprende il Dolce, che ha fatto altramente; e qui è <emph>aver spinto</emph>, dovendo dire <emph>avere</emph>: è adunque manifesto errore. Et uno altro errore è in questo verso: che non si dice <emph>innante</emph> né <emph>innanti</emph>; e l'uno e l'altro senza guastar verso né sentenza sono corrigibili: che si può dire <emph>L'altro di spinta aver la Spagna avante</emph>, e si fa il verso più sonoro, portando l'accento dalla quarta sillaba alla sesta; et <emph>avante</emph> in rima si troverà più volte in Dante. V'ha anche in questo canto in rima <emph>innanti</emph>, e dir vi si dee <emph>avanti</emph>, come pur <emph>avante</emph> un altro <emph>innante</emph>.</p>
<p><emph>E restò abbandonato il padiglione</emph>: dove è detto <emph>restò</emph> per <emph>rimase</emph>. Di questo verbo s'è parlato a dietro. Il verso sarà accomodato dicendo <emph>E rimase deserto il padiglione</emph>, o vero <emph>E in abbandon rimase il padiglione</emph>. E più altre volte in questo canto è male usato il verbo <emph>Restare</emph>. Vediamo ora se si possono accomodare i versi senza guastar sentenza: <emph>Quel del re saracin restò disteso</emph>: <emph>Rimase quel del Saracin disteso</emph>; <emph>Restò senz'altro dir a bocca chiusa</emph>: <emph>Senz'altro dir rimase a bocca chiusa</emph>; <emph>L'incognito campion che restò ritto</emph>: <emph>Il campion che dei due rimase ritto</emph>; <emph>Muto restava, mi cred'io, se quella</emph>: <emph>Muto, cred'io, ne rimanea, se quella</emph>; e <emph>se quella</emph> in questo luogo anche non istà bene, e da dir sarebbe anzi <emph>sed ella</emph>.</p>
<p>Riprende il Ruscelli nel Dolce che fa alcuni versi ne' quali ad alcune voci dà l'articolo et alcune ne lascia senza, come questo dall'Ariosto: <emph>E 'l mover de le fronde e di verzure</emph>, dove era da dir <emph>delle fronde e delle verzure</emph>, o <emph>di fronde e di verzure</emph>; e benché di versi simili ve ne siano più d'uno nel Petrarca. Pur dapoi che egli in altrui lo ha dannato per error manifesto, doveva conciare il verso; ma noi ne prenderemo la fatica per lui, e diremo: <emph>E tremolar di frondi e di verzure</emph>.</p>
<p><emph>Causa</emph> per <emph>cagione</emph>, e conseguentemente <emph>causar</emph> per <emph>cagionare</emph>, non sono voci di questa lingua, e questa mostra il Ruscelli anche esser sua opinione. Non doveva adunque lasciar tal nome né tal verbo nell'Ariosto. E pur vi ha più volte: <emph>Quella donzella, che la causa né era</emph>: per <emph>la causa</emph> potea dir <emph>la cagion</emph>; <emph>E causi 'l duol che sempre il rode e lima</emph>: diremo noi <emph>E cagion è il dolor che sempre il lima</emph>, che ad ogni modo <emph>rode</emph> è empietura; <emph>E questo hanno causato due fontane</emph>: <emph>E questo han cagionato due fontane</emph>; <emph>Sia prima e sola causa esser amante</emph>: <emph>Sia cagion prima e sola esser amante</emph>.</p>
<p><emph>Rincontrò un cavalier ch'a piè venia</emph>: perché non conciare <emph>incontrò</emph>?</p>
<p><emph>La data fede così improverarse</emph>: <emph>La data fé così rimproverarse</emph>. S'è detto che <emph>Gregge</emph> nel numero del meno e genere di maschio non si trova in Dante né nel Petrarca, e pur tal si mostra esser in quel verso: <emph>Né gregge né pastor se le avvicina</emph>. Dicasi <emph>Greggia</emph>.</p>
<p><emph>Gaudio</emph> anche è parola latina, alla qual risponder potremo con <emph>Gioia</emph>, e perciò in que' due versi dove è la voce <emph>Gaudio</emph> riporremo <emph>Gioia</emph>: <emph>Non mai con tanta gioia, e stupor tanto</emph>[...] <emph>Con quanta gioia</emph>[...].</p>
<p>La parola <emph>Conto</emph>, come avemo dimostro, è molto in grazia del Ruscelli, pur là dove in questo canto è: <emph>Ella gli rende conto pienamente</emph>. Direi: <emph>Ella ragion gli rende</emph>.</p>
<p><emph>Come gli due guerrieri</emph>: questo articolo <emph>gli</emph> in tal luogo si danna dal Ruscelli. Dicasi: <emph>Sì come i due guerrieri</emph>.</p>
<p>Dà una regola il Ruscelli, per la quale vien manifestamente dannato, né da me per buono è accetto quel verso, <emph>Rotto fra picciol sassi il correr lento</emph>. Il precedente verso dice: <emph>E rendea ad ascoltar dolce concento</emph>; seguiremo adunque: <emph>Mormorando fra sassi il correr lento</emph>.</p>
<p><emph>Né pria né dopo il viso ebbe sì rosso</emph>: <emph>dopo</emph> è preposizione, e non è avverbio di tempo; qui dir si può : <emph>Né pria né poscia il viso ebbe sì rosso</emph>, o vero <emph>Né pria né poi nel viso fu sì rosso</emph>.</p>
<p><emph>E poco dopo un gran destrier appare</emph>: e qui non sta ben <emph>dopo</emph>. E staria ben dicendo <emph>e dopo poco</emph>.</p>
<p>Ecco quanti luoghi ho notati corrigibili senza guastar sentenza né verso che da lui stati non sono corretti, et in un solo canto. Che ne farei in quarantasei, o pur in cinquantauno? Se egli avesse avuto da fare una cosa tale quale ho io compresa in un non lungo capitolo, fatto ne averebbe un discorso di cinquanta carte. A me basta aver detto tanto. Fermamente egli mi è riuscito tra le mani molto male; e credo che molti ingannati si siano della opinione che avevano di lui: ma qui se ne potranno sgannare.</p>
</div2>
<div2>
<head>CAP. XVIII</head>
<argument><p rend="italic">Che la lingua degli scrittori non ha [da] esser detta fiorentina, e che bisogna impararla con istudio.</p></argument>
<p>Notabil cosa è che il Varchi, disputando che bisogna nascere o essere allevato in Fiorenza per dover bene scrivere, rende testimonianza a molti non nati né allevati in quella città che bene scrivono. Ma qui mi piace di registrare il detto di uno altro scrittor fiorentino, il qual parlando di questa lingua, non se ne avvedendo, mostra che ella appellar non si dee fiorentina: e questi è il Geli Academico di Fiorenza. Egli nella sua prima lezione dice così: <emph>Avete veduto come il parlare è solamente dell'uomo, e come ei sia sua operazione e proprietà naturale. Dalla qual conclusione io cavo probabilmente una particolar lode della nostra lingua, e questa è che ella sia più propria all'uomo che altra che si parli; e che questo sia il vero, lo pruovo così. Tanto quanto una operazione all'uomo è più propria e secondo la sua natura, tanto gli è anche più facile e men faticosa; il parlar nostro gli è men faticoso e più facile che alcuno altro: adunque gli è più proprio e più secondo la sua natura. E che questo sia il vero, ponete mente che nessuna lingua è più facile a imparar che la nostra. Pigliate uno che non sappia altra lingua che la sua, e menatelo in Turchia, nella Magna, fra' Francesi, Spagnuoli, Schiavoni, o tra quale altra gente si voglia; e poi lo menate tra noi. Voi vederete (e questo ne mostra la sperienza) ch'ei non imparerà di qual si voglia lingua tanto in uno anno quanto ei farà della nostra in un mese</emph>. Così scrive il Geli. Or se questa lingua è così agevole da prendere a chi che sia di altra lingua, come è che sia di mestieri nascere in Fiorenza o esservi portato da fanciullo per appararla? E come è che alle straniere nazioni ella sia agevole, et a noi impossibile? Cotesti buoni scrittori dicono cose che non possono stare insieme. Ma come, mi dirà alcuno, mostra il Geli in quelle parole che questa lingua appellar non si debbia fiorentina? Odasi, che io lo dirò incontanente. Vero è quello che dice il Varchi della difficultà di apprendere la lingua fiorentina: e se la difficultà è grande agli Italiani, maggiormente ha da essere agli Oltramontani, i quali passando in Italia apprenderanno la nostra lingua italiana con quella agevolezza che dice il Geli, ma non già la fiorentina: è adunque la nostra lingua più secondo la natura dell'uomo che la fiorentina, e perciò italiana, e non fiorentina, si dee appellare la lingua nella quale ognuno può più agevolmente parlare, et ognuno può puramente scrivere, e che è più secondo la natura dell'uomo. Quando adunque il Geli disse che i forestieri per apprender la lingua si menino fra noi, è da intender <emph>fra noi italiani</emph>, e non <emph>fra noi fiorentini</emph>: che così averà detto il vero.</p>
<p>Veramente si persuade di ben poter scrivere chi presume tanto di quella sua naturalità di lingua, senza volervi aggiungere altro studio, e questo fu quello che mi indusse a scrivere al Cesano et al Cavalcanti quelle parole: <emph>A me par che nella Toscana sia avvenuto quello che suole avvenire in que' paesi dove nascono i vini più preziosi, che i mercatanti forestieri i migliori comperando, quelli se ne portano, lasciando a' paesani i men buoni: così dico è a quella regione avvenuto, che gli studiosi della toscana lingua dell'altre parti di Italia ad apparar quella concorrono, in maniera che essi con tanta leggiadria la recano nelle loro scritture che tosto tosto potremo dire che la feccia di questo buon vino alla Toscana sia rimasa</emph>.</p>
<p>Queste cose scrissi io già ben trentasei anni in Ferrara, servendo il Duca Ercole, alla cui tavola il Cesano pronunziò la sentenza contra il Boccaccio in favor del Macchiavelli; e non avendo altra considerazione, dava io il titolo della lingua alla Toscana, come a regione dove senza comparazione (massimamente in alcune particolari città) meglio si favella che nelle altre parti di Italia. Ma veggendo poi che altri escluder ci voleva dalla cognizion di questa lingua, et usurparsene particolarmente il nome, alquanti anni dapoi in Milano al Sign. Renato Trivulzio scrivendo mostrai che la lingua nostra volgare era nata fuori di Toscana, il che prima io non aveva considerato, e che da noi avuta la hanno i Toscani, come forestiera: e che pertanto italiana si dee appellare; la qual cosa è quella che ora difendo.</p>
<p>Sopra quello che di sopra ho registrato di quella mia lettera, risponde il Varchi che ad ogni modo questo <emph>esempio non gli piace, perché non gli par né vero, né a proposito</emph>. Di questo suo parere si conveniva che egli ne rendesse pur alcuna ragion più particolare, perché egli non gli paresse <emph>né vero né a proposito</emph>. Se io dicessi che il suo dialogo non mi piace, e che è pieno di cose che non sono né vere né a proposito, e non mostrassi cose che non fossero né vere né a proposito, temerei di esser ributtato per persona vana. Chi vuole dannar le cose altrui bisogna che renda ragione del detto suo; e chi così non fa, mostra bene che parla fuori di proposito.</p>
<p>Soggiunge poi che <emph>volentieri intenderebbe da me</emph>[...] <emph>se quel “tosto tosto” è ancora adempiuto, e chi color sieno, i quali adempiuto e verificato l'hanno</emph>. Al libro risponderò io, da che risponder non posso a lui: che quel <emph>tosto tosto</emph>, per testimonianza di lui medesimo, era adempiuto in fin quando io scrissi quelle cose; e si è andato tuttavia adempiendo: e coloro ne' quali si è adempiuto son quegli stessi che egli ha nominati, che bene scrivono, et il Bembo ne è stato il principale per sua particolar confessione, che principalmente la ha esercitata in maniera che io non so che alcun toscano più puramente di lui abbia scritto. Ne nomina egli appresso di molti altri, de' quali a dietro ho fatto menzione; né so io a quali toscani io possa render tale testimonianza. L'Ariosto ferrarese di gran lunga avanza quanti toscani scritto hanno in quel genere di poesia. A molti poeti de' nostri nominati da lui, assai pochi se ne veggono de' toscani che a quelli si possano agguagliare. Lo Sperone di leggiadria di dire non cede ad alcuno de' moderni toscani, de' quali nominandone il Varchi due principali della nostra età, loro toglie la commendazione dello scrivere, e la dà a me, che sono uno de' minori che prendano penna in mano. Come non è adunque adempiuto quello che io scrissi a que' due toscani?</p>
<p>È necessario a chi vuole che gli scritti suoi con laude siano ricevuti da tutte le regioni di Italia studiare e dar opera a' buoni libri, e conversar anche fra noi altri Italiani (a' Toscani parlo) per tinger anche de' colori della nostra tintura: che tanta differenza sarà da chi con la lingua appresa dalle balie e dal popolo vorrà scrivere, a quale averà data opera agli ornamenti ch'io dico, tanta dico sarà la differenza degli scritti degli uni a quelli degli altri, quanta dalla <title>Eneida</title> alla <title>Macheronea</title>.</p>
<p>Né si dee altri contentare solamente della imitazione degli scrittori i quali abbiamo; che se a quelli staremo sempre attaccati, sempre saremo fanciulli. I tre principali sono Dante, Petrarca, et il Boccaccio. Dante è grande scrittore, ma più grande che leggiadro: e di uno scrittore che abbia non solamente di molti nei, ma ancora di molte schianze, dir non si può che sia perfetto; quantunque il Varchi voglia che egli sia da anteporre ad Omero: vero è che quelle macchie le chiama egli <emph>suoi citrì e griccioli</emph>. Né del Petrarca crederò io che pareggi (come tiene il Varchi) Pindaro con gli altri lirici di Grecia. Dirò bene che egli trattate ha le cose di amore più gentilmente che poeta alcun greco o latino. Ma altro è esser gran poeta, altro parlar ben di un suggetto. Pindaro secondo Orazio è poeta inimitabile. Non è così il Petrarca; e da lui non possiamo aver gran selva di parole, non avendo egli stese molto largamente le ale. Dal Boccaccio abbiamo copia di parole, per le molte opere che egli ha scritte; ma dal <title>Decamerone</title> in fuori, non veggo che altra opera sua, a chi desidera fare stilo, meriti di esser letta: et anche nelle novelle vi ha di molte tirate che sono aspre assai; e quel suo studio di mettere il verbo in fine delle clausule lo fa molte volte esser men grazioso. E dove ha per avventura voluto mendicar numero, lo ha perduto; oltra che avendo egli avuta natura poetica, mostrar non la ha saputo se non nelle prose: nella qual cosa non è in verun modo da essere imitato. Ma in somma un buono et util libro sarebbe il suo <title>Decamerone</title>, e da farlosi famigliare a chi intende dar opera a questa lingua, quando altrui non fosse vietata quella lettura. Et a voler fare stilo, istimo che ottima cosa sia accompagnar con le parole di lui e con altre proprie della italica lingua la orecchia che sia avvezza al suono delle cose latine: e con la esercitazion dello scrivere far che la armonia del sermon latino si senta nelle scritture volgari, le quali et in prosa et in verso da quello hanno da prendere instituzione et imitazione.</p>
</div2>
<div2>
<head>CAP. XIX</head>
<argument><p rend="italic">Replica fatta al Varchi sopra una sua risposta.</p></argument>
<p>Fa il Varchi dire al conte Cesare che io dico che <emph>ciascun bene tanto è maggiore quanto egli maggiormente si distende</emph>, e che <emph>più nobile è il tutto che una poca sua parte</emph>, e che <emph>cosa più onorata è esser signor di tutta Italia che di Toscana sola o di Fiorenza</emph>: e che <emph>per tutte queste tre cose io voglio che la lingua si debbia più tosto chiamare italiana che toscana o fiorentina</emph>.</p>
<p>Vero è che io così ho detto, e così tengo. A queste tre cose risponde il Varchi molto gentilmente, secondo il suo costume, et intendasi come. <emph>Quanto alla prima</emph>, dice egli, <emph>vi rispondo che sarebbe bene che tutti gli uomini fossero buoni e virtuosi; ma per questo non segue che siano</emph>. <emph>Se fosse bene che la lingua fiorentina si stendesse per tutta Italia e a tutti fosse natia, non voglio disputare ora; ma ella non è</emph>. Fin qua il Varchi.</p>
<p>Et io dico che è vero che la lingua fiorentina né a tutta Italia è naturale, né per tutta Italia si distende, né per tutta Italia è intesa; e la lingua degli scrittori, nata dalla lingua che è nata in Italia, la quale per tutta Italia si distende e per tutta Italia è intesa, è quella della quale parlo io, e nella quale io scrivo: e questa dico che si dee chiamare italiana. Et aggiungo che io lascerò chiamare a lui, et a chi seguita la sua opinione, fiorentina quella che si parla per li chiassi di Fiorenza; che pure il mi convien dire, dapoi che egli vuol far dire a me che io dica che la lingua fiorentina per tutta Italia si distenda, o che ella sia la nostra naturale: che Dio ci guardi da cotale sciagura! Alla seconda mia ragione rispondendo, torna a parlar della lingua fiorentina come di individuo. Né io altro dirò, se non che per l'amor di Dio si stia quella sua lingua in Fiorenza, né si divida per le altre parti di Italia, a fine che non ammorbiamo. Alla terza dice: <emph>Maggior cosa sarebbe, e più onorata, che io fossi conte, o qualche gran barbassoro: ma s'io non sono, non debbo voler chiamarmi o esser chiamato, per non mentire e dar gioco alla brigata; come sarebbe s'uno che fosse re di Toscana sola si chiamasse o volesse esser chiamato re di Italia</emph>.</p>
<p>Così risponde il Varchi. Al quale, se fosse vivo, dir si potrebbe che quantunque egli non sia né conte, né barbassoro, non è perciò che la lingua italiana, la lingua dico de' buoni scrittori, per tutta Italia non si stenda. In tutta Italia signoreggia quella lingua di cui parlo io, la quale da tutta Italia è intesa: et è di diletto, di utilità, e di onore a tutta Italia; e della lingua fiorentina non contendo che ella italiana si debbia appellare: che qual non vuole esser italiano, si goda di nome di barbaro. Ma quella che tante volte detto ho che è comune a tutta Italia, quella chiamo italiana; ché la fiorentina non si dilunga da <emph>Baldracca</emph>, del qual nome fermamente io non ne aveva più cognizione che si abbia la Italia della lingua fiorentina, se egli con un lungo discorso, fatto per avventura con sua molta consolazione, non me ne avesse data informazione.</p>
<p>Quanto veramente a quello, che non essendo egli né conte né barbassoro, non si vuol chiamar tale per non mentire, dove come gran maestro di cose di cavalleria (che persuadendosi egli di esser filosofo, presumeva di esser tale) accenna che dicendo io che la lingua degli scrittori si dee appellare italiana io menta: prima con la ragione vengo ad aver ributtata la sua mentita, apparendo non solamente per questa mia nuova scrittura, ma per le lettere mie di sopra nominate, che io parlo della lingua degli scrittori, e di quella che è intesa da tutta Italia; non essendo tale la fiorentina per la confessione di esso medesimo, il quale nelle parole di sopra recitate dice che ella per tutta Italia non si stende. Et in uno altro luogo dice che ella per tutta Italia non è intesa. Oltra che da me si prova che questa lingua per origine non è toscana né fiorentina, ma veramente italiana. Di che non mento io così appellandola.</p>
<p>Appellando io questa lingua italiana, non fo ingiuria a niuno, sì come non farei ingiuria a Fiorenza dicendo che ella è città italiana; né a' prencipi di Fiorenza, chiamandogli prencipi italiani. Né a' gentiluomini, né al popolo di Fiorenza, annoverandogli fra italiani. Non avendo io adunque col dar nome di italiana a questa lingua fatta ingiuria al Varchi, et avendo tentato egli di mentir me, la sua non è legittima mentita, ma è veramente ingiuria, e con una risposta di mentita si può riprovare: né a me accade fare tal risposta, bastandomi assai che la cosa sia intesa; e che si intenda, se non altro, almen questo, che questo è veramente parlar fuor di proposito. Se egli vivesse per avventura, parlerei altramente; ma mi incresce lottar con morti. Pur, dapoi che egli morendo ha lasciato ordine che le sue ingiuriose parole si stampino, non mi par che mi si disconvenga di mostrare in istampa che le sue ingiurie non tanto offendono me, quanto contra lui si ritorcono.</p>
<p>Egli dice pur le belle cose! Dapoi che in Fiorenza comparvero le <title>Prose</title> del Bembo della volgar lingua, non fu mancato in quella città di distringer velenose lingue e di digrignar rabbiosi denti contra lui. E di questa cosa facendo memoria il Varchi scrive così: <emph>Bastivi di sapere per ora che dalle costoro scritture</emph>, nelle quali non era osservanza di regole, e pareva che il principale intendimento loro non fosse altro che biasimare il Bembo, chiamandolo ora invidioso, ora arrogante, ora prosontuoso, e talvolta con altri nomi simiglianti, presero i forestieri argomento, e si fecero a credere che in Firenze non fosse chi sapesse la lingua fiorentina, né chi curasse di saperla. E con queste parole quasi finisce il dialogo. In questo suo nome di lingua fiorentina si avviluppa egli troppo. Non abbiamo mai noi italiani (che a Fiorenza siamo forestieri) creduto che in Fiorenza non si sia saputa, né [si] sia curato di saper la lingua fiorentina, ma che non abbiano saputa, né si siano curati di saper la buona lingua, con la quale si scrive, e la quale è accettata, intesa et approvata per tutta Italia: che della fiorentina sappiamo che ne sono pur troppo amanti e troppo vaghi, in modo che non se ne sanno sfiorentinare, secondo che per lo essempio di esso Varchi dimostrato abbiamo nel settimo capitolo. E notisi quello che egli scrive che dicevano gli academici fiorentini del Bembo. Fermamente gli rendevano degne grazie di avere onorata Fiorenza col dare nome di fiorentina alla lingua volgare italiana. Ma questa è la modestia degli uomini così fatti.</p>
</div2>
<div2>
<head>CAP. XX</head>
<argument><p rend="italic">Che il Varchi con falsi sillogismi e con isfuggimenti contende contra la verità.</p></argument>
<p>Or torniamo a parlar del nome della lingua: io dico nella lettera al Sign. Renato che la lingua volgare è nata dalla corruzione della lingua latina con quella delle genti straniere che hanno posseduta la Italia, e che regione alcuna stata non è più sottoposta a quella peste che le regioni di qua dell'Appennino (essendo io allora stato per istanza in Lombardia, dove più di dugento anni regnarono ' Longobardi), e che perciò è da credere che quivi abbia avuto principio quella mescolanza di lingue, e che sparsa per la Italia, si sia finalmente trapelata in Toscana. A questo non avendo il Varchi che rispondere, ricorre alle fallacie, e si finge un sillogismo quasi come raccolto lo abbia dalle mie parole, mostrando che io faccia una falsa consequenza: e falso è il modo del suo argomentare. Il sillogismo è questo: <emph>Le lingue si debbono chiamar dal nome di que' paesi o vero luoghi dove elle nascono; la lingua volgare non nacque in Toscana, ma vi fu portata di Lombardia: dunque la lingua volgare non si dee chiamar toscana, ma italiana</emph>. E poi seguita: <emph>Primieramente la conclusion di questo sillogismo è diversa dalle premesse, e conseguentemente non buona, perché la conclusion doveva essere: “dunque la lingua volgar si doverebbe chiamar lombarda, e non toscana”</emph>. Così adunque disputano i filosofi fiorentini? o, per dir meglio, i montevarchini? Trar delle altrui scritture falsi argomenti, per difender le lor false opinioni? Che cosa non si fa lecita la malizia e la ostinazione! Dalla lettera mia non si tragge questo sillogismo, ma dalla improntitudine di chi lo ha formato per voler a torto mantener la mal sua conceputa opinione. Le mie parole in quella lettera sono le seguenti (notisi con quanta modestia io procedo): <emph>Io, se avessi a parlar della mia opinione, direi ch'io credo, che avendo i Longobardi per più di dugento anni la maggior parte della Italia posseduta, et avendo tenuto lo scettro principalmente di qua dal fiume Po, che in queste parti abbia avuto principio questa lingua; e che di luogo in luogo stendendosi, ella si sia per tutta Italia ampliata: e perciò che di Roma non so che si abbia memoria che ella a' Longobardi fosse sottoposta, tengo per fermo che Roma ultima questa lingua ricevesse; e che la Toscana, la qual fu delle ultime regioni che sentisse le arme de' Longobardi, fosse eziandio degli ultimi paesi dove questa lingua penetrasse</emph>. Così dico io; e non: <emph>“la lingua volgar non nacque in Toscana, ma vi fu portata di Lombardia: dunque la lingua volgare non si dee chiamar toscana, ma italiana”</emph>. Io non dico né queste parole, né questa sentenza: anzi, che essendosi stesa per tutta Italia da Roma in fuori, ella fu portata in Toscana, e che perciò italiana ella si debbia chiamare. Dapoi, dico, che ella si fu stesa per Italia, penetrò in Toscana: né dico di Lombardia, né di altra regione particolare, ma di Italia, né pur nomino Lombardia. E dalla parte manca del Po non è sola la Lombardia, ma il Piemonte, la Marca Trivigiana, il Frioli, i Giapidi e gli Istri, lungamente da' Longobardi [dominati], i quali eziandio si stesero per le altre parti di Italia: della quale io dico che ella passò in Toscana. Falsamente adunque è fabricato quel sillogismo, e formato non di mie parole, ma dalla malizia del suo auttore: e chi qui dicesse che il Varchi ha mentito che quel sillogismo dalle mie parole si tragga, direbbe il vero. Or questa è quella lealtà del Varchi, il quale sinceramente si vanta di procedere. Egli con giuramento conferma al suo Prencipe di sentir così veramente. E come è vero che egli abbia così sentito per verità, se per difender la sua opinion si serve di falsità?</p>
<p>Ma da tutto il proceder suo si scorge che egli si va schermendo con cavillazioni e con isfuggimenti. Io dico: ' Longobardi regnarono in Italia di qua da Po più di dugento anni; et egli, per confonder l'intelletto a' lettori, fa un miscuglio di istorie di barbari che sono passati in Italia: e non sa dir che alcuni di quelli per venti anni si fermassero in Toscana. Dove è da tener che la lingua si sia mutata? dove si sono fermati i barbari? Egli recita un testo del Bembo, dove parlando egli della Italia da diversi barbari travagliata e posseduta, dice che <emph>i Longobardi</emph> [...], <emph>fatta una grande e maravigliosa oste, con le mogli e con figliuoli, e con le loro più care cose vi passarono, et occuparonla, e ne furono più di dugento anni possessori. Presi adunque costumi e leggi quando da questi barbari e quando da quegli altri, e più da quelle nazioni che posseduta la hanno più lungamente</emph> (notisi bene <emph>“da quelle nazioni che posseduta la hanno più lungamente”</emph>), <emph>la nostra bella e misera Italia cangiò insieme con la real maestà dell'aspetto, eziandio la gravità delle parole</emph>, e quel che segue. Allega il Varchi questo testo, del qual si viene a concludere che dove sono stati più lungamente i barbari, quivi fatta s'è la mutazion della lingua. Esso medesimo lo allega; e poi non vi vuole consentire. E per mostrarsi arguto dice: <emph>Non si ricerca necessariamente, a voler che un popolo muti la sua lingua, che coloro i quali sono cagion di fargliele mutare dimorino fra loro più di dugento anni, né altro tempo determinato, ma basta che vi stiano tanto che si muti; la qual cosa può per diverse cagioni, e più tardi, e più tosto avvenire</emph>. Bella risposta! “se ben non è necessario che vi stiano più di dugento anni, pur è conseguente che in quel tempo si possa mutare”: e più di dugento hanno regnato i Longobardi fra noi. “Basterà che vi stiano tanto che si muti”: confesso e dico che fra noi sono stati tanto che si è mutata. Mostrimi ora il Varchi, o altri per lui, quanto è quel tempo che basti a far la mutazione, e che quel tanto siano state straniere nazioni in Fiorenza o in Toscana che la lingua si sia mutata o potuta mutare. Vaneggiare è questo, e non rispondere a proposito. Chi vide mai a fondamenti così fermi come sono posti da me rispondersi così vanamente da scrittor d'intelletto?</p>
<p>Aggiunge egli poi <emph>non esser vero semplicemente quello che semplicemente affermo io, cioè che i barbari stessero poco tempo in Toscana, e vi facessero poco danno, o non vi si approssimassero, e che lo proverebbe con le istorie</emph>. Non accade parlar di semplicemente, né di doppiamente. Io dico, che a rispetto delle altre regioni, io dico il vero: a rispetto delle altre regioni dico. Et egli non dice il vero che con le istorie si possano ributtar le mie parole. Bisognava recitar le istorie. Egli consuma tanto tempo in tali ciance, che non importano nulla: e perché non fermarsi qui, dove è tutto il fondamento, se la lingua di Italia sia straniera o naturale a Fiorenza o alla Toscana? Soggiunge: <emph>Se in Toscana non dimorò lungamente una nazion sola, come i Longobardi in Lombardia, ve ne dimorò successivamente ora una, e quando una altra, o i capi e rettori</emph>. Odo quel che dice, ma non ne veggo prova niuna. Quali furono queste nazioni? e quanto vi dimorarono? “Se non vi furono le nazioni, vi furono i capi et i rettori”: questi capi e questi rettori fecero adunque essi cotal mutazione? È bella cosa a saperlo. Ma si vorrebbe anche sapere quali furono questi capi, e di qual nazione, et in qual parte di Toscana, e quanto vi dimorarono. Non si può dir che con la morte del Varchi non abbiamo perduto assai: che di queste cose non se ne truova né istoria né memoria, et egli solo le sapeva. Ma dapoi che di ciò non si può aver contezza, veggiamo se ci dice alcuna cosa più notabile. <emph>Essendo i barbari o in tutto o nella maggior parte di Italia padroni, bisognava che ciascun popolo per poter conversare e far le bisogne sue si ingegnasse, anzi si sforzasse, di favellar, per esser inteso, nella lingua di coloro da cui bisognava che intesi fossero</emph>. Ecco che pur s'è lasciato intendere. Essendo ' Longobardi signori di gran parte di Italia, per conversar là dove erano signori bisognava imparar quella lingua la quale fra loro si usava, e per impararla era necessario andare a loro: e così i Toscani dalla loro regione usciti, a loro andavano, e quella apparavano, e come lingua forestiera la portavano alle case loro. Questo è veramente ben detto: et io accetto questa sua confessione.</p>
<p>Mette egli in dubbio poi se Fiorenza da Totila fosse ruinata o no; e conchiude che i cittadini di quella poterono andar per le altre città di Toscana e di fuori, <emph>servendo a coloro che erano signori</emph>. Il che è pur dire che da altrui apprendevano la lingua: cosa tutta contraria a mostrar che ella sia naturale fiorentina.</p>
<p>Ma una altra cosa dice ancora, che è più degna di riso che di risposta: <emph>E chi sa</emph>, dice egli, <emph>che al tempo di Totila</emph> [...] <emph>Fiorenza non avesse, se non in tutto, almeno in parte mutata la lingua</emph>? E perché la voleva aver mutata? Quali strane nazioni la avevano tanto tempo posseduta, da farla mutar la lingua? O uomo maraviglioso!</p>
<p>Poi notabile è che di Radagasso dice che fu rotto a Fiesole, e che vi rimasero <emph>tante migliaia di prigioni, che si vendeano a branchi</emph>. Che volete dire, eccellente Varchi? che da que' prigioni fu fatta la mutazion della lingua? O nuovo ritrovamento! A' prigioni era necessario apprender la lingua del paese, e non a' paesani quella de' prigioni. Fa il Varchi alla guisa di coloro, che brancolando per le tenebre, vorrebbon pur attaccarsi a qualche cosa, e non trovano cosa ferma. Pur alla fine si risolve a dire che Desiderio, ultimo re de' Longobardi, fu duca di Toscana. In dugento e più anni che regnarono in Italia i Longobardi, l'ultimo cominciò (per detto di lui) a signoreggiare in Toscana, quando la lingua già era sparsa per tutta Italia. E questo è quello che dico io, che i Longobardi, o non vi furono, o poco vi dimorarono.</p>
<p>Non voglio tacer, che trattandosi del dove nascesse questa lingua, risponde <emph>che tutti confessano la lingua toscana esser la più bella e la più leggiadra di tutte le altre</emph>. A proposito. Dove vai? sto co' frati. Poi che ha da far <emph>“la lingua toscana è la più bella”</emph> col dir che la lingua volgare ha da essere appellata fiorentina?</p>
<p>Mi fa egli poi dire <emph>che la mescolanza che si fece in Firenze di queste lingue fu la più bella e più leggiadra che altrove</emph>. E pur bisogna dir che non dice il vero che io dica né che la mescolanza fosse fatta in Fiorenza, né che quella di Fiorenza sia la più bella e più leggiadra che altrove; ché anzi dico che la mescolanza fu fatta fuori non pur di Fiorenza, ma di Toscana. Or se io fossi così studioso di dare a lui mentite come egli si è mostrato senza cagione volonteroso di darne a me, quante ne gli averei io potuto e potrei dare?</p>
<p>Io passo volentieri quel vanto degli ingegni fiorentini, e quelle costellazioni, le quali egli dice che forse correvano sopra la città di Fiorenza, e forse non correvano (il che ho più per vero): che non intendo di perder tempo intorno a cose dette veramente fuor di proposito.</p>
</div2>
<div2>
<head>CAP. XXI</head>
<argument><p rend="italic">Risposta impertinente fatta alla mia opinione.</p></argument>
<p>Qui non voglio passar con silenzio che essendosi saputa questa mia opinione che la lingua dalla Italia, dove ella è nata, si dee appellare, per aver io dato l'esempio dell'uomo nato in una città e nobilitato in una altra, non ci è mancato chi ha risposto che la sua opinione è che ella chiamar si debbia toscana; e che la mia non è buona ragione, ché altra cosa è lingua, et altro è uomo. Io lo ringrazio che mi ha insegnata così bella cosa, che io non sapeva tanto avanti. Né sapeva che egli fosse altra cosa che cavallo: ma so pur ora che egli non è in tutto cavallo, dapoi che pur favella, il che non fanno i cavalli. So che altro è lingua et altro è uomo: e so anche una altra cosa, che gli esempii e le similitudini si fanno da cose diverse, e non dalle medesime: e per ordinario le cose si nominano da' paesi onde elle hanno origine. Che diremo: caval di Reame e caval di Spagna, e cane corso e can di Bertagna; le persiche e le ciregie hanno servato il nome de' luoghi donde a noi furono portate; et il legno santo tiene il nome delle Indie; le varie foggie di vestimenti che ci sono venuti di fuori si appellano francesi, spagnuole, moresche, e turchesche; a' nuovi lavori di panni, di sete e di ricami diamo nome di milanesi, di napoletani, di mantovani, e di altri luoghi donde ci vengono. Così le cose dalla natura produtte e quelle che ci vengono alle mani dagli uomini riconoscono e riconosciute sono dalle patrie loro: e la povera lingua italiana non riconoscerà, né sarà riconosciuta dalla patria sua! Ma, o valente uomo, non ho solamente dato l'esempio dell'uomo, ma delle altre lingue ancora: et a questo che rispondete? L'avete potuto veder, che avete avuto il libro nelle mani. Ma un rodimento di cuore non vi lascia posare, ché avendo posta la mano nell'altrui messe, assai male vi è riuscito il disegno: e potrete rispondere che questa non è colpa vostra, ma più tosto della natura, la quale non è stata molto larga in darvi buone opinioni delle cose, sì come da noi si ragionò nel primo proemio di questo volume.</p>
</div2>
<div2>
<head>CAP. XXII</head>
<argument><p rend="italic">Che il Varchi vuol che la lingua italiana sia composta della latina e della provenzale.</p></argument>
<p>Mentre che il Varchi scriveva queste cose, e voleva che dalla sconfitta di Radagasso, o da' tempi di Totila, o da' popoli barbari e da' loro rettori che fossero in Toscana, o dall'andare i Toscani per le città e per le straniere regioni, avesse avuta origine questa lingua, e diceva quelle tante belle cose che recitate abbiamo, non doveva aver memoria di aver detto la lingua toscana esser <emph>figliuola di due madri</emph>, della latina e della provenzale, et in uno altro luogo <emph>che ella è principalmente composta della latina e della provenzale</emph>: e vorrei io che mi fosse detto quando fu fatta questa composizione, e come. Vennero forse ' Provenzali ad occupar la Toscana? Questo non mostrerà egli. Né per vicinanza dir si può che appigliandosi la lingua di luogo in luogo sia trapassata in Toscana, ché fra la Provenza e la Toscana vi ha tutto il territorio genovese, il Piemonte, il Monferrato, e parte di Lombardia: e non sarebbe volata oltra tanto paese che di sé lasciata non avesse memoria o segnale alcuno. Come si fece adunque questa composizione, e come ha avute quelle due madri? Questo vuol dir che la lingua latina non fu mescolata tanto con le lingue di tutte le altre barbare nazioni che hanno occupata la Italia quanto con quella de' Provenzali, che mai non vi furono. Quando veramente, o come fatta fosse questa composizione, non ne dice altro; anzi al Bembo se ne rimette. E che ne dice il Bembo? Che gli scrittori toscani o fiorentini da' Provenzali appresero il modo del rimare, e di molte delle lor parole arricchirono la lingua loro: et appresso recita di molte parole tolte da' rimatori di Provenza, delle quali per commune uso non ne aveva bisogno né Toscana, né altra region di Italia. Come per esempio <emph>poggiare</emph> vuol dir “montare”, <emph>obliare</emph> “dimenticare”, <emph>rimembrar</emph> “ricordare”, <emph>assembrar</emph> “assimigliare”, <emph>badare</emph> “indugiare” o “perder tempo”, <emph>donnear</emph> “signoreggiare”, <emph>riparare</emph> “albergare”, <emph>gioire</emph> “allegrarsi”, <emph>caler</emph> “curare”, e così le altre. La lingua volgare adunque non è composta della lingua latina e della provenzale, ma ha raddoppiate alcune parole: e non perciò molte, ché la maggior parte di quelle che si leggono negli scrittori non sono nelle bocche de' popoli. E di quelle de' primi nostri rimatori molte eziandio non sono da esser accettate alla età nostra: che io non direi <emph>donneare</emph>, né <emph>calente</emph>, né <emph>cherere</emph>, né <emph>caendo</emph>, né <emph>dotta</emph>, né <emph>dottare</emph>, né <emph>dottanza</emph>, né <emph>a randa</emph>, né <emph>bozzo</emph>, né <emph>miraglio</emph>, che il Varchi dice <emph>ammiraglio</emph>, non avendo intesa quella voce. Né dirò <emph>landa</emph>, né <emph>smagare</emph>, né <emph>vengiare</emph>, né <emph>giuggiare</emph>, né molte altre di quelle che registrate sono dal Bembo: delle quali poca obligazione mi pare che debbiamo avere a' que' primi imitatori di que' poeti provenzali, che forse non meno imbrattarono che arricchirono le loro scritture.</p>
<p>Ma una bella cosa fa il Varchi, che va raccogliendo tutte le parole che nella lingua provenzale possono esser simili alle nostre, e vuole che da loro le abbiamo apprese, quasi come al tempo di quegli scrittori elle non fossero in uso in Italia. Egli al Bembo si rimette, e poi fa una sua intenzione tutta tutta diversa da quello che dice il Bembo, e da quello che ognun consente, che della lingua latina e di quella de' barbari che tennero occupata Italia ne riuscisse questa nostra commune materna et italiana. E che ' Provenzali abbiano occupata Italia, né se ne ha memoria, né essi ebbero mai forze da poterlo fare: forse se il Varchi vivesse, ne mostrerebbe istorie mai vedute da altrui.</p>
<p>Anche ne' libri spagnuoli e ne' francesi si leggono vocaboli che a' nostri sono somiglianti, né perciò dicesi da veruno che la lingua nostra composta sia della latina e della francesca, o della latina e della spagnuola. La somiglianza che esser può dalle nostre con le altrui parole nata è per avventura da questo, che gli antichi idiomi di quelle nazioni mescolati si sono con quelli delle genti tra le quali ci siamo rammescolati anche noi: e sono alle nostre somiglianti per averle apprese da' medesimi popoli, e dissomiglianti per la diversità del loro e del nostro antico idioma. Né gran differenza aviso io che stata sia di tempo fra la mutazion della nostra e delle altrui lingue, ché anche in quelle parti fatti furono di gran diluvii di genti forestiere.</p>
</div2>
<div2>
<head>CAP. XXIII</head>
<argument><p rend="italic">Della inconstanza del Varchi, e della aperta sua confessione che da noi scriver si può come e meglio che ' Fiorentini.</p></argument>
<p>Non mai fu veduto scrittore che più variasse da se stesso di costui. Egli è propriamente simile ad una nave la quale in alto mare si trova senza governo, che sì come il vento viene dall'uno o dall'altro lato, così all'uno o all'altro lato volge il suo corso, e secondo che le onde la portano prende il camino. Non altramente fa il Varchi, che in ampio suggetto ritrovandosi, secondo che ora una, ora una altra cosa gli si para dinanzi, così da questa e da quella si lascia disviare e trasviare; né questo altronde procede, se non che non è risoluto della sua opinione, e manca di giudicio, il quale è quello che per diritto camino regge gli scrittori. E senza giudicio e senza memoria è stato quell'uomo: che avendo prima scritto, e poi riveduto et emendato quel dialogo, si doverebbe pur essere avveduto di dir cose contrarie. Ma (per dir quello che egli dice di M. Claudio) tanto <emph>vezzeggiava la sua auttorità</emph>, che a lui sembrava di essere irreprensibile, così nelle cose della lingua, come della dottrina. E per ricordar qui una cosa della sua poca memoria, e men giudicio: egli alla quinta faccia di quel libro scrive, che pregato dal Castelvetro a dover confortar il Caro che publicasse il suo libro, egli il tutto gli fece intendere; et acciò che <emph>egli si conducesse a far ciò più tosto e più volentieri, gli promise di sua spontanea volontà di pigliar l'assunto di difender le ragion sue</emph>. E nella quarta aveva detto parlando del Caro: <emph>Io non poteva, né doveva, ricercandomene egli con tanta instanza, e per tante lettere, non pigliare a difendere le ragion sue, in quel tempo massimamente ch'egli per le molte et importantissime faccende dell'Illustrissimo Cardinal Farnese suo padrone, il qual si trovava in Conclave, non aveva tempo di poter rifiatare, non che di rispondere al Castelvetro</emph>. Se la promessa fu spontanea, come fu mosso a' preghi di lui? e perché farsi tanto pregar, se aveva promesso? In così poco spazio di scrittura dir cose che così mal si confanno! Ma non è meno da notare la molta sua varietà e contrarietà di parlare nel suggetto di che trattiamo, dello scrivere: che di me disse che per non poter bene scrivere fui morso in Fiorenza; e poi soggiunse che a ragion mi era sdegnato, consentendo che coloro stati fossero mossi da invidia. E non volendo esso che chi non è allevato o nato in Fiorenza potesse bene scrivere, concorse nella sentenza del mio sonetto, che diceva il contrario. E stando pure ostinato nella sua opinione, approvò me con tanti altri né fiorentini né toscani. Ma sopra gli altri notabilissimo è un luogo, dove egli fa sette maniere di poetare, le quali si ristringono poi in due capi, di poemi nobili e di plebei, e dice che <emph>suggetti nobili possono i forestieri così bene scrivere, e meglio, come i Fiorentini, secondo la dottrina e la esercitazion di ciascuno</emph>: sue parole sono tutte queste. E questo può bastare a noi, che possiamo poetare così bene e meglio de' Fiorentini in iscrivendo poemi nobili, ché questo intendo io che sia poetare: e quell'altro mestier da giocolari e da buffoni. Il che faranno anche appresso noi meglio quelli delle nostre città che non faranno ' Fiorentini né ' Toscani: che il Calmo comporrà meglio in lingua viniziana, Ruzante nella padovana, et a Napoli faranno meglio le cavagiuole che a Fiorenza, e gli altri altrove. Egli mette nel genere nobile il poetar di Dante e del Petrarca. Vi mette le egloghe scritte in rime ordinarie, in isdruccioli et in versi sciolti; altrove propone di gran lunga il <title>Furioso</title> al <title>Morgante</title>, e potea anche anteporlo a chiunque ha scritto avanti, e dopo lui. E non credo che egli mettesse già fra' poemi plebei né la <title>Sofonisba</title>, né la <title>Italia liberata</title> del Trissino. Così adunque? e capitoli, e canzoni, e ballate, e sonetti, e madriali, et ottava rima, e versi legati, et isciolti possiamo noi scrivere bene, e meglio de ' Fiorentini. Perché adunque disputar ch'io non possa, s'io posso? Questo è pure scrivere contra se medesimo. Se non saprò burlare alla fiorentina, burlerò al modo di mio paese, e così diletterò i miei, e così sarò inteso da' miei, come tu i tuoi, e da' tuoi. E veggo pur ancora che il Caro ha fatto i <title>Mattacini</title>, che non averebbe saputo fare il Varchi. E perciò che egli mette per una delle sue sette maniere di poemi lo stilo bernesco, al quale dice che altri che fiorentini non sono atti, io credo che quello in lui fosse non per esser fiorentino, ma per esser stato esso di tal natura; e che questo sia da tener così, mettansi altri fiorentini a scrivere in quel modo, e s'avvederanno se quella fu fiorentinaria, o pur sua grazia, o disgrazia, particolare: che a cose onorate e gravi non si sarebbe potuto accomodare. E mi ricorda che già M. Pietro Barignano disse a me che egli aveva più volte confortato il Bernia a mutare stilo, e che mai non ve lo aveva potuto inducere. Ma di ciò non voglio perder tempo a stare a gareggiare. Basta a me che nelle cose nobili onoratamente e veramente poetiche io possa pareggiar et avanzare i Fiorentini. In altri luoghi ho mostrato che nelle prose anche egli ha per approvati fra noi di molti scrittori. Per il che faremo la conclusione, che senza esser né allevato in Fiorenza né in Toscana, gli altri Italiani possono così bene scrivere prose e versi come Toscani e Fiorentini: poi che così ha dichiarato l'oracolo del Varchi.</p>
</div2>
<div2>
<head>CAP. XXIV</head>
<argument><p rend="italic">Della mia modestia, e di quella del Varchi.</p></argument>
<p>Introduce il Varchi un ragionamento di me fra sé et il conte Cesare, scrivendo in questa guisa:</p>
<sp><speaker>C.</speaker><p rend="italic">Che vi par della lettera al Signor Renato Trivulzio contra la opinion di M. Claudio?</p>
</sp>
<sp><speaker>V.</speaker><p rend="italic">Che egli non la scrisse né con quel giudicio, né con quella sincerità che mi suol parere che egli scrive le altre cose.</p>
</sp>
<sp><speaker>C.</speaker><p rend="italic">Per qual cagione?</p>
</sp>
<sp><speaker>V.</speaker><p rend="italic">Non importando ella alla verità della nostra disputa, non accade che io le vi racconti, e tanto più che intendo non di cose che appartengono alla dottrina (delle quali non approvo né l'una né l'altra) ma al modo et alla modestia dello scrivere.</p>
</sp>
<p>Sue sono queste parole: e trattandosi in quella lettera del nome di questa lingua, e di questo disputando, egli dice che non importa alla disputa. Ma fuor di proposito entra a dannar me, a tutti i torti del mondo, di immodestia, per disviare il lettore da quello al che non sa che rispondere. Ma seguitiamo il suo dialogo:</p>
<sp><speaker>C.</speaker><p rend="italic">Se io mi appongo di due o di tre, confesseretelo voi?</p>
</sp>
<sp><speaker>V.</speaker><p rend="italic">Perché no?</p>
</sp>
<sp><speaker>C.</speaker><p rend="italic">Io penso che non vi piacciano quelle parole: “E già detto vi ho che ella è cosa stata scritta da un toscano”. Né quelle altre poco di sotto: “Vi dirò adunque con più parole quello che con un sol motto a me pareva di avere a bastanza espresso”. E manco quelle altre, giudicando pur sopra il medesimo tratto: “Or che ve ne pare infino a qui? Non mi sono io bene risoluto che un toscano abbia scritto quel libretto?”.</p>
</sp>
<sp><speaker>V.</speaker><p rend="italic">Voi vi siete apposto.</p>
</sp>
<p>Questo è il dialogo, e questa è quella grande immodestia della quale mi nota il Varchi. M. Claudio disputa in quel libro che questa lingua si dee chiamar toscana, et io per più di un luogo lo mostro apertamente parziale (veggasi la mia lettera): e per aver detto che un toscano lo ha scritto, sono immodesto. Ma notisi la gran prudenza e la gran modestia del Varchi. Parlando egli del Tolomei, dice (come anche a dietro ho recitato) <emph>che nelle sue scritture sono delle locuzioni barbare, e delle cose contra le regole</emph>; e che ciò è seguito perciò che egli [<emph>credeva</emph>], <emph>o voleva credere, che così dovessero stare, parte favoreggiando</emph> [<emph>alla sua favella natia, e parte vezzeggiando</emph>] <emph>la sua auttorità, la quale era grandissima</emph>. In queste parole danna il Varchi M. Claudio di aver male scritto, di aver voluto ostinatamente credere il falso, di essersi lasciato trasportare allo amor della patria, e di presumer troppo di sé: tutte queste cose dicendo il Varchi è modesto, et immodesto sono io, che di queste quattro ho detta quella che è più leggera, cioè di essersi lasciato trasportar dall'amor della patria.</p>
<p>Non è questa prudenza, dannare altrui di quello di che egli senza alcuna comparazione molto maggiormente si trova colpevole. Ma passiamo ancor avanti pur ragionando della sua modestia. Il Bembo mostra egli di avere in molta riverenza, e pur ha cercato occasion di dannarlo, ché parlando dell'impararsi le lingue da' libri dice che ha fallato. Et il fallo è pur di lui, che difende falsa opinione, secondo che infino a qui da me è stato mostrato; e trattando se la natura poteva far che il mondo tutto usasse una lingua, dice che si è ingannato: e l'ingannato è esso, come mostrerò passando avanti in un capitolo particolare. Mostrando di portar tanta riverenza al Bembo, poteva dir quello che egli sentiva senza nominarlo: ma la qualità della sua modestia non lo comportava.</p>
<p>Or che dirò, che al Trissino dà imputazion di aver con falso titolo publicato il libro di Dante intitolato <title>Della volgare eloquenza</title>, o almeno di averlo falsificato? Gran modestia è questa, per ostinatamente voler mantener una sua falsa opinione, apporre altrui che abbia commessa falsità! Questo è bene altro che dire <emph>il libro di M. Claudio esser stato scritto da un toscano</emph>. Io mi imagino, che veggendo egli di non poter ributtar con ragioni la opinion mia del nome della lingua, si volesse in alcun modo sfogar contra me. Et ebbe torto: che io scrissi quella lettera non sapendo qual fosse in questo suggetto la sua opinione; né per aver io avuta opinion diversa doveva perciò ingiuriarmi di parole.</p>
<p>È meraviglia come egli studii di dannarmi nel luogo che ho allegato di quel dialogo, che seguita:</p>
<sp><speaker>V.</speaker><p rend="italic">Voi vi siete apposto, perché non so che consequenza si sia: un toscano ha scritto della lingua toscana et italiana, e ha giudicato in favor della toscana; dunque ha giudicato male, o con passione.</p></sp>
<p>Non ho detto io che egli abbia mal giudicato, ma ho ben mostrato che egli è parziale. Veggasi e riveggasi la lettera. Esso ha detto che 'l Tolomei ha avuto mal giudicio in credere quello che non è; esso ha detto che il Tolomei ha scritto male, usando barbare locuzioni e non servando le regole; esso ha detto che si è mosso a passione, volendo favoreggiar la sua favella; et ultimamente lo ha imputato di troppo presumer di se medesimo, e di aver troppo attribuito alla sua auttorità. Tutte queste cose ha detto il Varchi di M. Claudio, e danna me di quello che è il men male che egli abbia detto di lui.</p>
<p>Soggiunge il Varchi questo <emph>ragguaglio</emph>: <emph>Né gli Ateniesi, né i Romani, né alcuno altro popolo averebbe potuto scriver delle lingue loro in comparazione delle altre, se non o male, o con passione. Che più? Il Muzio è italiano, et ha scritto in favor della lingua di Italia contra la toscana: dunque ha scritto male, o con passione</emph>. Risponde: che quando di qual si voglia lingua altri scriva nel modo che ha scritto in quel libro M. Claudio della toscana, può essere chiaramente imputato di passione. Veggasi il suo libro e la mia risposta (ben che nella mia risposta si recita quello che egli dice nel suo libro), e si vederà che io de' termini della modestia non sono punto uscito. Quanto poi al mio scrivere, mi rimetto a chi ha letto o leggerà quella mia lettera, se ho scritto con maggior ragione o passione.</p>
<p>Da questo modo così tenuto da lui in andare amplificando questa cosa di sì lieve momento, e che anzi si ritorce in biasimo del poco rispetto usato da lui verso M. Claudio, si conosce una soverchia animosità sua contra di me. Per che non dee parer strano a veruno se io acerbamente fo contra lui risentimento.</p>
<p>Voglio pur aggiungere il rimanente di quel dialogo che tocca a me:</p>
<sp><speaker>C.</speaker><p rend="italic">Anche quell'esempio di Dio che sparga le grazie alle Intelligenze non credo che vi paia troppo a proposito; e che vi stia anzi a pigione che no.</p>
</sp>
<sp><speaker>V.</speaker><p rend="italic">Ben credete.</p>
</sp>
<p>Ben fuor di proposito sono cotali ciancie, e così fuori che non ritrovano pur dove stare a pigione. Or appresso:</p>
<sp><speaker>C.</speaker><p rend="italic">Né anche che egli dica che Pistoia non è stata compresa da M. Claudio [in Toscana] credo che vi sodisfaccia.</p>
</sp>
<sp><speaker>V.</speaker><p rend="italic">Non certo: conciò sia cosa che M. Claudio la comprende se non nominatamente, almen senza dubbio nessuno in queste parole, “e le altre vicine”. Sì che la auttorità di M. Cino non ha da dolersi.</p>
</sp>
<p>Mi perdoni M. Claudio, se non l'avendo nominata, non ho inteso che la abbia compresa. Potrò ben credere che M. Claudio al Varchi apra meglio la intelligenza delle cose sue che a me, per averlo egli molto più con la sua testimonianza onorato che non ho fatto io: e mi rallegro che M. Cino sia accettato per poeta di buona lingua, quantunque non sia fiorentino.</p>
<p>Finito è il dialogo di me in questo luogo. Ma per non avere a tornare e ritornare a parlar di me, voglio rispondere ad uno altro luogo dove son notato da lui.</p>
<p>In una mia lettera scritta di Nizza al già vescovo Verziero, parlando di quella città dico che <emph>ella ha una sua propria favella, la quale non è né italiana, né francese, né provenzale, ma pur sua particolare, secondo che hanno Muggia e Tergeste ne' nostri paesi: che ne' paesi nostri hanno que' luoghi alcune lingue con le quali trattano fra loro que' terrazzani, come ha eziandio il Frioli</emph>. Or avendo io così detto, significando che a comparazion della commune italiana ella non è più italiana che provenzale o francese, di questo mi ha voluto motteggiare il Varchi, con dir che ha per <emph>molto strano che una lingua si favelli naturalmente da un popolo di una città di Italia, e non sia italiana</emph>; e che lo ha <emph>non solamente per istrano, ma per impossibile</emph>, quasi come io abbia detta qualche grande sciocchezza.</p>
<p>Io a lui non voglio rispondere, ma voglio che da sé si faccia la risposta. E' scrive che delle lingue “semplicemente altre” sono tutte quelle le quali non solamente non sono né favellate né intese da noi quando altri le favella, ma né anche hanno da far cosa del mondo con le nostre “natie”, come “la egizia, la indiana, e la arabica”; e poi in un altro luoco dice che la lingua nizzarda è “semplicemente altra”. Come è ella adunque italiana, se ella non ha da far cosa del mondo con la nostra, come egli dice, <emph>natia</emph>? e se è <emph>altra</emph>, come la indiana e la arabica? Scrive ancora che <emph>le lingue mescolate e bastarde, che non hanno parole né favellari proprii, non sono lingue</emph>. Come sta adunque che la favella nizzarda, che è mescolata delle tre, e non ha parole né favellari proprii, sia lingua italiana, se non è lingua? Ma egli quando scrisse l'una cosa, dell'altra non si ricordava: e così fanno coloro che non hanno dottrina ferma, né sono risoluti nelle loro opinioni, ma ad un proposito parlano ad un modo, et altramente ad un altro, e secondo le passioni mutano le sentenze, non altramente che si facciano i camaleonti il colore. Dice il Poeta che la ira è un furor breve. Ma questo del Varchi è stato un impeto perpetuo contra di me, il quale lo ha mostrato non giudicioso, ma furioso.</p>
</div2>
<div2>
<head>CAP. XXV</head>
<argument><p rend="italic">Se il libro <title>Della volgare eloquenza</title> sia di Dante o no.</p></argument>
<p>Parlato abbiamo nel capitolo precedente della gran modestia del Varchi, et ispecialmente fatta abbiamo menzione della imputazione da lui data al Trissino di falsità intorno al libro <title>Della volgare eloquenza</title>, il quale perciò che alla opinione de' Fiorentini non si confà, essi non vogliono che sia di Dante. Così fanno gli eretici, che tosto che si avveggono che alcun grave auttore non fa per loro, dicono che quel libro non è di quello auttore. Recita il Varchi molte cose, per le quali manifestamente si mostra da Dante essere uscito quel libro. <emph>Il titolo del libro, la promessa</emph> da lui fatta di quello nel suo <title>Convivio</title>, <emph>la testimonianza del Boccaccio</emph> che egli lo scrisse, e le molte cose che egli parla di sé e della patria, che ad altrui non si confanno: e tutte queste cose, dice il Varchi, <emph>fanno credere che egli sia suo</emph>. Poi aggiunge in contrario che non è composto con quel giudicio che compose la <title>Comedia</title>. Ma non è meraviglia, che quale non ha giudicio di scrivere, non sappia far giudicio delle altrui scritture. Che io ho questo libro per iscritto con maggior giudicio che la <title>Comedia</title>, della quale quanto ella fosse scritta con poco giudicio, me ne rimetto a quello che ne scrive il Bembo.</p>
<p>Dice egli poi che tra la <title>Comedia</title> e quel libro vi è una contradizione, perciò che nella <title>Comedia</title> egli introduce Adamo a dire:
<quote rend="block">
<lg>
<l>La lingua ch'io parlai fu tutta spenta</l>
<l>Innanzi che a l'opra [in]consumabile</l>
<l>Fosse la gente di Nembrot intenta;</l>
</lg>
</quote>
</p>
<p>e in questo altro libro si dice che Adamo co' suoi posteri parlò in una continuata lingua infino alla confusion della Torre di Babilonia. Et io di queste due opinioni ho per fermissimo che questa sia la vera: che avendo la succession di Adamo da lui appresa una lingua, nella quale diede il nome alle cose, né essendone altra al mondo, non vi era perché ella si avesse a corrompere né a variare, essendo la variazione delle lingue cagionata per la conversazion delle altre lingue: che sempre troveremo quelle città meglio conservare le loro lingue naturali dove meno usano forestieri. E di quella bisogna dire, che per essere stata unica e sola, sempre la medesima si sia conservata infino alla confusione delle lingue, data da Dio in penitenza della altrui superbia. E se quella prima fosse mancata, crederei anzi che ella avesse, dirò così, “germogliate” più lingue, che essersi convertita in una sola. Questa opinione adunque come vera registrò Dante in questo libro, dove parlava da dovero, e da prosatore. E nella <title>Comedia</title> favoleggiando si prese licenza di poeta: e mostra bene il Varchi non sapere che <emph>Sempre a' dipintori, et a' poeti Fu permesso d'ardir quanto lor piace</emph>. E che questa seconda sia finzione, si mostra da quello, che dir la fa ad Adamo, con cui egli già mai non parlò mentre fu di qua; e se di là stati sono a ragionamento, se mi è lecito di dire, ho per fermissimo che da lui stato sia agramente ripreso che lo abbia fatto dire una così aperta menzogna. Non doveva adunque argomentare il Varchi da questa, che egli chiama contradizione, che quel libro non fosse di Dante: che anche io mi trovo in un simil caso, che in una mia nuova opera di poesia io scrivo, parlando della patria mia, che la isoletta sopra la quale è edificata non fu creata nella creazion del mondo, ma che al tempo degli Argonauti la Egida scudo di Pallade in quella fu trasformata; e se scriverò prosa, dirò che ella nacque con le altre isole nel principio del mondo. Né perciò sarà da dire che l'uno e l'altro componimento non sia mio.</p>
<p>A questo aggiunge che in quel libro <emph>si dice che Romani e Greci avevano due parlari, uno volgare</emph> [...] <emph>et altro grammaticale</emph>, e con questo vuol provare che quel libro non è di Dante, per esser questa opinion non da uomo letterato: e questa è una vanissima malizia (che per malizia la ho veramente), perciò che quando egli et io eravamo fanciulli, fra' letterati si disputava se state fossero quelle due lingue a Roma. Di che eziandio ne fa fede nel principio delle sue <title>Prose della volgar lingua</title> il Bembo, mostrando che M. Ercole Strozza, uomo di buone lettere, avesse tale opinione. Et è così gran fatto che dugento e cinquanta anni a dietro Dante così credesse? Non essendo egli massimamente stato de' più valenti uomini del mondo in lettere di umanità, come apparisce in quel verso di Virgilio che egli tradusse:
<quote rend="block">
<lg>
<l>Perché non reggi tu, o sacra fame</l>
<l>De l'oro, l'appetito de' mortali?</l>
</lg>
</quote>
</p>
<p>Benché anche questa fu più colpa di quel secolo che di lui.</p>
<p>Ma per non istare in su le congetture di quello che se ne può aver la certa prova, dico che Dante ebbe veramente tale opinione. Che nel <title>Convivio</title> così scrive: <emph>Il latino è perpetuo, e non corruttibile</emph>, [...] <emph>il che non avviene del volgare, lo quale a piacimento artificiato si trasmuta; onde vedemo nelle città di Italia, se ben volemo guardare, a cinquanta anni, molti vocaboli esser spenti, e nati, e variati; onde se il picciol tempo così trasmuta, molto più trasmuterà lo maggiore. Sì che io dico, che se coloro che partirono di questa vita già sono mille anni tornassero alle loro cittadi, crederebbono la loro città essere occupata da gente strana, per la lingua da loro discordante</emph>. Ecco che egli dice la lingua latina star ferma, e che questa si varia, e tiene che mille anni davanti fosse questa lingua, ma che sia grandemente tramutata: e così ebbe egli opinione che mille dugento e più di cinquanta anni fosse in uso questa favella (che più di dugento e cinquanta passati sono dalla morte di Dante), che viene ad essere trecento e poco più anni dalla natività di Cristo. Il qual tempo cade sotto Silvestro e sotto Costantino, e nel tempo del Concilio Niceno, quando ancora fioriva l'imperio romano, né i Barbari avevano potuto far tramutare la lingua. E pur si credette Dante che in quella età volgarmente si parlasse. Così adunque il libro con quella opinione delle due lingue, volgare e grammaticale, è di Dante; quel che si dica in contrario il dottor Varchi. Non voglio lasciare di ricordare che queste parole le quali ho recitate di Dante sono in que' capitoli che egli, come diremo avanti, allega del <title>Convivio</title>; et avendole necessariamente vedute, maliziosamente nega tale esser stata la opinion di Dante.</p>
<p>Una altra contradizione nota il Varchi che è fra questo libro et il <title>Convivio</title> di Dante: e cioè che in questo dice la volgar lingua esser più nobile della latina, et in quello che più nobile è la latina. E questa è anche una ciancia: che in uno et in altro luogo egli rende ragion del suo detto. Il che mostra che a dir l'una e l'altra cosa mosso fu da diversi rispetti. E poté anche essere che in un tempo avesse una opinione, et in uno altro altra, e mutasse giudicio. Et il Varchi medesimo tratta questo articolo, che gli uomini col tempo mutano, e variano il giudicio. Ma quando disse questa cosa, non si ricordava di quella.</p>
<p>Mi rimane a dir che egli fa anche una altra opposizione: che Dante danna Fiorenza che usa le parole <emph>introcque</emph> e <emph>manicare</emph>, e che egli quelle ha pur usate. Non dirò che egli non ha usato <emph>manicare</emph> ma <emph>manducare</emph>, ma rispondo che questa è una magra pruova per ributtar quel libro. Che già poteva Dante avere usate quelle parole per servirsene, come fece, nelle rime, e non le aver per belle; come fece di molte altre, le quali non crederò mai che egli fosse di sì poco giudicio che le tenesse per belle, quantunque le mettesse nel suo poema. Egli usò anche delle brutte delle altre parti di Italia: che disse <emph>co</emph>, <emph>pava</emph>, <emph>issa</emph>, <emph>aizzo</emph>; e poté anche usar della bruttura di Fiorenza.</p>
<p>Queste sono, per quanto mi ricorda, le ragioni del Varchi a mostrar che quel libro non sia di Dante. E perciò che egli dice di non aver veduto il latino, dico anche io il medesimo; né ho per cosa meravigliosa se di un libro non istampato non se ne trovano molte copie: e posso anzi credere che il Varchi (o l'abbia veduto o no), quando gli fosse venuto alle mani, per mantener la sua opinione lo averebbe abbruciato; anzi dico che il Trissino [non] lo abbia finto, né guasto, che non so che egli mai si fingesse un sillogismo. Oltra che assai più agevole sarebbe gittare un libro al fuoco che comporne un nuovo: e fermamente maliziosa debbo io dire (o maligna?) invenzione è questa, che altri voglia comporre o guastare un libro per mantenere una sua opinione. Né può cader questo così brutto pensiero se non in persona che sia per far delle così fatte brutture. E pur è da pensar, che quando il Trissino fosse stato per fare una tal tristezza, dato non averebbe alla lingua nome di cortegiana.</p>
<p>Già sappiamo che Dante scrisse un tal libro. Questo abbiamo tra le mani per opera sua. Chi dice che questo non è il vero suo libro, mostri veramente il vero, e non ci sarà contesa.</p>
</div2>
<div2>
<head>CAP. XXVI</head>
<argument><p rend="italic">Riprovazion delle allegazion del Varchi fatte per la lingua fiorentina.</p></argument>
<p>Non è da passar con silenzio, che dove si allegano auttori che chiamino la lingua italiana, ' Fiorentini fanno le chiose che hanno voluto intendere altramente; e dove le hanno dato nome di fiorentina, hanno voluto dir così veramente. Ma notabilissima cosa è, che il Varchi mostrar volendo che Dante scrisse in lingua fiorentina, mostra che egli fu fiorentino, e che alla favella era conosciuto per tale. In modo che essendo il Bembo al parlare conosciuto viniziano, ne veniva in consequenza che le opere sue fossero state scritte in lingua viniziana; e parlando lo Sperone in lingua padovana, ha scritto i suoi dialoghi nella medesima lingua; et il Molza scrisse in lingua modenese, la quale egli parlava; et i cavalieri napoletani, che alla favella per napoletani sono conosciuti, napoletanamente scrivono le loro leggiadre rime. Odansi le parole del Varchi: <emph>Dante istesso scrisse nel decimo canto dell'<title>Inferno</title> di esser stato conosciuto da Farinata per fiorentino solamente alla favella</emph>:
<quote rend="block">
<lg>
<l>— O tosco, che per la città del foco</l>
<l>Vivo ten vai così parlando onesto,</l>
<l>Piacciati di ristar in questo loco.</l>
</lg>
</quote>
</p>
<p><emph>Dove si conosce manifestamente che egli distingue la loquela fiorentina da tutte le altre</emph>. E chi lo nega? la loquela fiorentina tanto è distinta da tutte le altre, che ella, a chi non è fiorentino, è la più noiosa di tutte le altre. E forse che egli non s'affatica per mostrar queste cose? Aggiunge che anche il conte Ugolino disse: <emph>fiorentino Mi sembri veramente quand'io t'odo</emph>. Alla favella Dante era conosciuto per fiorentino; ma a mostrar che gli scritti suoi siano fiorentini, bisognerebbe che altri dicesse: <emph>fiorentine conosco le opere tue, quando io le leggo</emph>.</p>
<p>Seguita che in uno altro luogo egli <emph>distinse il lombardo dal toscano</emph>, dicendo:
<quote rend="block">
<lg>
<l>Udimmo dire: O tu, a cui io drizzo</l>
<l>La voce, e che parlavi mo lombardo,</l>
<l>Dicendo: Issa, ten va', più non t'aizzo.</l>
</lg>
</quote>
</p>
<p>Dove io non so che cosa egli intenda di provare, se non in contrario di quello che vorrebbe, che avendo Dante parlato lombardo, quel libro lombardamente è stato scritto.</p>
<p>Egli torna poi a parlar del libro, e dice: <emph>Chi crederrà che Dante, chiamando i Toscani pazzi, insensati, ebbri, e furibondi perché s'attribuiscono arrogante[mente] il titolo del volgare illustre, voglia provar tante cose, e mostrar che niuna città di Toscana ha bel parlar con due sole parole?</emph> Lo credo io, perciò che io veggo che egli fa il medesimo della mia patria e delle altre città: e credo, che se egli avesse avuta notizia che alcun fiorentino fosse stato sì arrogante che avesse voluto dare a Fiorenza il titolo della lingua, non si sarebbe fermato in quelle parole.</p>
<p>Egli disputa ancora intorno a que' versi dal Petrarca:
<quote rend="block">
<lg>
<l>Poi che portar no 'l posso in tutt'e quattro</l>
<l>Parti del mondo, udrallo il bel paese</l>
<l>Ch'Appenin parte, e 'l mar circonda, e l'Alpe.</l>
</lg>
</quote>
</p>
<p>Né io vo' perder tempo a replicar ad ogni sua allegazione, ricordandomi esser scritto: <emph>Non contender di ciance co' ciancieri</emph>. S'affanni egli intorno a ciò quanto gli piace, che né esso, né qual altro si sia, non farà che il Petrarca non dica di aver scritto in lingua intesa da tutta Italia: et il Varchi dice che la fiorentina per tutta Italia non è intesa; adunque il Petrarca non scrisse in lingua fiorentina. Questa conclusione seguita ella le premesse o no?</p>
<p>E non val quella sofistaria, <emph>la lingua romana si intendeva in Francia et in Ispagna, e non era per questo né spagnuola né francese</emph>: che se ella da alcuni si intendeva, non per ciò da tutti si parlava, come questa in Italia, né era nata né in Francia né in Ispagna, come è nata questa fra noi. Risposte sono quelle cotali di chi vuole mostrarsi arguto e riman goffo.</p>
<p>Soggiunge che il Dolce dichiara che in quel verso de' <title>Trionfi</title> del Petrarca, <emph>Et io al suon del ragionar latino</emph>, non vuol dir volgare italiano, ma si ha da intender della lingua latina: che di questa Seleuco <emph>cognizione aver non poteva</emph>. Dolce interpretazione veramente, e degna del Dolce! la qual quantunque di nulla non serva al Varchi, pur ne voglio dire alcuna cosa. Io potrei adducer molte testimonianze che latino veramente significa italiano; come quando Dante dice: <emph>Conosci tu alcun che sia latino?</emph>; <emph>Se tu pur mo in questo mondo cieco Caduto se' di quella dolce terra Latina...</emph>; <emph>E cui già vidi su in terra latina</emph>; e <emph>S'anima è qui fra voi che sia latina</emph>; et altre. Ma vorrei domandar dolcemente il Dolce, se fosse vivo: perché non poteva Seleuco aver cognizion di questa lingua, se Sofonisba pur dianzi in questa avea ragionato col Petrarca? la quale essendo stata africana, e reina di Numidia nimica del popolo di Roma, non credo che della lingua di Lazio fosse studiosa; né il Petrarca penso io che sapesse parlare africano. Come parlorono essi insieme? Vorrei che il Dolce lo mi dicesse. Ma dapoi che egli dir non lo mi può, dirollo io: parlavano nella lingua di chi parla in sogno. Il Petrarca era colui che sognava, che anche in quella gli era risposto: e così latino in questo luogo vuol dir italiano. Ma pur tanto ci ha di buono in questa allegazion fatta dal Varchi del Dolce che non si fatica di approvarla per buona.</p>
<p>Ora ci si apparecchia una altra maggiore impresa; che il Varchi fa dire al Conte: <emph>Che risponderebbono a quel sonetto del Petrarca?</emph>
<quote rend="block">
<lg>
<l>S'io fossi stato fermo a la spelunca</l>
<l>Là dove Apollo diventò profeta,</l>
<l>Fiorenza avria forse oggi il suo poeta,</l>
<l>Non pur Verona, Mantova, et Arunca.</l>
</lg>
</quote>
</p>
<p>E poi esso risponde: <emph>Risponderebbono come fa il Muzio, che egli intende delle sue opere non volgari ma latine, le quali egli stimava più, e chiamava quelle ciance</emph>. Non credo aver detto male quando dissi così, avendone la testimonianza del Petrarca medesimo. Ma qui dirò bene che egli non sa quello che si dica. Che se il dir <emph>Fiorenza avria forse oggi il suo poeta</emph> vuol dir che egli scrisse fiorentinamente, dir che Mantua, Verona et Arunca hanno ciascuna il suo vuol dir che Virgilio scrisse nella lingua di Mantova, Catullo in quella di Verona, e Lucilio in quella di Arunca. Belle dottrine veramente, e belle interpretazioni sono queste! e poi vogliamo far professione di maestri, di interpretar Dante et il Petrarca, e di comporre i dialoghi delle lingue: e non intendiamo né il Petrarca né Dante, né sappiamo in qual lingua abbiano scritto, né sappiamo usar quella lingua della quale facciamo professione! Ma in questo per avventura siamo scorsi troppo avanti: egli ha fatto professione di scriver fiorentinamente, et a questo non si stende il nostro giudicio. Ci sia assai dir che in questo luogo del Petrarca egli vaneggiava.</p>
<p>Or non pare che il Varchi si sia apposto alla risposta che averei fatta io? Ad esser chiamato poeta di alcuna città non si richiede che scriver si debbia nella lingua di quella città. Il Bembo non ha scritto poemi in lingua viniziana, et è poeta di Vinegia. Il Sanazzaro non in lingua napoletana, et è poeta di Napoli. Il Vida et il Fracastoro sono poeti di Cremona e di Verona, et iscritto non hanno né veronese né cremonese: sì che dall'esser fiorentino et esser poeta né seguita che egli abbia scritto fiorentinamente. Anzi facendo egli professione di aver scritto a tutta la Italia, e non essendo la lingua fiorentina intesa per tutta Italia, come detto abbiamo, egli ci mostra non avere scritto fiorentinamente.</p>
<p>Ma dice il Varchi che il Bembo, il quale è stato il Bembo, ha celebrata la favella fiorentina. Et io dico che Dante, il quale è stato Dante, et il quale dal Varchi è anteposto ad Omero (il che non dice il Bembo), ha detto che la lingua illustre, la quale è quella degli scrittori, non solamente non è fiorentina, ma né pur toscana.</p>
<p>Celebra il Varchi con somme laudi il Bembo (né perciò ne dice tanto bene che più non gli si convenga: che quanti danno opera a questa lingua gliene debbono avere immortale obligazione); ma perché lo lauda egli? non per altro, se non per aver egli dato nome alla lingua di fiorentina. Che se questo stato non fosse, tengo per fermo che egli ne averebbe detto peggio che tutti quegli altri de' quali egli scrive che ne dicevano tanto male. E che io non parli senza fondamento, da questo manifestamente si può conoscere, che egli loda la sua dottrina in parole, e la danna in effetto. Conciò sia cosa che delle regole di lui non è punto osservatore. Poi il Bembo dice che non si debbia seguitar la lingua del popolo, e non loda il Boccaccio dove ha parlato popolarescamente; e dice che Cicerone, al popolo eziandio parlando, si allontanava dalla lingua del popolo, e che il medesimo fece Demostene; che non altramente fecero Aristofane e Terenzio, con tutto che trattassero materie popolari; e che i buoni scrittori <emph>col popolo hanno ragionato in modo che sono stati dal popolo intesi, ma non in quella guisa che il popolo ha parlato con loro</emph>: e trae il Bembo le regole da' libri, e non dal popolo. Queste sono tutte dottrine del Bembo. Et il Varchi dice tutto il contrario, né commenda se non la lingua delle balie e del popolo: la proprietà del parlare attribuisce al popolo; raccoglie i <emph>motti</emph> et i <emph>riboboli</emph>, come egli dice, dalla feccia del popolo; si fa beffe del Castelvetro, di me, e degli altri che dicono di avere imparata la buona lingua da' libri; et istudia di imbrattar le carte co' mostri delle parole fiorentine. Queste cose fa egli contra l'auttorità di chi nelle medesime è approvato da lui: né seguita le regole del Bembo, né con quella persuasion di aver bevuta la lingua col latte le ha potute seguitare; di che néè seguito che non si è mai potuto sfiorentinare.</p>
<p>In cosa alcuna adunque non ha egli voluto seguitare il Bembo, se non nel nome della lingua, dicendo che egli è quel solo di quelli che egli ha letto che la chiami fiorentina (come anche ho detto un'altra volta). Or se egli così audacemente, per aver tenuta il Bembo opinione contra la quale esso a torto ha sentito, ha detto che egli ha fallato, perché non potrò io dire contra di lui, sentendo insieme con molti, che si sia ingannato, avendo egli massimamente da se stesso ritrattata quella sua opinione facendo il titolo all'opera <title>Della lingua volgare</title>? E perciò anche M. Claudio bene introdusse lui nel suo dialogo a dir che ella si dee appellar volgare. Non si invaghisca adunque alcuno tanto dell'auttorità del Bembo. Anzi volendo la sua auttorità seguitare, si dilunghi dal parlar del popolo, et impari scrivere dagli scrittori.</p>
<p>E dove lascio quell'altra sua bella allegazione di Dante, la quale contra lui medesimo si ritorce? Scrive egli così: <emph>Dante stesso nel suo <title>Convivio</title> dice più volte di aver scritto or nella sua naturale, or nella sua propria, et or nella sua prossimana e più unita favella: e si vede chiaro che egli intende della fiorentina, come mostra M. Lodovico, e M. Claudio, ancora che il Trissino lo nieghi. E chi vuol chiarirsi et accertarsi, che più non gli rimanga scrupolo nessuno, legga il nono, il decimo, l'undecimo, e dodicesimo, e tredicesimo capitolo del<title> Convivio</title></emph>. Con molto maggior ragione negò il vicentino, che non affermò il fiorentino, né il senese; et io chiarito me ne sono et accertato dalla lettura di que' capitoli, ne' quali non solamente non intende Dante della lingua fiorentina, ma nomina specificatamente la italiana: e questa chiama egli <emph>sua naturale più prossimana e più unita</emph> a rispetto della latina, della quale rende ragione perché egli abbia anzi scritto in questa che in quella.</p>
<p>Oh se pur una volta Dante fatto avesse menzione di lingua fiorentina, quanto schiamazzo se ne farebbe! E venendo a quello che scrive quell'auttore: egli fa comparazion della sua età a quella di Cicerone, di coloro che dannavano lo scriver latinamente e volevano che si scrivesse alla greca, e di quegli altri che biasimavano la lingua nostra e lodavano la provenzale, e dice: <emph>Così dico per somiglianti cagioni che questi fanno vile lo parlar italico, e prezioso quello di Provenza</emph>.<emph> Italico</emph> dice, e non fiorentino, e parla della lingua nella quale si scrive. E dice in uno altro luogo: <emph>Dico a confusion di coloro che accusano la italica loquela</emph>. Et in un terzo, nella distinzion de' linguaggi, distingue l'<emph>italico</emph> dal <emph>provenzale</emph>. E parla in materia dello scrivere, sì che dicendo che ha scritto nella lingua sua <emph>prossimana</emph>, ha inteso e dichiarato che ha scritto nella italiana a differenza della latina e della provenzale, e non della fiorentina e della toscana per differenza delle altre città o regioni di Italia. E quando avesse inteso altramente, credo che pur averebbe saputo usar la parola <emph>toscana</emph> o <emph>fiorentina</emph>. Ma questo modo che egli in questo libro ha tenuto mostra che il libro della volgare eloquenza è suo: e quello mostra che in questo mai non intese della lingua fiorentina. Sì che meglio intese Dante il vicentino, che il senese et il fiorentino. I luoghi che pur dianzi ho recitati di Dante, tutti sono ne' capitoli allegati da lui: ne' quali non vi ha parola che pur si assomigli a nome di lingua fiorentina.</p>
<p>Voglio aggiungere, che parlando del nome della lingua volgare, il Varchi scrive che <emph>alcuni</emph> dicono, che dicendosi <emph>volgare senza altra aggiunta, si intende per eccellenza del fiorentino</emph>. Quali siano coloro che così dicano, se sono persone di qualche auttorità, le dovea nominare; se non sono, non ne doveva parlare. Ma quelli <emph>alcuni</emph> saranno il Varchi medesimo. Ho bene scritto io, che dicendosi volgare, si ha per eccellenza da intendere di quello della lingua italiana: e Dante, ne' capitoli di sopra allegati del <title>Convivio</title>, spesse volte nomina <emph>volgare</emph> assolutamente, poi dichiara che intende di quello di Italia: e temeraria cosa è volersi usurpar Fiorenza quello che è di tutta Italia.</p>
</div2>
<div2>
<head>CAP. XXVII</head>
<argument><p rend="italic">Che la lingua buona di Italia per tutta Italia è intesa, e la fiorentina no: laonde italiana, e non fiorentina, si ha da chiamare la lingua de' scrittori.</p></argument>
<p>Si fa dal Varchi in quel suo dialogo dire al Conte: <emph>Ditemi, gli Italiani tutti non intendano il parlar fiorentino?</emph> E risponde egli: <emph>Diavol è! Perché volete voi, che se noi non intendiamo i Nizzardi et alcuni altri popoli di Italia, essi intendano noi?</emph> Ho gran piacer che la mia lettera di Nizza abbia dato argomento da valerse[ne] al Varchi. Ma qui prima è da notare una fallacia: che avendo ' Nizzardi la favella commune italiana e quella loro particolare, della quale a dietro si è parlato, egli parla della nizzarda come se essi non avessero la commune italiana. Vero è che ' Nizzardi quando usano la loro particolar favella non sono intesi dagli altri Italiani, ma sono intesi quando parlano con la commune, et <emph>intendano</emph> la commune di Italia. Et io ne posso render vera testimonianza, che essendo stato in quella città intorno a quindici mesi, e da uomini, e da donne, e da' cittadini universalmente sono stato inteso. Sì che la favella commune per tutta Italia è intesa. Se veramente ' Fiorentini, come egli afferma et io non nego, da altri popoli di Italia non sono intesi, questo interviene per la rozzezza, dirò così, della loro favella: e perciò non debbono voler che fiorentina si chiami la lingua nobile degli scrittori, ché quella è veramente nobile; e per tanto, che non per altro più, dannati sono di viltà di scrittura Dante et il Boccaccio, che per aver imbrattate le opere loro con parole schiettamente fiorentine.</p>
<p>Egli allega il Florido, nimico della lingua volgare, il quale la danna per non esser ella intesa per tutta Italia e per le isole vicine. A colui non ho da rispondere ora, anzi dico che se intende della fiorentina, dice il vero (fuor di questo, non avendo egli contezza di questa lingua, non ne poteva aver distinzione); sì che per la allegazion fatta dal Varchi si vien pure ad approvar che la lingua da tutte le regioni italiane intesa non è fiorentina.</p>
<p>Vuole il Varchi provar con uno altro modo che la lingua degli scrittori si ha da chiamar fiorentina, e fa pur domandare al Conte: <emph>Avete voi esempio alcuno alle mani, mediante il quale si mostrasse così grossamente ancora agli uomini tondi che Dante e gli altri scrivessero in lingua fiorentina?</emph> E poi fa tal risposta: <emph>Piglinsi le loro opere, e leggansi alle persone idiote, e per tutti i contadi di Toscana e di tutta Italia, e vedrassi manifestamente che elle saranno di gran lunga meglio intese in quelli di Toscana, e particolarmente in quello di Firenze, che in ciascuno degli altri; dico non quanto alla dottrina, ma quanto alle parole et alle maniere del favellare</emph>. Questo che dice il Varchi è vero in Dante, ma non nel Petrarca, che come puro scrittore è inteso per tutta Italia. Di Dante confesso che egli sarà meglio inteso dagli idioti toscani che dagli altri idioti italiani, e meglio da' fiorentini che dagli altri toscani. Ecco come sono cortese a fargli buone le sue ragioni. Ma perché sarà egli meglio inteso? Lo dirò io. Dante usa molte parole latine, ne usa delle ebree, e queste intese non sono dagli uni né dagli altri idioti. Ne usa di lombarde, e queste meglio sono intese in Lombardia che in Toscana, né in Fiorenza. Ne usa delle communi alla Toscana, e di particolari di Fiorenza: e quelle communemente sono intese da' toscani, e queste particolarmente da' fiorentini. E quali sono queste? quelle che da' Toscani e da tutta Italia sono rifiutate et aborrite: e noi vorremo che dalla feccia delle parole la lingua abbia da prendere il nome? Vedi estrema ostinazione! Egli per mantener la sua opinione allega Dante in quello che è dannato da lui; che esso Varchi scrive: <emph>Bastivi per ora sapere che coloro in tutte le lingue meritano maggior lode, i quali più agevolmente si fanno intendere</emph>. Se chi più agevolmente si fa intendere merita maggior lode, chi più malagevolmente intendere si lascia merita maggior biasimo. Et il Varchi da quello che è vizio in Dante vuol dar nome alla lingua. Delle parole degli scrittori italiani, o moderni o antichi, il maggior numero è quello (e senza comparazione alcuna è maggiore) che da tutta la Italia viene inteso: e dal più e dal più bello, e non dal meno o dal più sozzo ha da esser nominata la lingua. Piglisi uno scrittor puro, e veggasi se sarà meglio inteso in Fiorenza che altrove. E dirò pur questo, poi che il Varchi dice di me che sono eloquente, e che scrivo puro fiorentino: piglisi delle opere di questa mia pura fiorentinaria, e portinsi dall'un capo all'altro della Italia, e vedrassi che saranno intese così nelle estreme parti di Italia come in Toscana et in Fiorenza. Ma che dico di me? Piglisi il comento di Dante sopra le sue canzoni, dico il <title>Convivio</title>, e vedrassi che sarà nelle parole egualmente inteso per tutta Italia.</p>
<p>Propone il Varchi anche un altro partito, e dice: <emph>O veramente coloro che dicono che la lingua è italiana, scrivano o in verso o in prosa ciascun nella sua propria lingua natia, et allora vederanno qual differenza sia dall'una all'altra, e da ciascuna di loro a quella eziandio degli idioti fiorentini, ancor quando scrivono o dicono all'improviso</emph>. Questa è una impertinente proposta a dire che io scriva in una lingua particolare, della quale io non fo professione, a paragon di chi scriva in quella che è di sua professione. La comparazion si ha da fare di chi scrive meglio nella buona lingua, e non nelle non buone. E per venir ad un più saldo particolare: scriva alcuno fiorentinamente, e tratti materie communi, cavalleresche, morali, et ecclesiastiche, come ho fatto io, e le metta a comparazione al giudicio del mondo, e si vedrà se le balie o i libri siano quelli che insegnino scrivere.</p>
<p>Ma aggiungasi che il Varchi contra se stesso confessa non esser buona la lingua che si beve col latte, né che si usa dal popolo. Egli scrive che non solamente nello scrivere, ma eziandio nel parlare si debbono fuggire delle parole che sono <emph>nelle bocche de' fanciulli e di cotali grossolani che fanciullescamente favellano</emph>. E quali parole sono nelle bocche <emph>de'</emph> fanciulli, se non delle mamme e delle balie? e quali sono que' grossolani, se non del popolo? E come farò io questa distinzione di parole, se non leggendo, e con giudicio scegliendo le buone dalle non buone? Non è adunque nelle lingue delle balie, né del popolo buona lingua. E dice egli in uno altro luogo: <emph>“amorno”, “sonorno”, “cantorno”, e tutte le altre cotali, che, se bene si usano in Firenze, sono barbarismi, e conseguentemente non bene usate</emph>. E quell'<emph>ero</emph>, e quello <emph>avevo</emph>, e quello <emph>scrivano</emph> per dir <emph>scrivono</emph>, e quell'<emph>aitra</emph> per <emph>altra</emph>, e <emph>lalde</emph> per <emph>laude</emph>, e <emph>vadia</emph> per <emph>vada</emph>, <emph>fareno</emph> per <emph>faremo</emph>? In iscrivendo queste cose a punto mi sono capitate in mano scritture di Fiorenza, dove oltra le cose che ho detto, ho trovato usarsi <emph>fradicio</emph> per <emph>fracido</emph>, <emph>drento</emph> per <emph>dentro</emph>, <emph>dopo</emph> così per adverbio come per preposizione, <emph>dipoi</emph> per <emph>dapoi</emph>, <emph>andassi</emph> e <emph>portassi</emph> in terza persona, <emph>corsano</emph> per dir <emph>corsero</emph>, <emph>cascar</emph> per <emph>cadere</emph>, <emph>trovasti</emph> et <emph>andasti</emph> per seconda persona del maggior numero, <emph>viddi</emph> e <emph>vedde</emph>, prima e terza persona del preterito perfetto del verbo <emph>vedere</emph>, per doppia <emph>d</emph> contra la regola delle rime approvate, <emph>mane</emph> eziandio per <emph>mano</emph>, e <emph>visto</emph> e <emph>restar</emph> per <emph>veduto</emph> e per <emph>rimanere</emph>. Vi è anche <emph>glielo</emph> invece di <emph>gliele</emph>: il che doverebbe star forse bene secondo quello che scrive il Ruscelli nel suo <title>Fior di Rime</title>, dove egli si abbaglia che si dica <emph>gliele</emph> e <emph>glieli</emph>; e questo noto acciò che altri non creda che quella sia buona regola: <emph>gliele</emph> si dice sempre, e non altramente. Et avendone il Bembo insegnata la regola, non accadeva a colui farne grammatica nuova. Or e queste e quelle altre tante mostruosità di voci, che in questa e nelle altre scritture a dietro ho notate, sono fiori della favella fiorentina. Come faremo adunque a sbrigarci da tanti inciampi? Farem bene, ché dal Varchi abbiamo una bella distinzione da conoscer da cui imparar debbiamo la buona lingua, la quale è quella che egli fa del parlar de' letterati, degli idioti, e di coloro che senza lettere parlano, come egli dice, la <emph>lingua natia correttamente</emph>. E questi scrive egli esser coloro che <emph>sono nati in quelle case o vicinanze dove le madri, le balie, et i vicini parlano correttamente</emph>. Così dice il dottor Varchi. Ma a me occorre ora un altro pensiero: che se dagli individui si ha da dar nome alla lingua, egli dar si dovrà da quelle vicinanze che correttamente parlano, e non dalla corruttela di tutto il popolo; e bisogna veder quali sono le vicinanze, e così da quelle, o dalla più nobile, nominarla: e detto sia questo secondo la dottrina varchina. Or queste case e queste vicinanze vorrei io che mostrate mi fossero, dove le madri, le balie, et i vicini parlino correttamente. Non vi ha accademia veruna dove da tutti correttamente si parli: si parli ho detto? né pure si scriva; et il Varchi vuol dar vicinanze dove correttamente si favelli.</p>
<p>Questa è veramente una di quelle cose delle quali egli disputa che dir si possono possibili, ma che perciò non si fanno mai. Per questa sua regola adunque non ci sarà mai né vicinanza né casa che parli correttamente. Non vi ha in Fiorenza casa dove correttamente si parli, e dico casa, né grande, né picciola, quantunque vi fosse una persona sola.</p>
</div2>
<div2>
<head>CAP. XXVIII</head>
<argument><p rend="italic">Di alcune risposte impertinenti fatte dal Varchi al Trissino.</p></argument>
<p>Induce il Varchi i più belli argomenti e le più belle consequenze che mai siano state vedute. Dice il Trissino che <emph>specie con altre specie mescolate non si possono tutte insieme chiamare col nome di alcuna specie</emph> [...]: <emph>come se cavalli, buoi, asini, pecore, porci fossero tutti insieme in un prato, non si potrebbono insieme né per cavalli, né per buoi, né per nessuna delle altre specie nominare, ma bisogna per il genere nominarli, cioè “animali”</emph>. Et il Varchi risponde che se fossero comperati da un solo, o donati, si potrebbono chiamar <emph>di un solo</emph>. Si udì mai meglio rispondere? Non si parla che siano più di uno che di molti. Siano di un solo quelle cotante diverse maniere di bestie, come si doveran chiamare? Sotto la pronunzia <emph>di un solo</emph> non si comprendono né cavalli, né asini, né porci. Poi si domanda come sotto una voce tutti si abbiano a comprendere: e di un solo sono tre pronunzie, e non nome di alcuno di quelli animali. Ma così risponde il Varchi. Poi che vuol dire “comperati o donati”? chi ha comperate, o chi ha donate a Fiorenza le diverse favelle delle regioni di Italia, perché elle abbiano da prendere il nome da Fiorenza?</p>
<p>Egli risolve anche uno esempio dato dal Trissino di fiorini d'oro con un suo di fiorini d'archimia, né poteva risponder meglio, per mostrar che tutte le sue ragioni sono archimia.</p>
<p>Non recito gli argomenti del Trissino per fortificar le mie ragioni: che (la mercé di Dio) non me ne sento aver bisogno; ma così fo perché si conosca come il Varchi è simile a se stesso in tutte le parti.</p>
<p>E bene è da notare quello che dal Varchi ancora si recita: <emph>Dice il Trissino stesso nella sua <title>Sofonisba</title> “aver imitato tanto il toscano, quanto pensava dal resto di Italia potere esser facilmente inteso”. Di che seguita (come bene mostrò il Martelli) la toscana lingua esser tanto dalle altre italiane dissimile, che non è per tutta Italia intesa</emph>; di questo fa il Varchi gran festa, dicendo che il Trissino non seppe che replicare. Quel che replicasse il Trissino non mi curo di cercare; ma proverò io se saprò dir qualche cosa. “Il Trissino imitò il toscano quanto pensò dal resto di Italia potere essere inteso”: fuor di quello che egli imitò il toscano, che parlare usò egli? Fermamente delle altre regioni di Italia. E se mescolò quello delle altre regioni, dal mescolamento di tutte le regioni, e non da sola Toscana ha da ricever nome la lingua di quel libro. E se non lo ha da ricever da tutta Toscana, meno lo ha da ricever da Fiorenza, dalla quale il Trissino non dice aver presa imitazione. Argomentò il Martelli dalle parole del Trissino che la lingua toscana non è per tutta Italia intesa; la <title>Sofonisba</title> è intesa per tutta Italia: adunque non è scritta in lingua toscana. Toscani e Fiorentini dicono che la lingua toscana e la fiorentina non è intesa per tutta Italia: non è adunque da chiamarsi né toscana né fiorentina la lingua che per tutta Italia è intesa, ma italiana (torno e ritorno a replicar questa sentenza perciò che tratto tratto me ne è data la occasione). E così veramente italiana è da esser appellata la lingua di quegli scrittori i quali per tutta Italia sono intesi, e che più facilmente sono intesi, meritando massimamente essi maggior lode che gli altri, secondo la testimonianza del medesimo Varchi.</p>
<p>Or che volle intender il Trissino per quelle parole, di <emph>avere imitato tanto il toscano, quanto dalle altre parti della Italia potesse essere inteso</emph>? Quello che ho detto io di me, che io [vo] scegliendo il puro di questa, di quella e di quell'altra città, e da queste vo componendo come una insalata di diverse erbe e di diversi fiori, la quale non si può chiamare né petrosello, né menta, né dragone, né fiori di boragine, né di buglossa, né di rosmarino, essendo di tutte quelle e di tutti questi insieme composta, ma per comprendere ogni cosa insieme si dirà mescolanza: non altramente la lingua commune a tutte le regioni di Italia non da una sola ma da tutte insieme ha da prendere il nome: e tutte sotto nome di Italia sono comprese. Voi Toscani e voi Fiorentini dite che le vostre lingue da tutta Italia non sono intese; e volete dare il nome a quella che intesa è da tutta Italia! Questa non è compresa nella vostra, ma le vostre in questa sono comprese; e questa contien quelle, e non quelle questa: e quando la lingua si chiama italiana, anche voi ne avete la vostra parte; quando la chiamate toscana o fiorentina, levate agli altri la parte loro. Sì che questa è usurpazione, ladroneccio, e rubberia. Contentatevi della parte vostra, e non vogliate far ingiuria altrui.</p>
<p>Ma perché il Varchi allega me, in voler (non so come) approvar la sua intenzione, questo non voglio passar con silenzio. Scrive egli adunque così: <emph>M. Claudio, mentre che si sforza di provarla toscana e non fiorentina, la pruova mediante le sue ragioni fiorentina e non toscana</emph>. [...] <emph>Né voglio che sia creduto a me, ma a M. Ieronimo Muzio, il quale nella lettera al Signor Renato Trivulzio dice queste parole: “Non voglio lasciar di dire, che se queste città per parlar più fiorentinamente meglio parlano, a me sembra che egli specialmente si potesse risolvere che ella fiorentina si potesse chiamare”</emph>. Queste sono mie parole, sì. Ma notisi che io noto M. Claudio che dice cose che non fanno per lui: né perciò approvo le sue ragioni. Non dico che sia così, ma se così fosse, che per parlar più fiorentinamente meglio parlassero. Anzi mi dilungo io dalla sua opinione: che (sì come anche ho detto a dietro) io antepongo il parlar di altre città a quello di Fiorenza.</p>
<p>Seguita egli che io dico eziandio del Dolce, <emph>che per le ragioni che egli allega, la lingua più tosto chiamar si doverebbe fiorentina che toscana</emph>. Così ho detto veramente. E che fa questo? Certo non altro, se non che io vengo ad inferire che egli è così prudente scrittore, che volendo dire una cosa, ne dice una altra. Danno il scriver suo, non approvo il suo detto.</p>
</div2>
<div2>
<head>CAP. XXIX</head>
<argument><p rend="italic">Di diverse impertinenze del Varchi intorno alla lingua.</p></argument>
<p>Fa il Varchi alcuni discorsi intorno alle lingue greca, latina, e volgare; e dice la lingua latina non aver <emph>questi suoni, o vero elementi, che abbiamo noi: Gua, Gue, Gui, Guo, Guu</emph>. Et o io non lo intendo, o egli non sa quello che si dica: che <emph>Gua</emph> ha la latina lingua in questa voce <emph>Lingua</emph>, nel retto et in diversi casi nel singulare e nel plurale, e <emph>Linguax</emph> lo ha in tutti. <emph>Gue</emph> hanno ' Latini nel verbo <emph>Langueo</emph> poco meno che per tutti i numeri, per tutti i tempi, e nel nome <emph>Angues</emph>, et in <emph>Inguen</emph>. <emph>Gui</emph> è in <emph>Languidus</emph>, in <emph>Anguis</emph>, in <emph>Anguifer</emph>, in <emph>Anguimanus</emph>, in <emph>Anguilla</emph>, et in <emph>Sanguis</emph>, et in <emph>Inguinis</emph>, <emph>Inguini</emph>, <emph>Inguine</emph>. <emph>Guo</emph> si sente da chi dice <emph>Languor</emph>, <emph>Languoris</emph>, e così per tutti i casi dell'uno e dell'altro numero. Di <emph>Guu</emph> non mi ricorda averne esempio fra' Latini: et in questa lingua desidero che mi si mostri.</p>
<p>In questa lingua si usa di prepor la <emph>g</emph> alle parole che hanno principio dalla <emph>i</emph> consonante, come <emph>Ioannes</emph> Giovanni, <emph>Iulius</emph> Giulio, <emph>Ianus</emph> Giano, e così delle altre; et egli la prepone non solamente alla consonante, ma alla vocale: che parlando delle lingue greche, invece di dire <emph>ionica</emph> scrive <emph>gionica</emph>; et aggiungendo la littera accorcia la parola. Recitando egli alcune parole del Trissino, che ne fa menzione, scrive ionica, come ha trovato esser stato fatto dal Trissino: ma parlando da sé, scrive come ho detto; il che è pur troppo grande abbagliamento, scriva così chi che si sia.</p>
<p>Egli disputa che questa lingua non ha genere neutro, et appresso parla de' neutri.</p>
<p>Parlando della particella <emph>In</emph> dice: <emph>Io vi ho detto, che quando la parola che seguita comincia da vocale, egli non si dice “In” nel numero del meno, ma “Nello”, se la voce è masculina, e “Nella”, se ella è feminina. E pur il Petrarca disse: “Pommi in cielo, od in terra, od in abisso”</emph>. Questa sua regola è falsa. <emph>In</emph> si può dire in uno et in altro genere, seguiti vocale o consonante: che diciamo <emph>in un luogo, in ogni luoco, in anima et in corpo, in Alessandria, in Milano, in una et in altra parte</emph>. E tutte le scritture ne sono piene. Vanità adunque è stata mostrare che il Petrarca ha detto <emph>in abisso</emph>, che molti di tali esempii si trovano nel Petrarca; e nel secondo sonetto leggesi: <emph>E punir in un dì ben mille offese</emph>. Avrebbe potuto dire il Petrarca <emph>nell'abisso</emph>: <emph>Pommi in cielo, od in terra, o nell'abisso</emph>, se la regola fosse quale dice il Varchi , e l'averebbe detto; ma perciò che la regola non è tale, volle servar una altra regola, che è di aggiungere l'articolo così alle parole seguenti come alle precedenti: che se detto avesse <emph>nel cielo</emph> e <emph>nella terra</emph>, avrebbe detto nell'abisso, ma avendo detto <emph>in cielo</emph> et <emph>in terra</emph>, disse <emph>in abisso</emph>. Vero è che né le balie né il popolo al Varchi insegnata non aveano questa osservazione.</p>
<p>La regola veramente della particella <emph>In</emph> è questa: che avendo a seguir articolo, seguitando vocale o consonante, né nel masculino né nel feminino dir non si debbia nel singular né nel plurale <emph>in lo</emph> né <emph>in la</emph>, <emph>in li</emph> né <emph>in le</emph>, ma <emph>nello, nel, nelli, negli</emph> o <emph>ne', nella</emph> e <emph>nelle</emph>. Che non dirò <emph>in lo mondo</emph>, ma <emph>nel mondo</emph>; non <emph>in l'alto</emph>, ma <emph>nell'alto</emph>; non <emph>in la terra</emph>, ma <emph>nella terra</emph>; non <emph>in l'anima</emph>, ma <emph>nell'anima</emph>; non <emph>in gli uomini</emph>, ma <emph>nelli</emph> o pur <emph>negli uomini</emph>; non <emph>in li libri</emph>, ma <emph>ne' libri</emph>; non <emph>in le tenebre</emph>, ma <emph>nelle tenebre</emph>. E questa è vera regola, e da esser osservata; e se bene il Varchi recita alcuni pochi luoghi del Petrarca, e se bene alcuni moderni, o ignorantemente o inavvertentemente, la hanno trapassata, non perciò voglio dir col Varchi , che quando bene mi tornasse, ne farei il medesimo: anzi dico, che se io ho alcuna volta detto in la, ho fatto errore, e non tornerei a dirlo, né voglio esser maestro di transgressione, ma di osservazione. Questa è ben delle sue dottrine! Come è anche quell'altra, che per aver una volta detto il Bembo <emph>darte</emph> fuor di regola, altri <emph>non si dee sdegnar</emph> di far il medesimo: ma insegnando una mala regola, parla anche senza regola; che era da dire che altri <emph>non dee sdegnare</emph>, e non <emph>non si dee sdegnare</emph>.</p>
<p>Or perciò che il Varchi dubita perché Dante abbia detto con una <emph>l</emph>: <emph>Questo è divino spirito, che ne la Via d'andar su ne drizza senza prego</emph>: quantunque nelle rime egli sia molto licenzioso, in questo luogo non conosco io licenza, ma regola, che nel verso per una sola <emph>l</emph> si debbia scrivere, e con due nelle prose; e questo è da me gran tempo stato osservato.</p>
</div2>
<div2>
<head>CAP. XXX</head>
<argument><p rend="italic">In qual lingua scrisse Dante. E che pure italiana si ha da appellar questa lingua.</p></argument>
<p>Mi sono anche domenticato di dire che il Varchi allega il Boccaccio, il qual nelle <emph>Genealogie degli antichi Dei</emph> dice che Dante scrisse in lingua fiorentina. Vero è che egli lo dice, ma Dante lo nega, e dice di aver scritto in lingua italiana: e potrei dir che di ragione poteva meglio saper Dante qual fosse la lingua fiorentina che il Boccaccio ; sì come il Boccaccio meglio averebbe potuto riconoscer la lingua di Certaldo che fatto non averebbe Dante. Ma pare anzi di dover dire una altra cosa: che parendo al Boccaccio di esser stato da' Fiorentini onorato per esser egli stato alla loro cittadinanza ricevuto, in segno di gratitudine volle render loro questo onore di dir che Dante scritto avea nella loro lingua. Ma per poco consentirei io a dir che Dante scrivesse in lingua fiorentina, secondo quello che M. Sperone fa dir al Bembo nel dialogo suo <title>Delle lingue</title>: che egli <emph>sente bene spesso più del lombardo che del toscano</emph>, e <emph>più di contado che di città</emph>. Sì che se vogliono pur che Dante abbia scritto fiorentinamente, lo accettino con questa condizione, che (quanto è in noi) ne facciam loro liberamente un dono. Et in questo modo veder potrassi ancora quanto sia vero quello che dal Varchi si dice in una sua risposta al Conte, che lo domanda se nascendo differenza come scriver si dovesse una parola fosse da credere a' Fiorentini soli, o a tante altre città così di Toscana come fuori. Et egli dice: <emph>A' Fiorentini; presupposto esser vero quello che niun niega, la lingua fiorentina esser la più bella di tutte le italiane</emph>. Sì che se niun niega la lingua fiorentina esser la più bella di tutte le italiane, egli ha ragion di quel che dice: ma mancando quel presupposito (come manca), egli non ha detto nulla. Io sono pur uno di quelli che lo niega, et egli ha confessato che il Vellutello la ha per pessima fra tutte le toscane; e per non parlar io delle altre città, io ho la lingua di Siena per molto più pura e leggiadra che quella di Fiorenza, né credo che né quella, né delle altre città siano per consentire. E per tornare a Dante, se Dante ha scritto fiorentino, e quella lingua è più da contado che da città, secondo che ci ha scritto lo Sperone, poscia il Varchi prepone la lingua del contado a quella delle città: e chi sa che alle orecchie sue più non fosse a grado la favella del contado che delle città, avendone egli dalla origine così avezzo il sentimento dello udire? Mirabil cosa è che egli voglia che Fiorenza sola abbia più auttorità nella lingua di Italia in introducer una nuova ortografia che tutta Italia insieme. E perciò che far non posso che nelle cose che ho da dire o da scrivere io non parli liberamente, dico questa al parer mio esser maggior arroganza che non fu quella di dire che Fiorenza non è inferiore ad alcuna città di Italia: che in quel dire si poteva presuppor che ce ne fossero delle pari, ma in questo sopra tutta Italia le dà auttorità e la fa superiore. Questa a me sembra una cosa propriamente simile a quella che usano di far gli eretici, la cui persuasione è tale che ognun di loro vuole saper più che quanti uomini dotti sono stati nella Chiesa di Dio dalla ascension di Cristo in cielo infino alla venuta di Lutero: che costui vuole che ' Fiorentini soli siano i più dotti, et i più giudiciosi, e quelli che abbiano maggior auttorità, che tutti gli uomini che sono in tutto quel paese <emph>Ch'Appenin parte, e 'l mar circonda, e l'Alpe</emph>.</p>
<p>Io non so se mi debbia credere che il Varchi fosse di così poco sapere che da lui non si intendesse, che sì come sono nell'uomo membra diverse, e che da niuno di quelle è nominato l'uomo, che non si chiama né mano, né piede, né cuor, né fegato, né occhio, né orecchia, né lingua, né cervello, né capo, ma è appellato di nome che queste e tutte le altre umane membra in sé comprende; e la favella dell'uomo non è detta né manesca, né pedestre, né corale, né fegatosa, né occhina, né lenguatica, né orecchiella, né cervelliera, né caputa: così nel gran corpo di Italia Fiorenza è un membro, et un picciol membro (che i gran membri sono le regioni, et essa è membro di membro), e perciò non dee presumer di voler dar il nome alla lingua delle membra maggiori, e di tutto il corpo insieme, che questo è propriamente come se nel corpo umano un dito, o pur una unghia, tutto lo volesse signoreggiare.</p>
<p>Scrive il Varchi di questa lingua: degli articoli, de' segni de' casi, che i nomi non si variano secondo che fanno in altre lingue; parla de' comparativi e de' superlativi, del raddoppiare le voci in voce di superlativo, che non abbiamo il neutro, né supini; ragiona de' gerundii, dell'aggiungere il verbo singulare al nome plurale, de' nomi scritti senza aspirazion nel numero minore, e con aspirazion nel maggiore, e di altre cose simili, che sono communi a tutte le regioni di Italia. E di altri ornamenti parla ancora, usati non tutti in un luogo, ma che in ogni luogo sono intesi; e per usargli o non gli usare, non mutano sentimento: sono, come ho detto, ornamenti, ma non di sustanziale necessità. E se tutta Italia usa et intende questa lingua, con le medesime leggi, perché vogliamo darle nome da una parte, la cui lingua né per tutto è usata, né per tutto è intesa? e se ella è nata in una parte, perché vogliam dir che ella debbia esser appellata da quella dove ella non è nata? Bella pare a me quella distinzion fatta da Dante delle lingue del <emph>sì</emph>, dell'<emph>oi</emph>, e dell'<emph>oc</emph>: che dove si dice <emph>s'</emph> sia una lingua, altra dove si dice <emph>oi</emph>, et altra dove <emph>oc</emph>; sì come se volessimo distinguere la lingua tedesca dalla schiavona, che diremo lingua di <emph>io</emph> e lingua di <emph>ia</emph>. E ciò mise in pratica Dante dicendo:
<quote rend="block">
<lg>
<l>Ahi Pisa vituperio delle genti</l>
<l>Del bel paese là dove il Sì suona!</l>
</lg>
</quote>
</p>
<p>per dir del bel paese dove si parla italiano. Tutti quelli scrittori adunque che scrivono italicamente, poi che per tutta Italia si dice <emph>sì</emph>, in lingua italica ha da dirsi che scrivano.</p>
<p>Vero è che è da avvertire che anche ' Spagnuoli dicono <emph>sì</emph>, ma non per ciò è una lingua medesima con la nostra, che né è nata fra noi, né in tutte le parti di Italia communemente intesa; né la nostra nata fra loro, né per tutta Spagna intesa: per che dir si potranno anzi sorelle che una. E parlò Dante di questa come di lingua nobile, e come egli dice, illustre, per essere infino allora nobilitata da scrittori, il che non era per avventura la spagnuola: che anche il Varchi non vuol che sia veramente lingua quella che non ha scrittori. Dice il Varchi in un luogo che <emph>le lingue nobili hanno bisogno de' scrittori</emph>. E doveva dir che le lingue per <emph>farsi</emph> nobili hanno bisogno di scrittori: che già fatte sono nobili quelle che gli hanno, e bisogno ne hanno quelle che non sono nobilitate.</p>
</div2>
<div2>
<head>CAP. XXXI</head>
<argument><p rend="italic">Che il Varchi non bene dice che la natura non poteva far che il mondo parlasse con una sola lingua.</p></argument>
<p>Disputa il Varchi con molte parole che la natura far non poteva che <emph>tutti gli uomini in tutti i luoghi et in tutti i tempi favellassero in un linguaggio</emph>. Et io non so come allegar si possano ragioni dove la verità apparisca in contrario, ché anzi dir non si possono ragioni, ma cavillazioni e sofistarie quelle cose le quali si producono contra la verità manifesta. Noi sappiamo pur che Adamo con la sua successione parlò in una lingua infino alla edificazion della Torre di Babilonia: lo sappiamo dico, perciò che la verità della Sacra Scrittura ce lo dice, facendoci sapere che in tutto il mondo era una favella. E da Adamo alla fabrica della Torre di Babel, dal calculo de' libri sacri si raccoglie che furono più di mille e settecento anni: e se tanti si mantenne una lingua, poteva anche arrivare a duemila, e durare tre, e quattro, et infino al fine del mondo. Che avendo Adamo posto nome a tutte le cose, e chiamandole ciascuna col medesimo, non vi avea pericolo che forestieri nuovi vocaboli ci portassero, né che le proprie voci si mutassero o si corrompessero. Risposto abbiamo a dietro a quella vanità che Dante fa dire ad Adamo della mutazion della sua lingua, che di quel suo detto non vi ha né pruova, né ragion, né congettura, né verisimilitudine. Poté fare e fece la natura una lingua, e fu la moltiplicazion delle lingue data in punizion della umana arroganzia, e non perché la natura far o mantener non ne potesse o non ne dovesse una sola. E tanto è vera questa opinione, che qual tiene altramente, per mio parere, non può mancar di suspizione di eresia. Ma e quella è opinione filosofica; e sappiamo che i filosofi sono i patriarchi degli eretici. A torto adunque ha il Varchi dannato il Bembo in questo articolo che egli si sia ingannato, ché anzi egli si è in ciò di grandissima lunga abbagliato.</p>
<p>Di belle ragioni va allegando il Varchi in questo suggetto: alle quali per mancar loro il fondamento della verità, non accade far risposta. Ma pur una per essere notabilmente ridicula mi piace di ricordare, et ella è tale: che se ci fosse una lingua sola, noi non ci potremmo con le scritture <emph>fare immortali</emph>, ché <emph>i luoghi sarebbon presi tutti</emph>; e che <emph>Virgilio non avrebbe potuto agguagliare Omero, né a Dante sarebbe stato conceduto pareggiare l'uno e l'altro</emph>. Quasi come la natura abbia avuto questo rispetto, o che avendo scritta Omero la <title>Iliada</title> e la <title>Odissea</title>, Virgilio non avesse potuto scrivere la <title>Eneida</title>, né Dante la sua <title>Comedia</title>. Ma che dirò della commodità nostra, la quale stata sarebbe molto maggiore, quando le arti e le scienze state ci fossero insegnate nella lingua nostra naturale, e che a' Greci stato non fosse necessario andarle da' Barbari raccogliendo, con fatica di apprender prima le loro lingue? E così a' Latini da' Greci, et a noi da' Greci e da' Latini? Altre dottrine, et altri scrittori averemmo noi in ogni maniera di discipline e di scritture, quando levate ci fossero le tante difficultà! E come belli sarebbono que' paragoni che si farebbono delle opere scritte in una medesima lingua per tutte le parti del mondo! e come spiegheria l'ali la fama de' nostri, che si stenderieno per tutte le quattro parti del mondo, in questo e nell'altro emispero! Chi avesse i primi luoghi occupati, loro pro; non mancherebbe a' belli ingegni aggiunger delle cose nuove, e combatter con chi fosse stato anteriore. Non si sono veduti e non si veggono di coloro che latinamente hanno scritto e scrivono e prose e versi meglio di molti degli antichi secoli? E se questo si fa in una lingua che ci è straniera, e morta, che si farebbe nella viva naturale? Danno e non vantaggio ci è stata la multiplicazion delle lingue. Altramente sarebbe da dir che dal peccato ci fosse nato premio, e non punizione. Et ad Omero ritornando, et a Virgilio et a Dante: io non intendo quello che egli si voglia dire, o pur egli non sapeva quello che si dicesse. La grandezza di Dante è per la dignità del suggetto e della dottrina. Se Omero avesse scritta la sua <title>Iliada</title>, e Virgilio la sua <title>Eneida</title>, e Dante la sua <title>Comedia</title> in una lingua stessa, sarebbe per questo Dante men grande di quello che egli è? Fermamente no: se egli comparato a loro è grande, è per lo suggetto. Quanto al modo dello scrivere, chiara cosa è che più leggiadri scrittori sono que' due nelle loro lingue che Dante nella sua. Che adunque averebbe pregiudicato che gli uni e l'altro avesse scritto in una stessa lingua? Anzi ne averebbe avuto vantaggio Dante; che se per tanti anni avesse avuto scrittori che così politamente avessero scritto, alla età sua si sarebbe trovato aver una lingua limata e pura: di che non averebbe, pur volendo, potuto imbrattare i suoi versi con parole né lombarde, né del contado di Toscana. Dell'agguagliar veramente, o <emph>pareggiar</emph> Dante a Virgilio et ad Omero, anzi del dir che vinca Omero nel verso eroico, et in un altro luogo (pur di poeti facendo comparazione) che gli è superiore, questa mi pare una cosa da dire in sogno; ma se avesse sognato, non si vederebbe scritto. Non so se io debbia credere che vaneggiasse, o che Omero e Virgilio sono poeti, e poeti eccellentissimi, e Dante è ogni altra cosa (al mio giudicio) più tosto che poeta. Questa cosa scrivo io vegghiando, e dico tale esser il mio giudicio: se ad altrui parrà che io vaneggi, o altro, facciane quel giudicio che più gli pare.</p>
</div2>
<div2>
<head>CAP. XXXII</head>
<argument><p rend="italic">Conclusion dell'opera.</p></argument>
<p>Tanto pare a me che basti di aver risposto all'<title>Ercolano</title> per ributtar la falsa opinione, e per far palese la non sincera intenzion del Varchi : e per difender la nobilissima nostra lingua dal disonore che egli ha studiato di farle, levandole un nome splendentissimo, per dargliene uno oscuro a comparazion di quello che dato gli viene da noi. E parimente mi persuado di aver liberato me dalle ingiuste offese che egli ha tentato di dovermi fare, avisando di avergli renduto il cambio a misura colma. Che avendo prima mostrato come egli sia poco atto a scriver dialoghi per le diverse imprudenze che nel principio e nel corso di quello si trovano, ho risposto ad alcune sue impertinenti e non vere proposte, e mostrato che le lingue né da individui né da città non debbono il nome prendere, ma da tutte insieme le regioni dove si parlano: il che per più di un capitolo ho mostrato. E provato ho chiaramente che a bene scrivere non importa più esser nato in uno che in altro luogo, col trar la medesima sentenza dallo scrivere dell'istesso Varchi , il quale ha tenuto il contrario; facendo ancora conoscere che da' libri bisogna imparare a scrivere, ributtando l'opinione di coloro che hanno per sofficienti aestri di buona lingua le balie et il popolo, e mostrando che anzi nuoce più che non giova, per apprendere a bene scrivere, l'esser nato toscano o fiorentino: e per più chiara prova del mio detto, da me stato è notato, che quantunque il Varchi facesse professione di osservator di questa lingua, pur nel suo <title>Ercolano</title> vi sono di molti errori. Trattato abbiamo del nome di questa lingua, rifiutando la opinion di lui, il quale voluto avrebbe che ella fiorentina si appellasse; e con la testimonianza delle sue e delle altrui allegazioni ho fatto conoscere ciò non esser vero, e che la lingua fiorentina non è buona lingua, non corretta, non pura, anzi macchiata e viziosa, e che di pronuncia non è accettabile, e per iscrivere è dannabile. Da noi è stato appresso scoperto quanto male siano accomodate le risposte del Varchi ad alcune ragioni che io aveva allegate disputando che la lingua chiamar si doveva italiana. Né son mancato di far conoscere quanto scioccamente egli abbia voluto tentar di mentirmi, manifestando anche la fallacia sua, che non potendo dirittamente rispondere alle cose da me dette, con falso sillogismo ha voluto dannar me, quasi come io abbia fatta una non seguente consequenza. In molte cose poi da me sono stati ritorti i detti di lui medesimo; et avendo io per a dietro dimostrato che la lingua italiana nata è fuori di Toscana, et avendo esso fatto prova di rispondermi, né trovando modo, si è andato inviluppando, con dir cose che non hanno fondamento, né stanno insieme, e dalle quali eziandio si trae vero esser quello che da me si dice. Delle quali cose tutte ne è stata da me fatta una raccolta, con far palese la confusion della sua mente; e perciò che eziandio contra le cose che da lui si dicono, ha sparsa per quel libro una sua cotale opinione che questa nostra commune lingua composta sia della latina e della provenzale, questa ancor per la risposta mia apparisce essere una vanità.</p>
<p>Dannando poi egli me di poca modestia, fo chiaro che egli a torto mi condanna, e dimostro quanto egli sia immodesto, presontuoso, e mordace in parlar di altrui: dove da molte altre opposizioni da lui fattemi, mi persuado di essermi così bene sodisfatto che io me ne possa stare senza altro dirne.</p>
<p>Avendo poi il Varchi con molto studio voluto mostrar che il libro <title>Della volgare eloquenza</title> non è di Dante, da me si fa apertamente vedere la verità esser contra di lui, annullando tutte le sue allegazioni; et appresso essendo stati allegati da lui diversi luoghi di Dante e del Petrarca per mostrar che hanno scritto in lingua fiorentina, si mostra da quello che rispondo io che non solamente egli non prova la intenzion sua, ma che produce cose che gli sono contrarie. Ma et allegandosi da lui chi dice che la lingua toscana non è intesa per tutta Italia, e dicendo egli ancora il medesimo della fiorentina, ha data occasione a me di rispondere che anche per questa ragione la lingua degli scrittori non ha da appellarsi né toscana, né fiorentina: che ella non è né l'una né l'altra di esse, dapoi che ella è per tutta Italia intesa, e quelle no.</p>
<p>Rispondo poi ad alcune sue, non so se debbia dir cavillose o goffe, risposte fatte al Trissino, et alle allegazion che egli fa de' miei scritti, quasi come facciano a suo proposito; ma si inganna, ché di nulla lo servono. Ma mi era domenticato di dire, che non volendo egli che quale non è nato o allevato in Fiorenza non può bene scrivere, rende testimonianza a molti, nati et allevati eziandio fuori di Toscana, che bene scrivono; e confessa che quelli eziandio che a' Toscani sono forestieri possono così bene, e meglio scrivere, come ' Fiorentini: et a questo modo in un luogo dice una cosa, et in altro una altra, contradicendo a se stesso.</p>
<p>Tratto appresso, pur a lui rispondendo, in qual lingua scrivesse Dante, e conchiudo questa doversi chiamare italiana. E per tutto questo libro parlo di Dante, del Petrarca e del Boccaccio, di loro facendo diversi giudici, secondo i propositi, come si debbiano imitare; come legger si debbiano i libri toscani; che le parole con giudicio si hanno da eleggere; in qual modo si abbia da studiar per far buono stile; e cose tali, che possano essere utili a coloro che nello studio di questa lingua sono novelli. E finalmente ributto una erronea opinion del Varchi, che la natura far non poteva che nel mondo fosse una sola favella.</p>
<p>Questo è in somma quanto in brevità si può dir di quello che in questa mia operetta mi è venuto scritto. Molte altre cosette vi si troveranno per entro scritte: che ogni festuco non si può legare in fascio, e bisogna che ci rimanga anche da spigolare. Sono più volte ritornato a parlar di una cosa istessa, così richiedendo le materie delle quali in diversi luoghi si trattava. Ma sarà stato per avventura non senza utile, che sempre ho aggiunta alcuna cosa nuova. Ben mi assecuro di non solamente avere attenuta la promessa che feci nel principio dello scrivere, anzi di aver pagato il debito con usura. Vero è che mi par di vedere che non ci mancheranno di coloro i quali averanno molte delle parole mie per odiose in queste scritture, per aver io liberamente (secondo il mio giudicio) per tutto seminata la verità; e chi di quella veramente si diletta, né giudica per interesse né per animosità, credo che più tosto di questa mia libertà si averà da sodisfare che da ripigliarmene. E desidero che ciascuno che mi averà letto, non incontanente si alteri, per aver trovate cose che non sono secondo il suo piacere, ma rimessa la passione, e fattosi neutrale, consideri se ho veramente scritto o no, e se ho avuto cagione o no di così scrivere. E perciò che io sono uomo, e so di esser uomo, e come uomo posso avere errato: e se chi che sia mi farà accorto di alcuno errore, in tal caso alla ammenda mi troverà liberamente esser apparecchiato.</p>
</div2>
<div2>
<head>CAP. XXXIII</head>
<argument><p rend="italic">Aggiunta.</p></argument>
<p>Avendo io scritta questa mia operetta, sono soprastato un tempo a darla in luce per tornare e ritornare a rivederla, et a diverse persone la ho fatta vedere per intenderne la loro opinione, e posso dire che di persone letterate e giudiciose tale è stato il parere che io non mi pento di averla scritta.</p>
<p>Or fra gli altri è stato un tale, dal quale pur mi credeva dovere aver fedel risposta. Ma par che il valente uomo la abbia letta con intenzione tutta diversa da quello che si richiedeva alla confidenza da me mostrata verso di lui; la qual, se voglio dire il vero, più fu che egli intendesse la affezion che io gli portava che perché io ne aspettassi fior di giudicio. Ora ho di lui sentito che si vanta di scrivermi contra: di scriver contra la <title>Varchina</title> del Muzio, e contra la opinion del Varchi e contra la mia; e con tutto ciò si schiva che io non lo sappia, et avviluppando parole di voler accompagnar questo suggetto con una materia già scritta da lui, ma non publicata, per mostrar di aver prima avuto questo pensiero: ma di quella è un tempo che ha detto di averla scritta, e di questo non ha mai fatto motto; e dir che scrive contra la <title>Varchina</title> lo condanna di animo maligno, et il celarlo a me, et il farne quelle chiose, dà manifesto indicio che conosce di far mancamento, e pur si compiace di mancare. Or se egli scrive così ritirato, non so quello che io mi debbia imaginar della publicazione. Ma per avventura egli fa suoi avisi: “il Muzio ha settantaotto anni, oggi o domane morirà, et io manderò in luce il libro mio: né si sapra il mio fallo, et egli risponder non mi potrà”. Laonde io ho preso per partito di far quella risposta che per me si può mentre sono in vita.</p>
<p>Dico adunque che l'uomo da bene non fa mancamento, quantunque egli sia securo che non si abbia a risapere, anzi se ne guarda per mantenersi uomo da bene: che commettendo difetto, con tutto che di fuori stia celato, la conscienza sua gli fa fede che egli è un tristo. E non lieve mancamento è quello di costui, se non come è il tradimento: io mostro a te una cosa mia, e ti richieggo che me ne dichi la verità acciò che intendendola io, et iscorgendo forse alcuno errore negli scritti miei, possa rimediare che altri non mi scriva contra; e tu manchi a questo officio di dirmi il vero, e ti rivolgi a scrivermi contra. E quale è radimento, se questo non è tradimento? Se io avessi suspetto di esser da chi che sia nella persona offeso, e pregassi altrui che fosse meco a mia securezza; et essendo noi insieme, e facendo io passo innanzi, egli mi desse delle ferite, non sarebbe questo tradimento? Fermamente sì. Né minor fallo è questo di costui, non essendo mancamento minor l'insidiare all'onore che alla vita altrui. Sappia adunque ciascuno, che publicandosi scritti di tal materia, chi li leggerà, leggerà scritti di un traditore: e perché altri non avisi che io faccia questa invenzione per proveder che altri non mi risponda in difesa della lingua fiorentina o della toscana, dichiaro che costui non è romano, et è qualche anno che abita in Roma, e non è né fiorentino né toscano.</p>
</div2>
</div1>
<div1>
<head>ANNOTAZIONI SOPRA IL PETRARCA</head>
<div2 n="Introduzione">
<p>Sì come il discorso mio fatto intorno al <title>Corbaccio</title> diede occasione che nascesse la <title>Varchina,</title> così da quella ne è uscito un altro o parto o sconciatura: laonde potrò quasi dire che gravide siano le mie scritture; e che quella prima partorì la seconda figliuola, e la seconda ha partorita questa terza. Ma bene sarà pure che siano tali che stimate siano degne di aver vita. Avendo alcuni amici miei veduto quello che scritto è nella <title>Varchina,</title> che nel Petrarca sono eziandio delle cose che mi offendono, mi hanno confortato a mostrare quali elle siano, pensando per avventura che possa esser di giovamento a' giovani studiosi di questa lingua. Né si maravigli alcuno che in quel poeta possano esser cose non così concettabili, che essendo egli succeduto ad un secolo così rozzo, e di favella alle orecchie nostre così spiacevole, fu ben grande impresa a riducere i componimenti suoi a tal leggiadria che dir si può che egli data ci abbia una nuova lingua. E sì come chi cavalca in compagnia per lo fango convien che ne esca zaccheroso, non altramente a lui, che fra così fangosi scrittori per strade piene di loto si trovò far camino, non è maraviglia se qualche schizzo addosso gli rimase. Laonde non è se non bene, che sì come egli si faticò per lasciare a noi una lingua polita e netta quanto più per lui si poté, così anche noi con ogni studio procuriamo di darle perfezione.</p>
<p>Noi veggiamo per prova che le arti e le scienze da uno ad altro secolo tuttavia si vanno avanzando: se le tavole de' dipintori, se le statue degli scultori di cento anni a dietro si metteranno a paragone con quelle della nostra età, molto perderanno di dignità. Né lo stile di chi latinamente scrisse già dugento anni passati è da agguagliare a quello del nostro secolo. Il medesimo si vede nella delicatezza delle foggie de' panni di seta e de' ricami, nelle arme de' soldati, nell'edificar delle case, nel fabricar le navi e le galee, nel fortificar delle città, e così nelle altre arti, siano onorate o vili: che le cose le quali appresso i nostri antecessori erano di ammirazione, a noi non sono di molta stima. Così aviso io che al Petrarca, comparando i suoi componimenti con quelli de' poeti stati avanti a lui, poteva parer di aver fatto assai: e tanto più quanto egli forse non teneva questa per sua principal professione, persuadendosi di dover conseguir maggior gloria de' suoi poemi latini che dal <title>Canzoniere</title>. Del quale egli medesimo scrivendo dice che, <emph>s'avesse pensato che sì care fosser le voci de' sospir suoi in rima</emph>, fatta ne averebbe maggior quantità, et usato vi averebbe studio e diligenza maggiore. A quello adunque, dove egli fu meno studioso e diligente, mi par ben che si convenga alla età nostra, nella quale graziosamente finisce questa lingua, di purgarla quanto più si può, per lasciarla nettissima alla posterità, da lei levando <emph>Lappole e stecchi con la falce adunca</emph>. Il che fatto ci verrà, se oltra Dante et il Boccaccio e quali altri si siano antichi scrittori, anche nello scuotere degli scritti del Petrarca ci sbrigheremo da quelle cose, che se egli a questa età ritornasse, se ne averebbe a guardare. Delle tali cose adunque sono io andato notando: e non solamente fatta ho raccolta di parole, ma ancora di forme diverse di parlari, così da essere imitate, come da essere schivate. Trattato ho eziandio di qualche regoletta della lingua e del comporre: riducendo ogni cosa in quella maggior brevità e chiarezza che stata mi sia possibile, liberamente e sinceramente dicendo la mia opinione. Né mi imputi alcuno a presunzion questa fatica: che questo mio giudicio di alcune poche cosette del Petrarca non fa che egli non sia quel grande, et al mio parer, quel principale poeta che egli è di questa lingua; ma può ben essere di avvertimento a chi scrive, di qual maniera egli abbia da studiare in esprimere i suoi concetti, vedendo come anche in questo principale lume della lingua non ci mancano de' nei. Né sia perciò chi noti questo mio scrivere come di persona che voglia fare il censore e prescrivere altrui le leggi di quello che si abbia da servare o da schivare: che io ho proposto di dover parlar delle cose che nel Petrarca mi offendono, e di leggieri può avvenire che quello offenderà me che non offenderà altrui, e che quello che piacerà altrui non piacerà a me: che a quale è più all'animo veder una figura maninconica, e a quale una allegra; e chi vuol le sue fabriche di pietra rustica, e chi di marmo polito. Quello adunque che io dirò sarà di quello che sento io, e le regole che io darò saranno regole che io prescrivo a me stesso di dover seguitare. Di tanto mi assecuro bene io, che per guardarmi da usare parole usate dal Petrarca, non offenderò alcuno che legga le mie scritture; là dove volendo altri senza scelta dir tutto quello che è stato detto da lui, et iscrivere come è stato scritto da lui, non credo che sia per satisfare ad ognuno.</p>
</div2>
<div2>
<head>Che nelle stampe del Petrarca sono non pochi errori</head>
<p>Per prima annotazione ho da porre che io non ho i testi stampati del Petrarca per così fedeli che non abbiano bisogno di correzione: che se bene è opinione che gli impressi da Aldo sieno venuti dagli originali del Petrarca, questo non fa che perciò non vi siano delle scorrezioni; e se ve ne sono delle manifeste ad ognuno, si può anche presumere che ne siano delle altre non così aperte. Manifeste scorrezioni sono che alcuna volta si trova scritto <emph>virtù</emph> et altra <emph>vertù</emph>, <emph>innanzi</emph> et <emph>inanzi</emph>, <emph>inamorato</emph> et <emph>innamorato</emph>; nel mezzo de' versi si legge <emph>allontanarme</emph>, <emph>aguagliarse</emph>, <emph>farme</emph>, <emph>rammente</emph>, <emph>arrive</emph>, e simiglianti, che la ragion vuole che finiscano in <emph>i</emph>. <emph>Sevro</emph> viene da <emph>separo</emph> verbo, et è scritto <emph>scevro</emph>. <emph>Da po</emph>, così diviso, si legge per <emph>dapoi</emph>. <emph>Tra le scogli</emph>; <emph>Come raggio di sole</emph>. <emph>Questo</emph> è in luogo di questi. <emph>Si mai percote</emph> è scritto per <emph>se mai</emph>, e <emph>non se può</emph> per <emph>non si può</emph>, mettendo <emph>si</emph> dove va <emph>se</emph>, e <emph>se</emph> dove ha da esser <emph>si</emph>; <emph>cità</emph> per <emph>città</emph>; <emph>que</emph> per <emph>quel</emph>, et altre cose così fatte. E che dirò di <emph>cianze</emph>, <emph>lanze</emph>, e <emph>guanze</emph>? Ma peggio è poi che stampatori e commentatori in un sonetto fanno che ne' ternarii <emph>gentile</emph> et <emph>oneste</emph> si rispondono come rime: e dove è <emph>gentile</emph> vuole essere <emph>celeste</emph>. <emph>Mezzo</emph> per due <emph>z</emph> è scritto per tutto, e così <emph>rezzo</emph>, per <emph>mezo</emph> e <emph>rezo</emph>; della qual cosa ho copiosamente scritto sopra il <title>Corbaccio</title>. E medesimamente posto è alcuna volta <emph>sei</emph> per <emph>se'</emph>, verbo. Le quali cose sono tutte così manifeste scorrezioni, che se io le avessi vedute scrivere al Petrarca, non averei rispetto di mutarle, ché contra la ragion manifesta non vi vale né abbagliamento, né abuso, né auttorità: e chi è colui che nello scrivere non faccia degli errori? E massimamente in componendo, dove altri è più intento a quello che ha da dire, che come abbia a scrivere. Se adunque in alcun luogo averò opinione che mutar si debbia o aggiungere una lettera, rendendone la ragione, non so perché io debbia esser ripreso di presonzione. Né, se alcuna volta dirò che il Petrarca averebbe potuto far un verso più bello, o una più commoda costruzione, mi doverà perciò dannare alcuno così incontanente, ma esaminar ben prima perché così da me si stimi: che se con diritto occhio aviso che molte poche abbiano ad esser quelle cose nelle quali la diligenza mia non abbia da esser approvata, non spero già di dover fuggir la malignità di coloro i quali, come è loro posto in mano componimento altrui, non ad altro agguzzano l'occhio e l'intelletto che a cercar cosa da poter lacerare; ma que' tali col peccato ne fanno insieme la penitenza, ché la rabbiosa invidia con vie più fieri morsi straccia i loro cuori, che le lor male acute lingue non fanno degli scritti altrui. Ora passiamo avanti alle cose particolari.</p>
<quote rend="block">
<lg>
<l rend="italic">— Voi ch'ascoltate in rime sparse il suono</l></lg><p><bibl>[I]</bibl></p>
</quote>
<p>Quel vocativo <emph>Voi</emph> non pare a molti, né a me, che abbia dove appoggiarsi, e che così non stia bene. Il dir <emph>Voi ch'ascoltate [...] Spero trovar mercé</emph> non fanno legatura: ci vorrebbe un verbo che bene rispondesse a <emph>Voi</emph>, come <emph>intendiate, porgete favore</emph>, o simigliantemente. Dante disse nelle <title>Canzoni</title>: <emph>Voi, ch'intendendo il terzo ciel movete, Udite il raggionar ch'è nel mio core</emph>; e nel <title>Paradiso</title>: <emph>O voi che siete in piccioletta barca</emph>, [...] <emph>Tornate a riveder i vostri liti</emph>. Ma et il Petrarca in altri luoghi commodamente ha usato il caso vocativo: <emph>O voi che sospirate a meglior notti</emph>, [...] <emph>Pregate non mi sia più sorda Morte</emph>; e leggiadro è quell'altro modo: <emph>Donne, voi che miraste sua beltade</emph>, [...] <emph>Di me vi dolga, e prendavi pietade</emph>; et in molti altri sonetti suoi sono di queste forme.</p>
<p>Potrebbe parere altrui che senza reggimento fosse quel luogo: <emph>O de l'anime rare, Ch'altamente vivesti qui fra noi, E che subito al ciel volasti poi</emph>! Che così finisce la stanza, et <emph>O de l'anime rare</emph> non ha verbo seguente che risponda; ma altramente mi par che si abbia da dire, ché prima ha detto il poeta: <emph>Come Dio e natura avrebbon messo In un cor giovenil tanta virtute, Se l'eterna salute Non fosse destinata al suo ben fare?</emph> Che questa è una interrogazione fatta a quella anima a cui egli parla; e sarà il costrutto: <emph>O de l'anime rare, che etc., come averebbono Dio e natura messo in un cor tanta virtute?</emph> e quel che segue; potrebbe anche dire che una esclamazion tale in fine a dimostrazion di dolore non si disconvenisse.</p>
<p>Non voglio passar quel sonetto, <emph>Amor, che meco al buon tempo ti stavi</emph>, e gli altri vocativi <emph>Fior, fronde, erbe, ombre, antri, onde, aure soavi</emph> [...] <emph>O sacri abitator di verdi boschi</emph>, e quegli altri, dopo i quali seguita <emph>I dì miei fur sì lieti, or son sì foschi</emph>. Questo modo di dir non mi dispiace, che è come un famigliar ragionamento a chi di quelle cose erano stati testimoni, et erano tuttavia. Il che non si scorge nel verbo <emph>spero</emph>, per che io non vorrei che altri si prendesse questo esempio. Nel quale, se voglio dire il vero, io credo che il poeta disavvedutamente vi cadesse: che creder non posso, che se egli avveduto se ne fosse, avesse voluto lasciar a punto nella entrata del libro un tale intoppo dove i lettori si avessero a fermare.</p>
<p><emph>Di me medesmo meco mi vergogno</emph>: notisi qui come il concorso della medesima lettera, che è la <emph>m</emph>, non dà noia, anzi diletta per la sua dolcezza. Come fa eziandio <emph>Ove vestigio, e breve viaggio</emph>: che quel <emph>ve ve</emph> e <emph>ve vi</emph> fanno soave sentire. Così <emph>Sola la</emph> [...]; et <emph>Or di dolce ora, Or pien</emph> etc.; <emph>Dolce et amaro or mira il fiero Erode</emph>: che quel <emph>or ora or</emph>, e sì quell'altro <emph>aro or ira il fero Erode</emph> alle orecchie fanno sentire armonia dolcissima. Ma qualche altra lettera farebbe fastidioso suono, come <emph>fianco colonna</emph>, <emph>stanco coraggio</emph>, <emph>questo stato</emph>, <emph>suo sol</emph>. Dice anche egli in un altro luogo: <emph>Meco di me mi maraviglio spesso</emph>, dove bellissimo è quello scherzo <emph>me</emph>, <emph>mi</emph>, <emph>ma</emph>, e se gli fosse venuto detto <emph>Meco di me mi maraviglio molto</emph>, era verso perfetto.</p>
<p>Avanti che io da questo sonetto mi parta, ho da dire che in que' sonetti i cui terzetti hanno tre maniere come ha questo, <emph>tutto, sovente, vergogno / frutto, chiaramente, sogno</emph>, i nostri poeti moderni, non so se disavvedutamente o pure studiosamente, hanno introdutto un grande abuso di risponder senza legge con le rime del secondo a quelle del primo terzetto: e pure in tutto il Petrarca non si trova che egli abbia mai risposto con la seconda del primo alla ultima del secondo. Né è da dir che ciò sia avvenuto a caso, ché non vi essendo regola è impossibile che non gli fosse venuto una volta fatto altramente in tanta moltitudine di sonetti: la prima e la ultima del primo terzetto si trova con la ultima del secondo rispondersi insieme; ma la seconda non mai né in Dante, né in quanti sonetti io abbia veduti di poeti antichi, se non quanto è in un solo sonetto, che si legge sotto il nome di M. Cino, il cui principio è <emph>Udite la cagion de' miei sospiri</emph>, dove il secondo verso del primo terzetto risponde all'ultimo del secondo: dal quale se altrui pare di prender regola, mi rimetto. Io seguirei anzi il Petrarca, quando egli fosse anche solo, non che accompagnato da tanti; e mi par che ognuno ritirar si debbia dal male introdutto uso volendo leggiadramente scrivere: che si hanno da riducer sotto regola gli abusi, e non da far regola degli abusi.</p>
<quote rend="block">
<lg>
<l rend="italic">— Era 'l giorno ch'al sol si scoloraro</l></lg><p><bibl>[III]</bibl></p>
</quote>
<p><emph>Et a voi armata non mostrar pur l'arco</emph>: dura collisione è questa, <emph>Et a voi armata</emph>, benché di più dure ve ne abbia. Altrui piacerebbe più <emph>E a voi armata</emph>: né questa è molto dolce, massimamente in principio di verso; oltra che altri non vuole che la <emph>e</emph> congiunzione faccia collisione con altra lettera che con la <emph>i</emph>, come <emph>E i capei d'oro fin farsi d'argento</emph>; e qui seguita la <emph>a</emph>: di questo parleremo a più proprio luogo. A me sembra che il Petrarca gentilmente averebbe potuto lasciar quella congiunzione come non necessaria, e dir: <emph>Ferir me di saetta in quello stato, A voi armata non mostrar pur l'arco</emph>.</p>
<quote rend="block">
<lg>
<l rend="italic">— Quel ch'infinita providenza et arte</l></lg><p><bibl>[IV]</bibl></p>
</quote>
<p><emph>Di sé nascendo a Roma non fe' grazia, A Giudea sì</emph>, e quel che segue: troppo ardita simiglianza è questa dal nascimento del Signore a quello di Laura, come ancora quella del volto santo alla figura di lei; né più lodevol luogo è quell'altro:
<quote rend="block">
<lg>
<l>Lasso, non a Maria, non nocque a Pietro</l>
<l>La fede ch'a me sol tanto è nimica.</l>
</lg>
</quote>
</p>
<p>E che diremo di quello:
<quote rend="block">
<lg>
<l>Sì come eterna vita è veder Dio,</l>
<l>Né più si brama, né bramar si lice;</l>
<l>Così me, donna, il voi veder, felice</l>
<l>Fa in questo frale e breve viver mio?</l>
</lg>
</quote>
</p>
<p>E ne' sonetti di morte tratto tratto egli si vede andare sdrucciolando. Ma non so se altro luogo sia più dannabile di quello dove egli chiama Roma <emph>scuola d'errori e tempio d'eresia</emph>, et altrove <emph>madre d'errori</emph>: che grandissimo errore et evidentissima eresia sarebbe aver tale opinione di quella chiesa, che è la maestra della verità. Non difendo i vizii se ve ne sono, né niego che ve ne siano; e dove non ne sono? ma difendo la dottrina. Poi parlando di nostra Donna, con degno rispetto disse <emph>Ma tu, Donna gentil, tu nostra Dea, Se dir lice e conviensi</emph>, e della sua Laura senza rispetto, <emph>Il mio Signor sedersi, e la mia Dea</emph>: e mi maraviglio assai, che avendo egli in canuta età fatta la scelta delle sue rime, lasciasse passar queste bestemmie, essendo massimamente cherico, e canonico di onoratissime chiese.</p>
<p><emph>Che criò questo e quell'altro emispero</emph>: usa il Petrarca di dir più volentieri <emph>criare</emph> che <emph>creare</emph>: <emph>Cria d'amor pensieri, atti, e parole</emph>.</p>
<quote rend="block">
<lg>
<l rend="italic">— Gloriosa colonna a cui s'appoggia</l></lg><p><bibl>[X]</bibl></p>
</quote>
<p><emph>Tu che da noi, signor mio, ti scompagne</emph>: questa seconda persona dell'indicativo della prima congiugazione, che regolarmente termina in <emph>i</emph>, per e la pronunzia il Petrarca spesse volte, come: <emph>E del bel piede alcun vestigio serbe</emph>; <emph>Et ella: A che pur piangi e ti distempre?</emph>, et in più altri luoghi. E nel soggiuntivo fa anche spesse volte il medesimo, nella prima persona del presente: <emph>Pur che ben desiando i' mi consume</emph>; <emph>Son le cagion ch'amando i' mi distempre</emph>; <emph>Ch'altri che me non ho di cui mi lagne</emph>. E nella terza persona: [...] <emph>or par ch'odii e rifiute</emph>; <emph>Amor par ch'a l'orecchie mi favelle</emph>; [...] <emph>a sé mi tiri e chiame</emph>; e così più altri esempii ci sono della prima e della terza persona, della seconda non me ne sovviene, e son pur tutti esempii di verbi della prima congiugazione. In verbi di altra congiugazione disse egli una volta <emph>Temo che in pianto si risolve</emph>, per <emph>risolva</emph>; e disse <emph>avessi</emph> et <emph>accendessi</emph> in persona terza. Que' primi esempi non mi guarderei da seguitare, questi due ultimi non gli approvo.</p>
<quote rend="block">
<lg>
<l rend="italic">— Lasciare il velo o per sole o per ombra</l></lg><p><bibl>[XI]</bibl></p>
</quote>
<p><emph>Ch'ogni altra voglia dentro 'l cor mi sgombra</emph>: <emph>dentro</emph> qui, latinamente parlando, è adverbio <emph>de loco</emph>, e forse per tal significazion vorrebbe esser scritto in due parti: <emph>d'entro</emph>, e non <emph>dentro</emph>, come hanno le stampe.</p>
<quote rend="block">
<lg>
<l rend="italic">— Mille fiate, o dolce mia guerriera,</l>
<l rend="italic">Per aver con begli occhi vostri pace</l></lg><p><bibl>[XXI]</bibl></p>
</quote>
<p>Questo è un verso molto debile, e non ha suono di verso se altri non si ferma in su la particella con, o dapoi che s'è pronunziato <emph>occhi</emph>; et averebbe avuto più spirito se detto avesse <emph>Sol per aver co' be' vostri occhi pace</emph>.</p>
<p><emph>Smarire poria il suo natural corso</emph>: anche questo è verso debile; altri testi hanno <emph>Poria smarire il suo natural corso</emph>, che suona meglio: e da questa diversità si scorge ancora che non ci ha fermezza de' testi del Petrarca.</p>
<quote rend="block">
<lg>
<l rend="italic">— A qualunque animale alberga in terra,</l>
<l rend="italic">Se non se alquanti ch'hanno in odio il sole,</l>
<l rend="italic">Tempo di travagliare è quanto è 'l giorno</l></lg><p><bibl>[XXII]</bibl></p>
</quote>
<p>Per che scriver si doverebbe <emph>Se non se a alquanti</emph>, perché la costruzion venisse conforme: che essendo <emph>qualunque</emph> terzo caso, et avendo il suo segno <emph>a</emph>, alla voce <emph>alquanti</emph> si converrebbe avere il suo, secondo che la orecchia richiede, e secondo l'uso del Petrarca: <emph>Al dolce aere sereno, al fosco e greve, Pommi a la notte, al dì lungo et al breve, A la matura etate od a l'acerba; [...] al sereno et a la pioggia, Et ai gelati et ai soavi venti; Ch'a dir et a pensar a molti ha dato; Al mio imperfetto, a la fortuna adversa</emph>. Non voglio già dir io che altramente non si trovi, sì come: <emph>A Babilonia, e chi da lei si noma; Sorga, ch'a pianger e cantar m'invita; A donne e cavalier piacea 'l suo dire</emph>. Ma se guarderemo, anche a tutti questi luoghi bene si accomoda il segno <emph>a</emph>: <emph>A Babilonia, e a chi da lei si noma; Sorga, ch'a pianger e a cantar m'invita; A donne e a cavalier piacea 'l suo dire</emph>. E medesimamente qui, sì come ho detto: <emph>Se non se a alquanti</emph>; e così i testi tutti vengono ad esser piani et agevoli, et hanno le costruzioni facili e proprie senza aver bisogno di essere strascinati per li capelli. Non contendo che si abbia da legger più ad uno che ad altro modo, ma mostro quello che a dir me ne occorre.</p>
<p>Qui si potrebbe per avventura ridere alcuno, e dir che ho preso un granchio: che dir non si può <emph>e a chi</emph>, né <emph>e a cantar</emph>, né <emph>e a cavalier</emph>, né <emph>e al tempo</emph>, ché non si fa collision della particella <emph>e</emph> congiuntiva né con la <emph>a</emph>, né con la <emph>e</emph>, né con la <emph>o</emph>, né con la <emph>u</emph>, ma solamente con la <emph>i</emph>; e così usa il Petrarca, e non altramente. A questo prima ho da dire che questa mi pare una regola più superstiziosa che religiosa: e perché potersi far la collision con la <emph>i</emph> sola, e non con le altre? e se con le altre la fo del verbo <emph>è</emph>, che più durezza o che più asprezza si fa dalla collisione della congiunzion che del verbo? Abbiam pur nel Petrarca: <emph>Grave soma è un mal fio; Sì gravemente è oppressa; s'egli è ancor venuto; non m'è a grado; onde 'l mio core è avinto</emph>. Né ho io così fastidiosa orecchia, che se in questi luoghi fosse la <emph>e</emph> congiuntiva, non la potessi comportare. “Ma il Petrarca non lo ha mai fatto”. Or questo è un troppo gran fastidio, di voler rivoltar sotto sopra tutto il Petrarca. Pur cominciamo a cercare, e veggiamo se in questa sestina che abbiamo tra le mani ci fosse cosa che facesse per noi:
<quote rend="block">
<lg>
<l>Non credo che pascesse mai per selva</l>
<l>Sì aspra fera, o di notte, o di giorno,</l>
<l>Come costei ch'io piango a l'ombra e al sole.</l>
</lg>
</quote>
</p>
<p>Ecco che già pur trovato abbiamo che 'l Petrarca ha posta la congiunzione <emph>e</emph> davanti la <emph>a</emph>. Ma perciò che altri potrebbe dir che un fior non fa primavera, veggiamo se con più fiori la possiamo far comparire.
<quote rend="block">
<lg>
<l>Tranquillo porto avea mostrato Amore</l>
<l>[...]</l>
<l>Fra gli anni de l'età matura, onesta:</l>
</lg>
</quote>
</p>
<p>qui aviso io fermamente che sia da legger <emph>matura e onesta</emph>. Ma per non istare a contendere, seguitiamo a leggere:
<quote rend="block">
<lg>
<l>Ch'i vizii spoglia, e virtù veste, e onore.</l>
</lg>
</quote>
</p>
<p>Eccoci: <emph>e onore</emph>; e fermamente il verso di sopra ha da stare <emph>e onesta</emph>. Et in uno altro luogo è ancora <emph>e onesta</emph>:
<quote rend="block">
<lg>
<l>Gran maraviglia ho com'io vivo ancora,</l>
<l>Né vivrei già, se chi tra bella e onesta,</l>
<l>Qual più fu, lasciò in dubbio [...].</l>
</lg>
</quote>
</p>
<p>Già mi par che la primavera sia fiorita. In due o in tre sta ogni testimonianza; e pur per cortesia ne aggiungeremo duo altri de' <title>Trionfi</title>: <emph>Riconobbila al volto e a la favella, e Ne l'altro Aiace, Diomede, e Ulisse</emph>. Questi mi sono venuti trovati a me altro facendo, e parendo che tanti me ne bastino, non voglio tornar a riesaminar tutto il Petrarca per una lettera. Alle mie orecchie bene sembra che la <emph>e</emph> manchi in più luoghi, sì come è in quelli che pur dianzi ho mostrati. E vi aggiungo <emph>Donna, mercé chiamando, e voi non cale</emph>: nuova forma di dire è questa, essendo il diritto <emph>e a voi</emph>, convenendosi a quel verbo il terzo caso, come per gli esempi del medesimo poeta si mostra: <emph>Vera donna, et a cui di nulla cale; Et a cui mai di vero pregio calse</emph>.</p>
<p>Torniamo a casa: <emph>Rendi agli occhi, agli orecchi il proprio oggetto: Rendi agli occhi, e agli orecchi</emph>, scriverei io. <emph>Cacciata da duo veltri, un nero, un bianco: e un bianco</emph> suonerebbe meglio a me. Ma sarei troppo lungo se volessi andar raccogliendo tutti i versi ne' quali desidero il legame di quella particella. Solamente voglio aggiungere, che se dalle collisioni fatte con quella ne nascesse o dura pronunzia o dispiacevol suono, non ne parlerei; ma non vi si sente se non agevolezza e piacevolezza. Pronunzii alcuno tutti que' versi dove è quella particella, e dove io desidero che ella sia, e vederà che non vi troverà intoppo, come farà in molti altri: <emph>Et altre molte ch'hai ascoltate e lette; Poi che voi et io più volte abbiam provato; Et io 'l provai in sul primo aprir de' fiori; Che piacer mi facea i sospiri e 'l pianto; Io chiederei a scampar, non arme, anzi ali; Senza 'l qual non vivrei in tanti affanni; Nel cui amor non fur mai inganni né falli; Ciel empireo, e da quelle sante parti</emph>. Ma mi sono allargato più che io non pensava di fare. Or per conchiudere, io mi protesto che a quella tal regola io non intendo di dover esser soggetto.</p>
<quote rend="block">
<lg>
<l rend="italic">— Nel dolce tempo de la prima etade</l></lg><p><bibl>[XXIII]</bibl></p>
</quote>
<p>[...]<emph>sì che mille penne Ne son già stanche, e quasi in ogni valle Ribombi 'l suon de' miei gravi sospiri</emph>: io direi <emph>Ne sian già stanche</emph> e <emph>ribombi</emph>, o vero <emph>Ne son già stanche</emph> e <emph>ribomba</emph>: e questo più mi aggrada.</p>
<p><emph>E già mai poi la mia lingua non tacque, Mentre poteo, del suo cader maligno</emph>: bel modo di dire.</p>
<p><emph>Non tacque del suo cadere</emph>! come anche <emph>Sola la lingua mia del cor non tace. Mentre poteo</emph> far che? Bisogna dir “non tacere”. Non danno, ma noto il modo.</p>
<p><emph>Ma molto più di quel che per lo innanzi, De la dolce et accerba mia nimica È bisogno ch'io dica</emph>: questi versi non so costruir io con dar loro buon sentimento. Lo saprei ben dar, quando si leggesse: <emph>Ma molto più di quel ch'è per innanzi, De la dolce et acerba mia nimica È bisogno ch'io dica</emph>; che il sentimento vien chiaro. “Ma molto più di quello che è bisogno che io dica per innanzi”, ciò è per l'avvenire, che <emph>per innanzi</emph> si dice del futuro. Il Boccaccio nella novella del geloso: <emph>più geloso non fu per lo innanzi; disse di più non tramettersi per innanzi; Figliuol mio, bene hai fatto, e così far si vuol per innanzi</emph>. E se leggiamo <emph>che è per innanzi</emph>, il costrutto sarà “Ma molto più è bisogno ch'io dica di quel ch'è per innanzi”: cioè per lo passato, ché egli non aveva da parlare delle cose venture, ma degli avvenimenti già corsi, e così <emph>per innanzi</emph> verrà a significar “per adietro”. E tiri pur chi vuole quel <emph>che è per innanzi</emph> come gli piace per li capelli, che a me non può sodisfare; ma ognuno del suo parere si satisfaccia.
<quote rend="block">
<lg>
<l rend="italic">Tal ch'io non la conobbi, o senso umano:</l></lg>
</quote>
quelle parole, <emph>o senso umano</emph>, par che siano attaccate per accordar la rima, o che pur vi manchi troppo che intendere: che se bene altri difende questo luogo con la figura della <emph>reticentia</emph>, allegando il <foreign lang="lat">Quos ego</foreign> di Virgilio dello sdegno di Nettuno, non poteva meglio quel poeta esprimere quel senso. Ma quello che si conviene allo sdegno non si conviene alla afflizione: a quello sta bene la fretta, a questa si richiede la tardità. E qui per mio parere stava meglio lo allargarsi che il ristringersi, dicendo: <emph>O come se' molte volte fallace, senso umano</emph> O vero: <emph>Di quanto male col tuo abbagliamento mi se' stato cagione!</emph> E se pur detto avesse <emph>o fallace senso umano</emph>, si sarebbe inteso quello che avesse voluto dire; ma il dir semplicemente <emph>o senso umano</emph> è, per mio parere, o parlar troppo mozzo o scaglia.</p>
<p>Or perciò che questa è la prima canzon sopra la quale parlar si possa della regola che dire intendo, ha da osservar chi vuol leggiadramente comporre che per ordinario i principii delle stanze sono di tre in tre versi, o di quattro in quattro, et alcuna volta di due in due, rispondendo i secondi tre, et i secondi quattro, et i secondi due alle rime de' primi; e dopo i primi e dopo i secondi tre, e dopo i primi e dopo i secondi quattro, e dopo i primi e dopo i secondi due, la sentenza s'ha da fermar con qualche punto, secondo che de' sonetti da ogni quattro e da ogni tre versi si chiude una sentenza per ordinario. Dico che pur si trovano quaternarii e ternarii insieme confusi; così anche avvien nelle canzoni, che la regola della qual parlo alcuna volta dà luogo. Ma dico bene che questo è ordinario di Dante e degli altri poeti antichi, da' quali non si parte il Petrarca; e per darne l'esempio chiaro:
<quote rend="block">
<lg>
<l>Nel dolce tempo de la prima etade,</l>
<l>Che nascer vide, et ancor quasi in erba,</l>
<l>La fiera voglia che per mio mal crebbe,</l>
</lg>
</quote>
</p>
<p>qui fa posa.
<quote rend="block">
<lg>
<l>Perché cantando il duol si disacerba,</l>
<l>Canterò com'io vissi in libertade,</l>
<l>Mentr'amor nel mio albergo a sdegno s'ebbe;</l>
</lg>
</quote>
</p>
<p>e qui torna a fermarsi; e così fa per tutte le altre stanze, dalla terza in fuori, dove non vi ha alcuno de' due punti. E ciò andrò io ricordando di mano in mano per tutte le canzoni. Qualche altra regola si potrebbe per avventura dar anche dell'altra parte delle stanze, dove altri abbia da far punto, se non per necessità almen per leggiadria; alla quale chi vi ha usate le orecchie, non vuol sentir altro. Ma per non parere superstizioso a chi ama più il campo aperto che la lizza, mi starò queto. Nel fine della ultima canzone, che è Vergine bella, tornerò a mostrar la verità di questa regola.</p>
<quote rend="block">
<lg>
<l rend="italic">— Più di me lieta non si vede a terra</l></lg><p><bibl>[XXVI]</bibl></p>
</quote>
<p><emph>Che più gloria è nel regno degli eletti D'uno spirito converso, e più si stima, Che di novantanove altri perfetti: e più si stima</emph>è empitura, ché non ben si lega con le precedenti, né con le seguenti parole.
</p>
<quote rend="block">
<lg>
<l rend="italic">— O aspettata in ciel beata e bella</l></lg><p><bibl>[XXVIII]</bibl></p>
</quote>
<p>In questa canzone per tutte le stanze è servata la regola de' punti che ho detto a dietro.</p>
<p><emph>Là sotto i giorni nubilosi e brevi, Nimica naturalmente di pace, Nasce una gente</emph> [...]: il secondo verso non ha suon di verso se nel pronunziarlo non si fanno due parti dell'adverbio <emph>naturalmente</emph>, fermando l'accento sopra la terza sillaba. Il che bisogna fare anche in un verso di un sonetto: <emph>E perché naturalmente s'aita</emph>. E questo avviene perciò che quella voce <emph>naturalmente</emph> non è posta in conveniente luogo: che se fosse posta nel principio del verso, o dopo la seconda sillaba, farebbe buon suono; ma dopo la terza non vien bene. Come per esempio, se detto avesse: <emph>Nasce una gente nimica di pace Naturalmente, a cui 'l morir non dole</emph>, e così nel sonetto: <emph>E perché di fuggir morte s'aita Naturalmente ogni animal terreno</emph>,il suono de' versi sarebbe bonissimo: e sono venuti fatti a me così, che molto megliori fatti gli averebbe egli, se la fatica non gli fosse rincresciuta. E perciò che ho detto anche della seconda sillaba, sentasi questo verso: <emph>Ognun naturalmente morte fugge</emph>. Ma pur nel principio molto meglio si accomoda: <emph>Naturalmente ognun la morte fugge</emph>. Queste voci lunghe male si adagiano ne' versi. Onde 'l poeta volendo dir <emph>umilmente</emph>, più volte disse <emph>umilemente</emph>; e disse <emph>invisibilemente</emph> nel principio del verso, perciò che <emph>invisibilmente</emph> non vi cadeva, ma sarebbe caduto nella seconda sillaba: <emph>Et invisibilmente mi disfaccio</emph>. <emph>Visibilmente</emph> ben si accomoderebbe nella prima, ma non nella seconda: e questo avviene perciò che la quarta sillaba ama molto l'accento, sopra 'l quale se non si sente, la sesta non ne vuole star senza.</p>
<p>Poste tali voci lunghe a' suoi luoghi, fanno bellissimi versi: <emph>E gli atti suoi soavemente alteri, E i dolci sdegni alteramente umili</emph>. Suonano dolcemente que' due adverbii posti in que' luoghi. <emph>Alteramente</emph> non mi soviene che il Petrarca abbia usato in rima; <emph>soavemente</emph> sì, ma non dà molto spirito. Leggiadramente sta posto nel fine di quel verso, <emph>Move la schiera sua soavemente</emph>,che viene non so come ad esprimere il lento mover della greggia; più spirito averebbe quando dicesse <emph>Soavemente move la sua schiera</emph>, ma non farebbe l'effetto che fa posto in fine, per accompagnar le pecorelle.</p>
<p>Dar si potrebbe agevolmente regola in qual parte de' versi cada bene o non cada ogni parola lunga: ma regola meglior non ci ha che la orecchia.</p>
<p><emph>Questa se più devota che non suole, Col tedesco furor la spada cinge</emph>: in due guise sono interpretati questi versi. Altri fa condizionale la particella <emph>se</emph>, altri la fa pronome: essendo condizionale, io non so costruir se non si legge <emph>s'è</emph>; e se è condizionale fa la cosa dubbiosa, e non ben seguita <emph>Dunque ora è 'l tempo da ritrarre il collo</emph>: che questo modo di parlar presuppone che le cose dette siano certe, e che vi sia uno universale ardore a far quella impresa, dicendo che quella gente, più devota che non suole, “si cinge la spada”: e così quel <emph>sé</emph> si doverà aggiungere al verbo <emph>cinge</emph>. Il qual modo di composizione punto non mi piace, ché averebbe potuto dire: <emph>Questa via più devota che non suole</emph>,o vero: <emph>Questa devota più ch'esser non suole, Col tedesco furor la spada cinge</emph>; non vi essendo necessario né <emph>sé</emph>, né <emph>si</emph>, dicendo egli altrove: <emph>E per Giesù cingete omai la spada</emph>.</p>
<p>Io ho mostrate le dubitazioni che io ho sopra questo luogo. Risolvasi ognuno secondo il suo parere, che per ogni modo la cosa non importa più che tanto.</p>
<p><emph>Et altre molte ch'hai 'scoltate e lette</emph>: durissima collisione è questa, dove bisogna dir <emph>'scoltate</emph>; e men male era, al parer mio, <emph>Et altre molte ch'hai già udite e lette</emph>. Una quasi simile ne è in una canzone antica: <emph>Dimoro tutta via 'spettando peggio</emph>. Ma anche più spiacevole è questa del Petrarca, che con men noia si vengono a collider la <emph>a</emph> con la <emph>a</emph>, che la <emph>i</emph> con la <emph>a</emph>.</p>
<quote rend="block">
<lg>
<l rend="italic">— Giovine donna sotto un verde lauro</l></lg><p><bibl>[XXX]</bibl></p>
</quote>
<p><emph>Et a la morte in un punto s'arriva</emph>: io ho per vizio metter verbo o altra parola di tre sillabe fra nomi di due. Né il Petrarca altrove, né altri, ch'io sappia, ci ha dato tale esempio, se non in quanto trovo in due sestine fatte sopra le parole della sestina di Dante: che nell'una due volte è <emph>impetra</emph>, l'una in significazion di “far pietra”, l'altra di “ottenere”; nell'altra è pur per “far pietra”. Vi ha anche nell'una e nell'altra <emph>colli</emph>, dal verbo <emph>collare</emph>, per rispondere a <emph>colli</emph> nome; et è da notare che in questa del Petrarca ci è <emph>l'auro</emph> per <emph>l'oro</emph>, rispondendo a <emph>lauro</emph> albero, et in una altra rispose col nome di <emph>Laura</emph> a <emph>l'aura</emph>.</p>
<p><emph>Non fur già mai veduti sì begli occhi, O ne la nostra etade, o nei prim'anni, Che mi struggon così, come 'l sol neve</emph>: qui dopo <emph>sì begli occhi</emph>, bisogna intendere “come questi”, per seguitar <emph>Che mi struggon</emph>: che <emph>sì begli occhi</emph> si intende di altra persona che di quella di Laura, e quelli di Laura lo struggeano.</p>
<p>Fra le sestine del Petrarca <emph>Anzi tre dì creata era alma in parte</emph> e <emph>Mia benigna fortuna e 'l viver lieto</emph> nella coda servano quella legge di replicar le parole dalla ultima alla prima, e dalla penultima alla seconda, e dalla quarta alla terza, come si fa per tutte le stanze; le altre rispondono confusamente, e <emph>Chi è fermato di menar sua vita</emph>, dovendo cominciar da <emph>vita</emph>, che termina il sesto verso, comincia da <emph>fine</emph>, che è fin del secondo.</p>
<quote rend="block">
<lg>
<l rend="italic">— Già fiammeggiava l'amorosa stella</l></lg><p><bibl>[XXXIII]</bibl></p>
</quote>
<p><emph>E gli amanti premea quella stagione Che per usanza a lagrimar gli appella</emph>: nota <emph>stagione</emph>, detto non per la qualità dell'anno, ma per la ora; come anche <emph>Ne la stagion che 'l ciel rapido inchina</emph>.</p>
<quote rend="block">
<lg>
<l rend="italic">— Solo e pensoso i più deserti campi</l>
<l rend="italic">Vo misurando a passi tardi e lenti</l></lg><p><bibl>[XXXV]</bibl></p>
</quote>
<p>Nota <emph>tardi e lenti</emph>: e di queste empiture molte ne sono in questo poeta; né accade che io le raccolga. Dico ben che non sono da imitare.</p>
<quote rend="block">
<lg>
<l rend="italic">— Sì è debile il filo a cui s'attene</l>
<l rend="italic">La gravosa mia vita</l></lg><p><bibl>[XXXVII]</bibl></p>
</quote>
<p>Poteva così dire: <emph>È sì debile</emph>. Perché a lui piacesse più il dire <emph>Sì è</emph>, pensi ognuno quello che gli pare. È bene mia opinione, che quando egli avesse detto <emph>È sì debile</emph>, non sarebbe stato chi avesse errato perché egli avesse anzi detto <emph>È sì debile</emph> che <emph>Sì è debile</emph>.</p>
<p>In questa canzone il poeta in un luogo della sesta stanza non ha servata la regola de' punti.</p>
<p>[...] <emph>perdono più lieve ogni altra offesa: lieve</emph> è detto adverbialmente per “leggiermente”, che è forma usitatissima del Petrarca: <emph>dolce parla e dolce ride; s'io non falso discerno; Ch'in nulla parte sì saldo s'intaglia; Quanto per te sì brieve intender possi; sì confuso detta; Quell'onorata man che secondo amo</emph>; et altri.</p>
<p><emph>E non so s'io mi speri Vederla anzi ch'io mora</emph>: cioè “speri di doverla vedere”. Come anche appresso: <emph>Ma ricadendo afferma Di mai non veder lei</emph>: “di non dover veder”; e nella precedente stanza: <emph>Tal ch'io non penso udir cosa già mai Che mi conforti ad altro che a trar guai</emph>. Ma questo modo di scrivere è familiarissimo al Petrarca.</p>
<quote rend="block">
<lg>
<l rend="italic">— S'Amor o Morte non dà qualche stroppio</l></lg><p><bibl>[XL]</bibl></p>
</quote>
<p>In questo sonetto è quel verbo <emph>opra</emph> per <emph>apra</emph>, la qual parola non darei per consiglio altrui che la usasse, ché neanche il Petrarca la ha posta altrove. E quello <emph>stroppio</emph> anche ha non so come dello stroppiato. Altri interpreta <emph>che tu l'opra</emph> dal verbo <emph>oprare</emph>, per dir “che tu opri”: ma è detto veramente per “tu apri”, rispondendo al tener le mani strette, e che le debbia aprire; et è verbo romanesco <emph>opri</emph> per <emph>apri</emph>. L'amico gli aveva da mandar un libro, e non lo mandando teneva le mani strette: e perciò lo prega che le apra, mandandoglielo.</p>
<quote rend="block">
<lg>
<l rend="italic">— Ne la stagion che 'l ciel rapido inchina</l></lg><p><bibl>[L]</bibl></p>
</quote>
<p>In questa canzone i punti per tutte le stanze si sono servati.</p>
<p>La parola <emph>arroge</emph>, che è nella quarta stanza, io non la userei.</p>
<quote rend="block">
<lg>
<l rend="italic">— Poco era ad appressarsi agli occhi miei</l></lg><p><bibl>[LI]</bibl></p>
</quote>
<p>Nota questa forma di parlar, <emph>Poco era</emph> per “poco mancava”.</p>
<quote rend="block">
<lg>
<l rend="italic">— Non al suo amante più Diana piacque</l></lg><p><bibl>[LII]</bibl></p>
</quote>
<p>Qui tocca la favola di Atteone, ma la muta, ché Atteone non era innamorato di Diana, per quello che io abbia letto.</p>
<quote rend="block">
<lg>
<l rend="italic">— Spirto gentil, che quelle membra reggi</l></lg><p><bibl>[LIII]</bibl></p>
</quote>
<p>Per tutte le stanze di questa canzone sono servati i punti.</p>
<p><emph>Che se 'l popol di Marte Dovesse al proprio onor alzar mai gli occhi, Parmi pur ch'a' tuoi dì la grazia tocchi</emph>: avendo detto <emph>dovesse</emph>, mi par che doveva seguir <emph>toccheria</emph> e non <emph>tocchi</emph>, o <emph>mi parrebbe che la grazia toccasse</emph>, o cosa simile.</p>
<p>In questa canzone vi è <emph>cre'</emph> per <emph>credo</emph>, e <emph>cher</emph> per <emph>chiede</emph>. Né io darei per consiglio altrui che usasse né l'uno né l'altro.</p>
<quote rend="block">
<lg>
<l rend="italic">— Volgendo gli occhi al mio nuovo colore</l></lg><p><bibl>[LXIII]</bibl></p>
</quote>
<p><emph>Che come suol pigro animal per verga, così destaro in me l'anima grave</emph>: strano costrutto è in questi due versi; che bisogna intender un verbo, e dir: <emph>Che come suol «destarsi» pigro animal per verga</emph>.</p>
<quote rend="block">
<lg>
<l rend="italic">— Del mar Tirreno a la sinistra riva</l></lg><p><bibl>[LXVII]</bibl></p>
</quote>
<p><emph>Piacemi almen d'aver cangiato stile Dagli occhi ai piè, se del loro esser molli Gli altri asciugasse un più cortese aprile: Piacemi [...] se gli altri asciugasse</emph>non so come si confaccia. <emph>Mi piaceria d'aver cangiato stile</emph> sarebbe stato il diritto, che in ogni modo quello almen serve di poco.</p>
<p>Or perché egli brami che aprile più che altro mese più caldo gli asciughi gli occhi, se di aprile non seguì il caso, bisogna che la rima gli facesse dir così.</p>
<quote rend="block">
<lg>
<l rend="italic">— Lasso me, ch'i' non so in qual parte io pieghi</l></lg><p><bibl>[LXX]</bibl></p>
</quote>
<p>Questa canzon, che ha due sole maniere di rima, di due in due versi ha da avere il punto: il che è bene osservato dal Petrarca, se non quanto nella seconda stanza, dopo il secondo verso, il punto è assai debile.</p>
<p>Ma e dopo il quarto verso è la maggiore importanza: <emph>Ma più quando dirò senza mentire: “Donna mi prega; per ch'io voglio dire”</emph>. Quel <emph>senza mentire</emph> è un puntello troppo manifesto, et ha del romanzo, e dico di que' più vulgari; e pur sarebbe al mio parer stato men male <emph>Ma più quando di dir prenderò ardire</emph>, o vero <emph>Ma più s'un giorno a dir prenderò ardire</emph>, seguendo massimamente <emph>Vaghi pensier, che così passo passo Scorto m'avete a ragionar tant'alto</emph>.</p>
<quote rend="block">
<lg>
<l rend="italic">— Perché la vita è breve</l></lg><p><bibl>[LXXI]</bibl></p>
</quote>
<p>In questa canzone servata è integra la regola de' punti.</p>
<p><emph>Ma la paura un poco, Che 'l vago sangue per le vene agghiaccia, Risalda il cor [...]: un poco</emph> è lontano dal suo luogo, ché il costrutto è “risalda un poco il core”.</p>
<quote rend="block">
<lg>
<l rend="italic">— Gentil mia donna, io veggio</l></lg><p><bibl>[LXXII]</bibl></p>
</quote>
<p><emph>Né mai stato gioioso Amor o la volubile Fortuna Dieder a chi più fur nel mondo amici</emph>: qui è da notar che <emph>chi</emph> è in caso obliquo contra l'universale uso, e più di una volta si trova nel Petrarca, come i versi comportino che si dica <emph>cui</emph>, sì come nel presente esempio, et in altri ancora: <emph>Fra' magnanimi pochi a chi 'l ben piace</emph>, e <emph>Come ch'il perder face accorto e saggio</emph>, e <emph>Pensando meco a chi fu questo intorno</emph>. Di questa voce parleremo sopra la canzon <emph>Mai non vo' più cantar</emph>.</p>
<p><emph>Come sparisce e fugge</emph>: prima si fugge, e poi si sparisce; così anche altrove: <emph>Altri, chi 'l prega, si dilegua e fugge</emph>. Ma Madonna Rima vuol così.</p>
<p><emph>E credo da le fasce e da la culla</emph> [...] <emph>Questo rimedio provedesse il cielo</emph>: par che dir si doverebbe <emph>che provedesse</emph>. Ma questo modo di lasciar la particella <emph>che</emph> è in uso del Petrarca: <emph>Pregovi siate accorti; Io per me prego 'l mio accerbo Signore Non sian da lui le lagrime contese, E mi sia di sospir tanto cortese</emph>; e <emph>Quanto par si convenga agli anni tuoi</emph>; e <emph>Né spero i dolci dì tornino a dietro</emph>; <emph>et [...] ancor par qui sia</emph>; e <emph>Pregate non mi sia più sorda Morte</emph>. Ma e nelle prose anche ben cade questa forma di parlare, se si fa con grazia, sì come è quel luogo del Boccaccio nel fine della novella di Cisti: <emph>quelle grazie rendé che a ciò credette si convenissero</emph>, per non dir <emph>che a ciò credette che si convenissero</emph>, replicando <emph>che</emph> così da vicino. Altri veramente ha tanto per famigliare di lasciar <emph>che</emph>, che è un fastidio.</p>
<p>In questa canzone ne' primi tre versi della seconda stanza non è bene servato il punto.</p>
<quote rend="block">
<lg>
<l rend="italic">— Poi che per mio destino</l></lg><p><bibl>[LXXIII]</bibl></p>
</quote>
<p><emph>Nel cominciar credia</emph>: per <emph>credea</emph>; come quell'altro: <emph>Ardomi e struggo ancor come io solia</emph>. Rime da non imitare.</p>
<p>In questa canzone servati ben non sono i punti ne' primi tre versi della terza stanza, né ne' secondi tre della ultima.</p>
<quote rend="block">
<lg>
<l rend="italic">— Quando giunse a Simon l'alto concetto</l></lg><p><bibl>[LXXVIII]</bibl></p>
</quote>
<p>Si disdice il Petrarca in questo sonetto da quello che ha detto nel precedente: che avendo in quello scritto che Simone in Paradiso avea ritratto Laura, in questo dice che a sua instanza la ritrasse. Tutti erano adunque in terra. Ma non è disdetto in diversi sonetti parlar diversamente.</p>
<quote rend="block">
<lg>
<l rend="italic">— Io son sì stanco sotto 'l fascio antico</l></lg><p><bibl>[LXXXI]</bibl></p>
</quote>
<p><emph>Sì ch'a mirarlo indarno m'affatico</emph>: <emph>a mirarlo</emph> vuol dir qui “cercando di poterlo mirare”.</p>
<p><emph>Ch'i' mi riposi, e levimi di terra</emph>: per dir <emph>Ch'i mi levi da terra, e mi riposi</emph>: <emph>Et volabo, et requiescam</emph>.</p>
<quote rend="block">
<lg>
<l rend="italic">— Erano i capei d'oro a l'aura sparsi</l></lg><p><bibl>[XC]</bibl></p>
</quote>
<p>[...] <emph>se ben non fosse tale, Piaga per allentar d'arco non sana</emph>: era da dire <emph>se bene ella non è tale</emph>, o vero <emph>se bene ella non fosse tale</emph>, non si saneria la piaga.</p>
<quote rend="block">
<lg>
<l rend="italic">— La bella donna che cotanto amavi</l></lg><p><bibl>[XCI]</bibl></p>
</quote>
<p><emph>E per quel ch'io ne speri al ciel salita</emph>: <emph>speri</emph> per “creda”, ché lo sperare è del futuro, et egli parla del già seguìto.</p>
<quote rend="block">
<lg>
<l rend="italic">— Poi che voi et io più volte abbiam provato</l></lg><p><bibl>[XCIX]</bibl></p>
</quote>
<p><emph>Questa vita terrena è quasi un prato Che 'l serpente tra' fiori e l'erba giace</emph>: <emph>che</emph> in questo luogo significa quanto <emph>dove</emph> o <emph>nel quale</emph>.</p>
<quote rend="block">
<lg>
<l rend="italic">— Lasso, ben so che dolorose prede</l></lg><p><bibl>[CI]</bibl></p>
</quote>
<p><emph>La forza e la ragion combattuto hanno Sette e sette anni, e vincerà 'l migliore, S'anime son qua giù del ver presaghe</emph>: avendo proposto la <emph>forza</emph> e la <emph>ragione</emph> di genere feminile, risponde co <emph>'l migliore</emph>, che è maschio. È da notar che il presente col precedente sonetto, <emph>Quella finestra ove l'un sol si vede</emph>, sono per tutta la testura delle medesime rime con parole diverse senza continuazion di sentenza, come è que' tre della mutazion del tempo, <emph>Quando dal proprio sito si rimove</emph>, etc.</p>
<quote rend="block">
<lg>
<l rend="italic">— Cesare, poi che 'l traditor d'Egitto</l></lg><p><bibl>[CII]</bibl></p>
</quote>
<p><emph>Per isfogar il suo acerbo despitto</emph>: non rise egli per isfogarsi, ma per celar il suo dolore interno. Poi quella voce <emph>despitto</emph> potea ben lasciar di usarla, dicendo: <emph>Valor mostrando di spirito invitto</emph>, e sarebbe più secondo il vero; et egli anche averebbe saputo far meglio, se vi avesse pensato. <emph>Dispetto</emph> non si legge nel Petrarca, né perciò non l'userei io anzi che <emph>despitto</emph>, essendo parola commune a tutta Italia, et usata da Dante e dal Boccaccio, e <emph>dispettoso</emph> e <emph>dispettosamente</emph>, e non <emph>despittoso</emph> e <emph>despittosamente</emph>. E con quel verso che ho fatto io meglio isprimeva il suo concetto: che parlando di coprir gli interni affetti con dimostrazion contraria, il parlar di sfogamento non si conviene, ché quale sfoga il dolore, il dimostra.</p>
<quote rend="block">
<lg>
<l rend="italic">— Vinse Annibàle, e non seppe usar poi</l></lg><p><bibl>[CIII]</bibl></p>
</quote>
<p>In questo sonetto ha legato fuor dell'ordinario i due ternarii insieme: <emph>Anzi seguite là dove vi chiama Vostra fortuna</emph> [...]. E sia questo per uno esempio.</p>
<quote rend="block">
<lg>
<l rend="italic">— Mai non vo' più cantar come io solea</l></lg><p><bibl>[CV]</bibl></p>
</quote>
<p>I punti in questa canzone sono servati tutti per tutte le stanze.</p>
<p><emph>Mai non vo' più cantar</emph> fa rima con <emph>Il sempre suspirar</emph>. E nella terza stanza è replicata questa rima, ma intricatamente:
<quote rend="block">
<lg>
<l>[...]Or lascia andare,</l>
<l>Che convien ch'altri impare a le sue spese.</l>
<l>[...]</l>
<l>[...] A me pur pare</l>
<l>Senno a non cominciar troppo alte imprese.</l>
</lg>
</quote>
</p>
<p>Detto ho “intricatamente” perciò che né tutte possono finir in <emph>are</emph>, né tutte in <emph>ar</emph>: che <emph>impare</emph> bisogna dire, e non <emph>impar</emph>; e <emph>cominciare</emph> non si può dire, ché il verso non lo comporta. E se <emph>andare</emph>, <emph>impare</emph>, <emph>pare</emph> et <emph>incominciar</emph> s'accordano, s'accorderanno eziandio con <emph>cantar</emph> e con <emph>sospirar</emph>: e così in questa canzone ci ha rima replicata, che è vizio. Il che ancora è nella bellissima cantica della beata Vergine: che nella terza stanza è <emph>Sola tu fosti eletta, Vergine benedetta</emph>, e nella settima <emph>I dì miei più correnti che saetta</emph> [...] <emph>e sol Morte n'aspetta</emph>.</p>
<p><emph>Altri chi 'l prega si dilegua e fugge</emph>: può per avventura parere altrui che quel chi sia detto per dire “a chi”; sì come anche <emph>Che la strada d'onore Mai no 'l lascia seguir chi troppo 'l crede, e Che non vo' dir di lei, ma chi la scorge, Tutto il cor di dolcezza e d'amor gli empie</emph>, et ancora <emph>Invoco lei che ben sempre rispose Chi la chiamò con fede</emph>. E si intenderà “a chi lo prega”, “a chi troppo crede”, “a chi la scorge”, “a chi la chiamò”. Ma così non si ha da intendere. Anzi è questo un commune uso della nostra lingua: che tuttavia udiamo dire <emph>chi vuol dir la tal cosa, chi volesse fare la altrettale</emph>, e <emph>chi vuole andare</emph>, e così simili, invece di dire “se alcuno vuol dire”, “se alcun volesse fare”, “se altri vuole andare”; e così in questi luoghi si ha da intendere “se altri prega”, “se altri crede”, e gli altri ancora. Di ciò chiara testimonianza ne è quel luogo del Boccaccio, nelle parole di Gismonda: <emph>Colui che virtuosamente adopera, apertamente si mostra gentile: e chi altramente il chiama, non colui che è chiamato, ma colui che chiama commette difetto</emph>. Dove <emph>chi altramente il chiama</emph> non può altramente intendersi se non “se altri” o “se alcuno altramente il chiama”. Tale è anche un luogo di Dante che ora mi è venuto alla mente, <emph>Quinci si va chi vuole andar per pace</emph>: il luogo è nel <title>Purgatorio</title>, e viene a significar “se alcuno vuole andare”; et il medesimo è da dire di quell'altro luogo del Petrarca: <emph>Canzon, chi tua ragion chiamasse oscura, Di': non ho cura</emph> [...].</p>
<p><emph>Una umil donna grama un dolce amico</emph>: questo verbo <emph>gramare</emph> non userei io.</p>
<p><emph>Fere selvagge, e mansuete gregge</emph>: nota che il Petrarca usa di dir <emph>la greggia</emph> e <emph>le gregge</emph>: <emph>All'amorosa greggia eran condutti</emph>; e <emph>greggia</emph> usa medesimamente Dante. Et i nostri petrarchevoli dicono pur <emph>il gregge</emph>: né sono petrarchevoli, né dantevoli.</p>
<p><emph>Per bene star si scende molte miglia: si scende</emph> è detto impersonalmente, ché altramente si direbbe <emph>si scendono</emph>.</p>
<p><emph>Benedetta la chiave che s'avvolse Al core, e sciolse l'alma, e scossa l'have Di catena sì grave</emph>: officio di chiave è aprire e serrare, e non isciorre. Ben disse Dante nella persona di M. Pietro dalle Vigne: <emph>Io son colui che tenni ambe le chavi Del cor di Federico, e sì le volsi Serrando, e disserrando sì soavi</emph>; che tali sono gli officii delle chiavi.</p>
<p><emph>Là dove già mi dolse, altri si dole</emph>: in un verso ha usato due costruzioni del verbo <emph>dolere: mi dolse</emph> col terzo caso, e <emph>si dole</emph> col retto; che si dice <emph>Io mi dolgo</emph> e <emph>Mi duole</emph>.</p>
<p><emph>Che più no 'l sento, et è non men che suole: men</emph> qui non è adverbio, ma nome che vuol dir “minor”: come <emph>Ond'io sarei men chiara, e di men grido; Ch'in giovenil fallir è men vergogna</emph>.</p>
<quote rend="block">
<lg>
<l rend="italic">— La donna che 'l mio cor nel viso porta</l></lg><p><bibl>[CXI]</bibl></p>
</quote>
<p><emph>Che duol non sento, né senti' ma' poi: ma'</emph> per <emph>mai</emph> è nuovamente detto, ma fece per fuggir quel mal suono <emph>mai poi</emph>. Ma poteva anche dire: <emph>Che duol non sento, né senti' dapoi</emph>; che quantunque <emph>mai</emph> vi si convenga, pur usa egli anche di lasciarlo:
<quote rend="block">
<lg>
<l>Però che quant'il mondo si ricorda,</l>
<l>Ad uom mortal non fu aperta la via,</l>
<l>Per farsi, com'a te, di fama eterno.</l>
</lg>
</quote>
</p>
<p><emph>Non fu mai aperta la via</emph> sarebbe il diritto.</p>
<quote rend="block">
<lg>
<l rend="italic">— Sennuccio io vo' che sappi in qual maniera</l></lg><p><bibl>[CXII]</bibl></p>
</quote>
<p><emph>Ardomi e struggo ancor com'io solia: struggo</emph> par detto attivamente, quasi com'egli strugga altrui. <emph>Ardomi e struggomi</emph> o <emph>mi struggo</emph> sarebbe da dire. Poteva egli metter altrove il <emph>mi</emph>, come <emph>Ardo e mi struggo</emph>, e la sentenza et il verbo stava bene.</p>
<quote rend="block">
<lg>
<l rend="italic">— Una donna più bella assai che 'l sole</l></lg><p><bibl>[CXIX]</bibl></p>
</quote>
<p>[...] <emph>or mira, e leva gli occhi un poco In più riposto loco, Donna ch'a pochi si mostrò già mai</emph>: questa <emph>Donna</emph> è non so come inviluppata in quel <emph>riposto loco, Donna</emph> etc.</p>
<p>In questa canzone non è servato il punto nel secondo quaternario della seconda stanza.</p>
<quote rend="block">
<lg>
<l rend="italic">— Quelle pietose rime, in ch'io m'accorsi</l></lg><p><bibl>[CXX]</bibl></p>
</quote>
<p>[...] <emph>gli estremi morsi Di quella ch'io con tutto 'l mondo aspetto Mai non senti': ma pur senza suspetto, In fin a l'uscio del suo albergo scorsi</emph>. Se voglio dir il vero, quelle parole senza <emph>suspetto</emph> mi paiono empitura: benché difender si può con quello che è allegato, che egli scrive nelle <title>Pìstole</title>: <foreign lang="lat">Laetus usque ad limen ipsum accessi.</foreign></p>
<quote rend="block">
<lg>
<l rend="italic">— Or vedi, Amor, che giovinetta donna</l>
<l>Tuo regno sprezza, e del mio mal non cura</l></lg><p><bibl>[CXXI]</bibl></p>
</quote>
<p>A me sarebbe stato in grado che egli avesse detto: <emph>Tuo regno sprezza, e di mio mal non cura</emph>. Così anche, nel seguente sonetto, <emph>Esca del foco e di sì lunghe pene, Esca di foco</emph> saria stato più a mio gusto: che leggiadra composizione è, o che ogni parte abbia l'articolo, o niuna non l'abbia. Massimamente quando si può con agevolezza, come in questi due luoghi; e come anche in quell'altro, <emph>E di mio corso ho già passato il mezzo</emph>, dove il diritto era <emph>E del mio corso</emph>, avendo a dire <emph>il mezzo</emph>; e <emph>Perch'hai costumi variati</emph>, e <emph>'l pelo</emph> era da dire <emph>i costumi</emph> e <emph>'l pelo</emph>, o vero <emph>costumi</emph> e <emph>pelo</emph>. E le prose doverieno sempre servar questa regola. Al verso alcuna volta si ha da perdonare, quando la necessità sopraviene; come <emph>Così rose e viole Ha primavera, e 'l verno neve e ghiaccio</emph>: <emph>la primavera e 'l verno</emph> sarebbe stato meglio, ma il verso non lo comportò. In uno altro luogo l'un verso è senza articoli, e l'altro ne è pieno:
<quote rend="block">
<lg>
<l>Vergine, i' sacro e purgo</l>
<l>Al tuo nome, e pensieri, e ingegno, e stile,</l>
<l>La lingua, il cor, le lagrime, e i sospiri.</l>
</lg>
</quote>
</p>
<p>E poteva seguitar <emph>E lingua, e cor, e lagrime, e sospiri</emph>, e forse averebbe avuto più leggiadria.</p>
<p>Non voglio lasciar di dir che trattando io questo suggetto, quando fui a quel luogo dove io dico <emph>l'un verso è senza articoli</emph>, mi venne scritto <emph>un verso</emph>; ma poi volendo scriver <emph>l'altro ne è pieno</emph>, cancellai, e tornai a scrivere <emph>l'un</emph>; e se avessi voluto dir <emph>un</emph>, averei seguitato <emph>altro</emph>, e non <emph>l'altro</emph>.</p>
<p>E poi che sono entrato in questa materia, ho da dir che questo che ho detto degli articoli lodo che si faccia anche ne' segni de' casi: che dove al primo sustantivo si dà il segno, si dia anche a' seguenti, sì come <emph>Io parlo di arme e di amore, di soldati e di letterati</emph>, non <emph>di arme et amore</emph>, né <emph>di soldati e letterati</emph>; la qual regola veggo assai esser stata osservata dal Petrarca, e sì di rado pretermessa che fatica è ritrovare il dove. Ne ho notato due luoghi: <emph>Io qui di foco e lume Queto i frali e famelici miei spirti</emph>, e <emph>D'abbracciar l'ombre, e seguir l'aura estiva</emph>; dove doveva dirsi <emph>di foco e di lume e di abbracciar e di seguir</emph>. E fermamente questo è più grazioso modo di scrivere, e chi lo serverà più sarà da lodare, quantunque anche nelle prose del Boccaccio si trovi altramente.</p>
<quote rend="block">
<lg>
<l rend="italic">— Se 'l pensier che mi strugge</l></lg><p><bibl>[CXXV]</bibl></p>
</quote>
<p>Il verbo <emph>scaltro</emph> non è molto grazioso.</p>
<p>In tutti i luoghi di questa canzone sono i punti, eccetto che dopo i secondi tre versi dell'ultima stanza.</p>
<quote rend="block">
<lg>
<l rend="italic">— Chiare, fresche, e dolci acque</l></lg><p><bibl>[CXXVI]</bibl></p>
</quote>
<p>In questa canzone non sono servati i punti nel sesto verso della terza, né della quinta stanza.</p>
<quote rend="block">
<lg>
<l rend="italic">— In quella parte dove Amor mi sprona</l></lg><p><bibl>[CXXVII]</bibl></p>
</quote>
<p><emph>In quante parti il fior de l'altre belle, Stando in se stessa, ha la sua luce sparta</emph>: de' fiori il proprio è spargere odore, e non luce; se avesse detto <emph>il sol de l'altre belle</emph>, non ci sarebbe che dire.</p>
<p>Nella ultima stanza dopo il terzo verso non è il punto in questa canzone.</p>
<quote rend="block">
<lg>
<l rend="italic">— Italia mia, benché 'l parlar sia indarno</l></lg><p><bibl>[CXXVIII]</bibl></p>
</quote>
<p>In questa canzone i punti sono in tutti i luoghi.</p>
<p><emph>E i cor, ch'indura e serra Marte superbo e fiero, Apri tu, padre, e 'ntenerisci e snoda</emph>: all'indurare et al serrare era risposto col dire <emph>apri</emph> et <emph>intenerisci</emph>, in modo che lo <emph>snoda</emph> ad altro non serve che alla rima. Queste cose di raddoppiar e di aggiunger parole per finir versi e per far rime pur troppo ne averei da notar, ma è cosa più agevole da conoscere che se ne abbia da far nota. Per che basta tanto.</p>
<quote rend="block">
<lg>
<l rend="italic">— Di pensier in pensier, di monte in monte</l></lg><p><bibl>[CXXIX]</bibl></p>
</quote>
<p><emph>Diria: questo arde, e di suo stato è incerto</emph>: il più delle stampe ha <emph>questo</emph>, ma vuol esser <emph>questi</emph>, ché <emph>questo</emph> senza sustantivo è neutro. Così anche è da legger quell'altro verso, <emph>Per bellissimo amor questi al suo tempo</emph>: è scritto nelle stampe <emph>quest'</emph>con l'apostrofo, ma sappiasi che è <emph>questi</emph>, e non <emph>questo</emph>.</p>
<p>L'ultima stanza dopo il sesto verso non ha punto.</p>
<quote rend="block">
<lg>
<l rend="italic">— Qual più diversa e nova</l></lg><p><bibl>[CXXXV]</bibl></p>
</quote>
<p>Nella quinta stanza non è servato il secondo punto.</p>
<quote rend="block">
<lg>
<l rend="italic">— A la dolce ombra de le belle frondi</l></lg><p><bibl>[CXLII]</bibl></p>
</quote>
<p><emph>Dapo son gito per selve e per poggi</emph>: così è scritto in più stampe che io ho diverse: e dubbio non è che vuole star <emph>dapoi</emph>. In altri testi è <emph>dopo</emph>, e male.</p>
<p><emph>Altro salir al ciel per altri poggi</emph>: essendo una delle sei parole <emph>cielo</emph>, ne la coda risponde col <emph>ciel</emph>, che è quello che anche abbiamo notato. <emph>A me pur pare Senno a non cominciar tropp'alte imprese</emph>.</p>
<quote rend="block">
<lg>
<l rend="italic">— Né così bello il sol già mai levarsi</l></lg><p><bibl>[CXLIV]</bibl></p>
</quote>
<p>[...] <emph>ogni altra vista oscura Da indi in qua mi cominciò apparere</emph>: credo che legger si debbia a <emph>parere</emph>, che vuol dir latinamente <emph>videri</emph>, ché <emph>apparire</emph> si dice, e non <emph>apparere</emph>: né ho veduto dove non sia scritto <emph>apparere</emph>, se non ne' versi ridutti dal Bivilacqua in ordine di rime. Che fra i sonetti vi sta pur <emph>apparire</emph>. Qui ho da aggiungere che il preterito del verbo <emph>apparire</emph> e di <emph>sparire</emph> propriamente è <emph>apparve</emph> et <emph>isparve</emph>, come: [...] <emph>e poi tra via m'apparve Quel traditor</emph>, e <emph>Che già mai in donna ov'amor fosse apparve</emph>, e <emph>Né già mai neve sotto 'l sol disparve</emph>, e <emph>Quand'io caddi ne l'acqua, et ella sparve</emph>. Per che là dove si legge <emph>D'Amor, di lei che sì dura m'apparse</emph>, direi che legger si dovesse eziandio <emph>mi parse</emph>; e dove è scritto <emph>Quasi sdegnando, e in un punto disparse</emph>, non posso se non dir che il Petrarca sia uscito della diritta regola. Ma et a lui, che scrisse in quella rozza età, dee esser lecito qualche cosa. Io non direi né <emph>apparse</emph>, né <emph>disparse</emph>.</p>
<quote rend="block">
<lg>
<l rend="italic">— Pommi ove 'l sol occide i fiori e l'erba</l></lg><p><bibl>[CXLV]</bibl></p>
</quote>
<p><emph>Al dolce aere sereno, al fosco e greve</emph>: il <emph>fosco</emph> risponde bene al <emph>sereno</emph>, ma il <emph>greve</emph> non risponde al <emph>dolce</emph>. Di queste cose tali basta mostrarne una o due per avvertimento. Noti poi ognuno da sé con questi esempii.</p>
<quote rend="block">
<lg>
<l rend="italic">— O d'ardente virtù ornata e calda</l></lg><p><bibl>[CXLVI]</bibl></p>
</quote>
<p><emph>Del nome vostro [...] avrei pien Tile, e Battro, La Tana, il Nilo, Atlante, Olimpo, e Calpe</emph>: in questo accennar che egli fa delle quattro parti del mondo, procede con non ordinato ordine, ché mostra quattro parti con sette cose. Poi confusamente le mette: che va da Tramontana in Levante, torna a Tramontana e va a Mezzogiorno; poi va a Ponente, e torna pur a Mezzogiorno, et appresso a Ponente. Sì che consideri chi legge che anche i gran poeti stanno con le rime. Olimpo intendo non quel di Tessaglia, che quello non mostra parte di mondo, ma quello che è vicino al mar Rosso, e segna a Mezzodì.</p>
<quote rend="block">
<lg>
<l rend="italic">— Non Tesin, Po, Varo, Arno, Adige, e Tebro</l></lg><p><bibl>[CXLVIII]</bibl></p>
</quote>
<p>Seguitando tutto il quaternario con nomi di fiumi, quel <emph>mar che frange</emph> fu necessità di rima, essendo massimamente prima e dapoi fiumi: che pur men mal sarebbe, se dopo tutti i fiumi, come cosa maggior nominato avesse il mare. Oltra che più sarebbe il dire <emph>il mar</emph> semplicemente, che <emph>il mar che frange</emph>. Del <emph>mar che frange</emph> fece menzione egli leggiadramente in uno altro luogo, mostrando che era in pericolo: <emph>Stanca senza governo in mar che frange</emph>.</p>
<quote rend="block">
<lg>
<l rend="italic">— Non d'atra e tempestosa onda marina</l>
<l rend="italic">Fuggìo in porto già mai stanco nocchiero</l></lg><p><bibl>[CLI]</bibl></p>
</quote>
<p>Nota forma di composizione <emph>fuggìo in</emph>, anzi che <emph>fuggì in</emph>, per ischifar la bassezza di quel suono di due <emph>i</emph>: e nel pronunziare il verso si ha da dire anzi <emph>fuggìo 'n</emph> che <emph>fuggì in</emph>.</p>
<quote rend="block">
<lg>
<l rend="italic">— Questa umil fera un cor di tigre e d'orsa,</l>
<l>Ch'in vista umana, e in forma d'angel tene</l></lg><p><bibl>[CLL]</bibl></p>
</quote>
<p>Vedi nuova costruzione per dir “questa fera che tiene un cor di tigre e d'orsa”: ma le rime fanno far di questi costrutti.</p>
<p>In questo sonetto vi sono quelle due voci <emph>inforsare</emph> et <emph>ismorsare</emph>, le quali per esser state dette dal Petrarca ognun si farà lecito usarle, e non vorrà dir né <emph>messale</emph>, né <emph>tavoliero</emph>, per non essere state dette dal poeta: et io userò tutte quelle delle quali mi nascerà il bisogno, che siano communemente nelle bocche degli uomini che italicamente studiino di favellare; et userò anche più volentieri <emph>dolorare</emph>, <emph>avvalorare</emph>, <emph>artigliare</emph>, <emph>acceffare</emph>, <emph>arricciar</emph>, <emph>cigolar</emph>, e delle altre dette da Dante, che <emph>inforsare</emph>, <emph>smorsare</emph>, <emph>sbrancare</emph>, <emph>disossare</emph>, <emph>scarnare</emph> et <emph>incarnare</emph> dette dal Petrarca.</p>
<p><emph>Per quel ch'io sento al cor gir fra le vene Dolce veleno</emph> [...]: costruir bisogna “per quel dolce veleno”, e questa è molto più accettabile composizione che quella del principio del sonetto, et è leggiadra e bella; sì come anche nel secondo sonetto dopo questo: <emph>Tutta negli occhi bei fuor di misura, Par ch'amor e dolcezza e grazia piova</emph>; e nel seguente appresso: <emph>Piangea madonna, e 'l mio signor ch'io fossi Volse a vederla, e suoi lamenti a udire</emph>. Et in più altri luoghi sono di queste vaghezze; né io di tutte intendo farne catalogo: ché anche questo nome <emph>catalogo</emph> non mi schiferò io di usare, quantunque il Petrarca et il Boccaccio per avventura non l'abbiano usato.</p>
<quote rend="block">
<lg>
<l rend="italic">— O passi sparsi, o pensier vaghi e pronti</l></lg><p><bibl>[CLXI]</bibl></p>
</quote>
<p><emph>O bel viso, ov'Amor insieme pose Gli sproni e 'l freno</emph> [...]: nel viso di madonna Laura non mi par che né sproni né freno rappresentino all'intelletto cosa che abbia da dilettar punto: che mi sembra vedere una donna con un morso in bocca, con un paio di sproni pendenti non so donde, se non dico dal naso, o alle orecchie; e so che è parlar figurato, ma fa brutta figura. E se egli in un altro luogo dice: <emph>Quando 'l voler che con duo sproni ardenti E con un duro fren mi guida e regge</emph>, questo sta bene, e vuol dir che il suo volere è spinto dal desio e ritenuto dalla paura che nascea in lui: ma né desio né paura era nel viso di Laura; anzi da quello ne veniva il desio e la paura nella mente di esso. In lui adunque metteva il suo viso sproni e freno, et in quello non erano. Poi, come ho detto, è brutta imagine.</p>
<p><emph>Deh restate a veder qual è il mio male</emph>: <emph>restate</emph> è male scritto, e male inteso è communemente quello verbo <emph>restare</emph> per “rimanere” o “fermarsi”, significando propriamente “avanzare”, e quel che dicono ' Latini <emph>superesse</emph>: e qui si dee leggere <emph>ristare</emph>, che vuol dir “fermarsi”. Quello si declina <emph>Resto, Resti, Resta</emph>, e questo <emph>Ristò, Ristai, Ristà</emph>; quello fa il preterito <emph>Restai, Restasti</emph> e <emph>Restò</emph>, e questo <emph>Ristetti, Ristesti, Ristette</emph>, seguitando la variazion del verbo <emph>stare</emph>. Laonde Dante: <emph>Dunque che è? perché, perché ristai?</emph> che vuol dir “perché ti fermi?”. È questo verso nel secondo canto dell'<title>Inferno</title>. E nel quarto del <title>Purgatorio</title> vi è questo altro: [...] <emph>rimira Com'io rimango sol, se non ristai</emph>, cioè “se non ti fermi”. Vero è che in uno et in altro luogo è scritto <emph>restai</emph>; ma del verbo <emph>Resto restai</emph> è persona prima del preterito, e qui è seconda del presente: è adunque di uno altro verbo, et è di quello che fa <emph>Ristetti</emph> e <emph>Ristette</emph> e <emph>Ristanno</emph> e <emph>Ristemmo</emph> e <emph>Ristare</emph>, come ne mostrerò gli esempii. E da questo verbo aviso io che venga il nome <emph>restio</emph>, e che anzi <emph>ristio</emph> si debbia scrivere.</p>
<p>Or agli esempii che ho detto. Il Boccaccio nel principio del suo <title>Decamerone</title>, della pestilenza parlando, dice che ella <emph>senza ristare, di uno in altro luogo continuandosi, verso Occidente miseramente s'era ampliata</emph>; e nella novella di M. Forese e di Giotto: <emph>non facendo la acqua alcuna vista di voler ristare</emph>; e di Griselda è scritto: <emph>né mai ristette, che ella ebbe tutto acconcio</emph>; e nella novella del conte di Anversa: <emph>come la Giannetta uscì della camera, così il battimento ristette</emph>; e della Salvestra: <emph>chiusa, tra donna e donna mettendosi, non ristette prima che al corpo fu pervenuta</emph>; e nella novella nona della quinta giornata: <emph>era già di parlar ristata Filomena, e non ristava di confortarla</emph>; e nella prosa che seguita la ultima novella: <emph>erano già di cantare le cicale ristate</emph>; e nella prima prosa della sesta: <emph>Ella non ristette mai infino a tanto</emph>. I quali luoghi dalla diversità della declinazione che è da <emph>Restò</emph> a <emph>Ristette</emph> mostra che sono verbi diversi, sì come hanno eziandio diversa significazione; e così si leggono tutti questi luoghi ne' testi stampati in Fiorenza nell'anno MDXXVII della nostra salute, che sono i megliori che siano usciti in luce, se ben non in tutto perfetti. Et i nostri buoni correttori, avendo buoni testi, gli hanno corrotti, in luogo di <emph>ri</emph> mettendo <emph>re</emph>. Ho ben da notare che in que' medesimi che ho detto megliori, nella novella di Teodoro e della Violante, è scritto: <emph>Ora volesse Dio, che mai dovendo io star come io sto, questa grandine non restasse</emph>, dove è da leggere <emph>non ristesse</emph>; ma e bene si legge nella novella di Ferondo: <emph>avanti che egli ristesse, le ebbe nel capo messo che questo fosse ben fatto</emph>: et in uno et in altro luogo <emph>ristesse</emph> significa “cessasse” o “si fermasse”.</p>
<p>Ma et anche dagli esempii di Dante si approverà questa verità, con tutte le licenze usate da lui, e con tutte le scorrezioni che vi sono. Abbiamo recitato i luoghi dove <emph>restai</emph> per <emph>ristai</emph> si legge. Nel <title>Purgatorio</title> si trova scritto: <emph>Noi siam di voglia a moverci sì presti, Che ristar non potem</emph> [...]; e <emph>Non t'incresca ristar a parlar meco</emph>: benché in questo luogo si legga <emph>restar</emph>, come in uno altro: <emph>Senza restarsi per se stessa cade</emph>. Né è maraviglia se chi non intende muti <emph>ri</emph> in <emph>re</emph>. Ma la declinazione è quella che mostra la verità. E la declinazion si mostra da quello che s'è detto del Boccaccio e da quello che ora si dirà di Dante. E nel <title>Purgatorio</title>: <emph>Che si volgono ad essa e non ristanno</emph>, dove restano non si può dire né per l'accento, né per la rima. Leggesi nell'<title>Inferno</title>: <emph>Vedendoci cader ciascun ristette</emph>; e <emph>Ristette co' suoi servi a far sue arti</emph>; e <emph>Ristetti, e vidi due mostrar gran fretta</emph>; e <emph>Per che nostra novella si ristette</emph>. E nel <title>Purgatorio</title>: <emph>Co' piè ristetti, e con gli occhi passai</emph>; e <emph>Ma e la donna e 'l savio che ristette</emph>. E nell'<title>Inferno</title> ancora: <emph>Ricominciar come noi ristemmo, ei</emph>; e <emph>Ristemmo per veder l'altra fessura</emph>. Da <emph>restar</emph> vien <emph>restammo</emph>, e da questi luoghi si comprende, e dalla ragione ancora, che dove è nel <title>Purgatorio</title> <emph>Noi ci restammo immobili e suspesi</emph> si dee legger <emph>ristemmo</emph>; e dove nell'<title>Inferno</title> è <emph>E 'l dolce Duca meco si restette</emph> è da legger <emph>ristette</emph>. In altri luoghi anche è scritto <emph>restare</emph> e <emph>restato</emph> per <emph>ristare</emph> e per <emph>ristato</emph>.</p>
<p>Detto abbiamo de' sinceri testi e degli scorretti. Licenziosamente si è servito Dante due volte, per quanto mi soviene, del verbo <emph>restar</emph> per <emph>ristar</emph>, dicendo ne l'<title>Inferno</title>: <emph>La bufera infernal, che mai non resta</emph>; e nel <title>Purgatorio</title>: <emph>Se per veder la tua ombra restaro</emph>. Ma risolviamci pur che per <emph>i</emph> scriver si dee in tutti i luoghi dove si parla di fermarsi o di cessare, e per <emph>e</emph> in significato di avanzare. So che universalmente si usa <emph>restar</emph> per “avanzare” e per “fermarsi”, ma l'error non ha da far regola: <emph>Chi smarrita ha la strada torni a dietro. Restare</emph> e <emph>restando</emph> per <emph>ristare</emph> e per <emph>ristando</emph> è ne' <title>Trionfi</title> del Petrarca: il dico perché si sappia, ché gli ho veduti.</p>
<quote rend="block">
<lg>
<l rend="italic">— Pien d'un vago pensier che mi disvia</l></lg><p><bibl>[CLXIX]</bibl></p>
</quote>
<p><emph>Pur lei cercando che fuggir devria</emph>: <emph>devria</emph> è detto per <emph>devrei</emph>; il che tanto più mi offende, quanto maggiormente in prima vista la voce <emph>che</emph> mostra di esser caso retto, e <emph>che devria</emph> sia persona terza, significando che Laura <emph>devria fuggir</emph>; né so perché lasciar quel parlar dubbioso, avendo in vece di <emph>che</emph> potuto dir <emph>cui</emph>. <emph>Poria</emph> gli è anche piaciuto dire anzi che <emph>potrei</emph>, né <emph>potrebbe</emph>, ché in prima et in terza persona lo ha detto, e fuor di rima. E <emph>poriano</emph> anche da lui si dice. Nelle rime de' poeti antichi liberamente si usa <emph>Io poria</emph>, <emph>Io vorria</emph>, <emph>Io troveria</emph>: io in questo non seguirò né lor, né il Petrarca.</p>
<quote rend="block">
<lg>
<l rend="italic">— Più volte già dal bel sembiante umano</l></lg><p><bibl>[CLXX]</bibl></p>
</quote>
<p><emph>Ond'io non pote' mai formar parola Ch'altro che da me stesso fosse intesa</emph>: sì come mi piace <emph>pote' mai</emph> per non dir <emph>non potei mai</emph>, così non mi aggrada quell'<emph>altro</emph>: intendo quello che vuol dir, ma non so costruire se non prendo quella voce <emph>altro</emph> per “altramente”. Ma e così è anche duro.</p>
<p>Vorrei pur che i comentatori alcuna volta si fermassero a sciorre di questi nodi, i quali non so se disavvedutamente o pure studiosamente se li passino: dichiarano la sentenza, e non vi applicano le parole, e questo è quello che principalmente far doverebbono per beneficio degli studiosi della lingua. Ma ho torto io a voler che insegnino quello che non sanno; e pur il primo torto è il loro, far profession di insegnar non sapendo.</p>
<quote rend="block">
<lg>
<l rend="italic">— Giunto m'ha Amor fra belle e crude braccia</l></lg><p><bibl>[CLXXI]</bibl></p>
</quote>
<p><emph>Ché poria questa il Ren quando più agghiaccia Arder con gli occhi</emph> [...]: <emph>questa</emph> qui è in luogo di <emph>costei</emph>, ché di sopra non è fatta menzion di cosa alla quale questo pronome si applichi, avendo parlato di braccia e di Amore. Ma sia permesso al Petrarca et agli amorosi affetti, che avendo parlato di braccia, et inteso delle braccia della amata, disse <emph>questa</emph> come di donna nominata. <emph>Questa</emph> disse anche egli in una sestina senza aver relazion di sopra: <emph>Deh or foss'io col vago de la luna</emph> [...] <emph>E questa ch'anzi vespro a me fa sera, Con essa e con Amor in questa piaggia Sola venisse</emph> [...]. Dove desiderando la sua venuta, mostra che era lontana: e meglio sarebbe stato se detto avesse <emph>quella</emph>. E veramente <emph>questa</emph> non si dice, se non ha di sopra a che referirsi; e sia per quanti versi si voglia: che avendo detto il Petrarca <emph>Una donna più bella assai che 'l sole</emph>, quattro e sei versi dapoi disse <emph>questa</emph> e <emph>questa</emph>; e nella medesima canzon, nella quinta stanza, dieci versi dapoi che ebbe detto <emph>donna</emph> seguita dicendo questa. Il medesimo dir si potrebbe di <emph>quella</emph>, se non che <emph>quella</emph> dir si può anche in principio, pur che segua relativo <emph>che</emph> o <emph>cui</emph>: <emph>Quella per cui con Sorga ho cangiato Arno; Per dir di quella ch'è fatta immortale; Che quella cui tu piangi è forse in vita</emph>. Il che si fa medesimamente di <emph>quello</emph>: <emph>Quel ch'infinita providenza et arte; Quel ch'in Tesaglia ebbe le man sì pronte</emph>; che altramente sarebbe da dir <emph>quegli</emph>. Disse una volta il Petrarca <emph>quella</emph> come in ispirito, senza aver relazione avanti né dapoi, né nella presente, né nella precedente stanza: <emph>Né quella prego che però mi scioglia</emph>; ma sia per affetto d'amor, che fa veder quel che non si vede. Regolarmente è da seguir quel che da noi s'è detto.</p>
<quote rend="block">
<lg>
<l rend="italic">— Per mezzo i boschi inospiti e selvaggi</l></lg><p><bibl>[CLXXVI]</bibl></p>
</quote>
<p><emph>E vo cantando (o pensier miei non saggi!) Lei che 'l ciel non poria lontana farme</emph>. Ardisco affermar che scorretto è questo luogo: che ha da far <emph>i' vo cantando</emph> con <emph>lei che 'l ciel non poria</emph> fargli lontana? <emph>I' vo cercando</emph> vuole stare, che è così bene accomodato a quel che segue, come <emph>cantando</emph> non si confà di nulla. Potria anche star questa sentenza senza quello <emph>O pensier miei non saggi</emph>.</p>
<quote rend="block">
<lg>
<l rend="italic">— Questa Fenice da l'aurata piuma</l>
<l rend="italic">Al suo bel collo candido gentile</l>
<l rend="italic">Forma etc.</l></lg><p><bibl>[CLXXXV]</bibl></p>
</quote>
<p><emph>Gentile</emph> è bella parola, ma per applicarla al collo non è bella: <emph>bello</emph> e <emph>candido</emph> sta bene, ma <emph>gentile</emph> non quadra, se non per empiere il verso e far rima. Salvo se non volle dire che ella avesse sottile il collo, ché delle gambe de' cavalli si dice che son gentili di sotto. Di queste cose si trovano in questo poeta, et è pur troppo mostrarne alcuna, come ho già detto.</p>
<quote rend="block">
<lg>
<l rend="italic">— Passa la nave mia colma d'oblio</l></lg><p><bibl>[CLXXXIX]</bibl></p>
</quote>
<p><emph>Pioggia di lagrimar, nebbia di sdegni Bagna e rallenta le già stanche sarte</emph>: qui dice egli il contrario del vero effetto, ché le corde bagnate si ritirano, non si rallentano, e la nebbia bagna medesimamente.</p>
<quote rend="block">
<lg>
<l rend="italic">— Pasco la mente d'un sì nobil cibo</l></lg><p><bibl>[CXCIII]</bibl></p>
</quote>
<p>Io non so che pensier fosse quello del Petrarca prender questa voce <emph>cibo</emph> per rima, per aver poi a risponder con tre voci tolte dal latino, <emph>bibo</emph>, <emph>scribo</emph>, <emph>delibo</emph>: ché l'una gli doveva dar fastidio, quando le tre altre tutte fossero state italiane.</p>
<quote rend="block">
<lg>
<l rend="italic">— L'aura soave ch'al sol spiega e vibra</l></lg><p><bibl>[CXCVIII]</bibl></p>
</quote>
<p>Il medesimo dico di questo altro sonetto, dove son le quattro rime tutte latine.</p>
<p><emph>Vedendo arder i lumi onde m'accendo, E fulgurar i nodi ond'io son preso</emph>: quel <emph>fulgurar</emph> di nodi mi sembra pur impropriamente detto.</p>
<quote rend="block">
<lg>
<l rend="italic">— S'i' 'l dissi mai, ch'io venga in odio a quella</l></lg><p><bibl>[CCVI]</bibl></p>
</quote>
<p><emph>S'i' 'l dissi, contra me s'arme ogni stella</emph>: non so perché i testi abbiano più tosto <emph>arme</emph> che <emph>armi</emph>, non vi essendo necessità di rima. Nota ancora che la coda di questa canzone non è propria di essa, ché gli ultimi cinque versi di tutte le stanze sono di due sole rime, e questa ne ha tre.</p>
<p>In questa canzon, che continua di due in due versi, tutti i punti sono servati a due a due, fuori che la quarta stanza ferma la sentenza solamente dopo il quarto.</p>
<quote rend="block">
<lg>
<l rend="italic">— Ben mi credea passar mio tempo omai</l></lg><p><bibl>[CCVII]</bibl></p>
</quote>
<p>I punti vanno con l'ordine loro, eccetto che nella settima stanza i primi tre versi legati sono co' secondi.</p>
<quote rend="block">
<lg>
<l rend="italic">— Rapido fiume, che d'alpestra vena</l></lg><p><bibl>[CCVIII]</bibl></p>
</quote>
<p><emph>Ov'amor me, te sol natura mena</emph>: quel <emph>sol</emph> è di vantaggio. Non avendo di sé detto se non una cosa, non accadeva che del fiume parlando aggiungesse <emph>sol</emph>, avendo potuto dire <emph>Ov'amor me, te la
</emph><emph>natura mena</emph>; con tutto che <emph>amor</emph> non abbia l'articolo, sì come a dietro parlando degli articoli e de' segni de' casi abbiamo mostrato comportarsi.</p>
<p>Ho da aggiungere che il Petrarca dice che il Rodano è detto dal rodere che fa. Ma Plinio dice che fu detto da <emph>Rhoda</emph>, città di <emph>Rhodioti</emph>: il che ci mostra esser vero il vedersi che si scrive <emph>Rhodanus</emph> con la aspirazione.</p>
<quote rend="block">
<lg>
<l rend="italic">— Non da l'ispano Ibero a l'indo Idaspe</l></lg><p><bibl>[CCX]</bibl></p>
</quote>
<p>Confuse sono le rime di questo sonetto; e già fu detto a me che in un testo antico scritto si ritrovava: <emph>Ricercando del mar ogni pendice, E da l'ispano Ibero a l'indo Idaspe, E dal lito vermiglio a l'onde caspe, Né 'n ciel Né 'n terra</emph> etc.</p>
<p>Un altro sonetto di rime confuse vi ha simile a questo, il quale comincia <emph>Soleano i miei sospir soavemente</emph>.</p>
<quote rend="block">
<lg>
<l rend="italic">— Beato in sogno, e di languir contento</l></lg><p><bibl>[CCXII]</bibl></p>
</quote>
<p><emph>Caccio con un bue zoppo, infermo, e lento</emph>: avendo detto <emph>zoppo</emph> et <emph>infermo</emph>, poteva lasciar quel <emph>lento</emph>, che veniva in consequenza. Vero è che lasciandolo il verso non si empieva, e rima non vi aveva.</p>
<quote rend="block">
<lg>
<l rend="italic">— Grazie ch'a pochi il ciel largo destina</l></lg><p><bibl>[CCXIII]</bibl></p>
</quote>
<p><emph>E torre l'alme a' corpi, e darle altrui</emph>. Avrei detto io: <emph>E tor l'anime a' corpi</emph>.</p>
<quote rend="block">
<lg>
<l rend="italic">— Anzi tre dì creata era alma in parte</l></lg><p><bibl>[CCXIV]</bibl></p>
</quote>
<p><emph>Saldin le piaghe ch'io presi in quel bosco Folto di spine, ond'io ho ben tal parte</emph>: direi <emph>ond'io n'ho ben tal parte</emph>, riferendosi <emph>onde</emph> al bosco o alle spine, et il <emph>ne</emph> alle piaghe; et il verso ha ancor meglior suono.</p>
<quote rend="block">
<lg>
<l rend="italic">— Liete, pensose, accompagnate, e sole</l></lg><p><bibl>[CCXXII]</bibl></p>
</quote>
<p><emph>Che d'altrui ben, quasi suo mal, si dole</emph>: nuova costruzion “che d'altrui ben si duole, quasi suo mal”: si poria dir <emph>quasi suo mal</emph> per <emph>quasi sia suo mal</emph>; ma et ha pur del duro. Pensisi se avesse detto <emph>qual di suo mal</emph>, se fosse stato meglio. E sarà <emph>qual</emph> per <emph>come</emph>; secondo che è in quel verso, <emph>Qual per tronco o per muro edera serpe</emph>, et in altri luoghi ancora.</p>
<quote rend="block">
<lg>
<l rend="italic">— Amor con la man destra il lato manco</l></lg><p><bibl>[CCXXVIII]</bibl></p>
</quote>
<p>Ne' ternarii <emph>gentile</emph> et <emph>oneste</emph> si rispondon per rime; e mi maraviglio ben dell'altrui negligenza in tante stampe e fra tanti comentatori. In luogo di <emph>gentile</emph> vuole essere <emph>celeste</emph>.</p>
<p><emph>Ogni smeraldo avria ben vinto e stanco</emph>. <emph>Stanco</emph>: a far che? Alla lotta, o forse a correre? <emph>Vincer</emph> di colore mi piace, ma <emph>stancar</emph> no. O rima, di quanti vizii se' cagione!</p>
<p><emph>L'adoro e inchino come cosa santa</emph>: nuovo modo di parlar <emph>inchinar lei</emph> per <emph>inchinarsi a lei</emph>; e sono alcuni che fanno profession di esser petrarchevoli che non userieno questo verbo se non a questo modo, quasi come il Petrarca altramente non l'abbia usato, né altramente si debbia usare: e dove si credono mostrarsi imitatori del Petrarca, mostrano non avere studiato il Petrarca, né aver giudicio di saperlo imitare. Io dalla coloro opinione sono tanto lontano, che se io dicessi di inchinar la mia donna, mi parrebbe dir cosa vergognosa, secondo il detto del Poeta satirico: <emph>Quanti scolari son ch'inchini, Amillo</emph>. Dirò io che <emph>a lei inchino la fronte</emph>, che a <emph>lei inchino le ginocchia</emph>, e che <emph>a lei mi inchino</emph>, et userò il proprio di questo verbo; e non mi partirò dal Petrarca, il qual dice: <emph>Ratto inchinai la fronte vergognosa, e Perch'inchinar a Dio molto conviene Le ginocchia e la mente, e Ch'io non m'inchini a ricercar de l'orme</emph>, et [...] <emph>a' miei prieghi t'inchina</emph>, e <emph>Ch'a la seconda fiamma più s'inchina</emph>. <emph>L'adoro e inchino come cosa santa</emph>lascerò a chi, mosso dal primo oggetto di una cosa nuova, senza mirar più avanti si attacca a quella: le leggiadrie del Petrarca si hanno da imitare, e non le ruidezze, e chi non averà giudicio, sarà sempre inculto e rozzo.</p>
<quote rend="block">
<lg>
<l rend="italic">— Là ver l'aurora, che sì dolce l'aura</l></lg><p><bibl>[CCXXXIX]</bibl></p>
</quote>
<p><emph>Et io 'l provai in sul primo aprir de' fiori</emph>: quanto più dolce sarebbe <emph>Et io 'l provai nel primo aprir de' fiori</emph>!</p>
<quote rend="block">
<lg>
<l rend="italic">— I' ho pregato Amor, e ne 'l riprego</l></lg><p><bibl>[CCXL]</bibl></p>
</quote>
<p>[...] <emph>ov'io per forza il sego</emph>: <emph>sego</emph> per <emph>seguo</emph> non è voce da seguire.</p>
<p><emph>Voi, con quel cor che di sì alto ingegno, Di sì alta virtute il cielo alluma, Quanto mai piove da benigna stella</emph>: <emph>sì</emph> è significativo di qualità, e <emph>quanto</emph> di quantità, e pur qui <emph>quanto</emph> risponde a <emph>sì</emph>: ma vi è aggiunto <emph>alto</emph> et <emph>alta</emph>.</p>
<quote rend="block">
<lg>
<l rend="italic">— Mira quel colle, o stanco mio cor vago</l></lg><p><bibl>[CCXLII]</bibl></p>
</quote>
<p><emph>Tenta se forse ancor tempo sarebbe Da scemar nostro duol</emph> [...]: <emph>sarebbe</emph> è detto per “fosse”. Quando altri <emph>tentato avesse</emph>, che il “tempo fosse” allora si poria dir <emph>tempo sarebbe</emph>.</p>
<quote rend="block">
<lg>
<l rend="italic">— Parrà forse ad alcun ch'in lodar quella</l></lg><p><bibl>[CCXLVII]</bibl></p>
</quote>
<p>[...] <emph>mio dir troppo umile, Degna d'assai più alto e più sottile</emph>: <emph>sottile</emph> è quello che i Latini dicono <foreign lang="lat">tenuis,</foreign> che significa lo stile umile, e perciò mal si confà con l'<emph>alto</emph>. Avrebbe detto <emph>gentile</emph>, se non gli fosse venuto posto nel primo quaternario.</p>
<quote rend="block">
<lg>
<l rend="italic">— O misera, et orribil visione!</l></lg><p><bibl>[CCLI]</bibl></p>
</quote>
<p>[...] <emph>suol far contenta Mia vita in pene et in speranze bone? Mia vita in pene et in speranze</emph>: la sentenza era fornita, ma non il verso, né la rima.</p>
<quote rend="block">
<lg>
<l rend="italic">— In quel bel viso ch'io sospiro e bramo</l></lg><p><bibl>[CCLVII]</bibl></p>
</quote>
<p><emph>Ond'a ben far per vivo esempio viensi</emph>: questo verso interrompe la sentenza, che altramente seguirebbe agevole, in modo che mi par posto come per empitura; et ancora quelle due comparazioni di pesce e di augello vi stanno come vi stanno. Ho bene opinione io che l'atto di Laura fosse di porgli la mano agli occhi, o pur contra gli occhi, ché altramente interpretar non si può questo sonetto se non strascinatamente.</p>
<quote rend="block">
<lg>
<l rend="italic">— In tale stella due begli occhi vidi</l></lg><p><bibl>[CCLX]</bibl></p>
</quote>
<p>Questo sonetto ha le rime, dirò così, alternate ne' quaternarii, e pure congiunge la prima rima del secondo quaternario con la ultima del primo, e così fa ancora nel sonetto <emph>Se lamentar augelli, o verdi fronde</emph>; et altrove va alternando continuamente per tutti gli otto versi, come in <emph>Zefiro spira, e 'l bel tempo rimena</emph>: e questo ha più di vaghezza. Simile a questo è <emph>Mai non fu' in parte ove sì chiar vedessi</emph>, e <emph>Quante fiate al mio dolce ricetto</emph>, e <emph>Quel rossignuol che sì soave piagne</emph>, e quell'altro da quelle strepitose rime, <emph>Al cader d'una pianta che si svelse</emph>.</p>
<quote rend="block">
<lg>
<l rend="italic">— I' vo pensando, e nel pensier m'assale</l></lg><p><bibl>[CCLXIV]</bibl></p>
</quote>
<p>I punti sono servati in ogni parte di questa canzone.</p>
<quote rend="block">
<lg>
<l rend="italic">— Che debb'io far? che mi consigli, Amore?</l></lg><p><bibl>[CCLXVIII]</bibl></p>
</quote>
<p>Tutti i punti servati sono in questa canzone.</p>
<p><emph>Non di lei ch'è salita A tanta pace, e m'ha lasciato in guerra</emph>: vorrei che detto avesse <emph>e me lasciato ha in guerra</emph>, non <emph>m'ha</emph>, per far apparir quella contraposizione <emph>lei</emph> e <emph>me</emph>.</p>
<quote rend="block">
<lg>
<l rend="italic">— Amor, se vuo' ch'io torni al giogo antico</l></lg><p><bibl>[CCLXX]</bibl></p>
</quote>
<p>I punti sono servati tutti.</p>
<p><emph>E non si vide mai cervo né damma Con tal desio cercar fonte né fiume, Qual io 'l dolce costume</emph>: <emph>con quale</emph> a me sembra che fosse da dire, avendo detto con tale.</p>
<p><emph>Rendi agli occhi, agli orecchi il proprio oggetto</emph>: qui alle mie orecchie sembra che dovea dirsi <emph>Rendi agli occhi e agli orecchi</emph>, e vengo dubitando che qualche superstizioso abbia levata la particella <emph>e</emph>; e tanto maggiormente, ché la veggo aggiunta ne la seguente stanza, dove ella è anzi di soverchio: [...] <emph>e l'esca Ch'io bramo sempre; e i tuoi lacci nascondi</emph>, dove fermamente più sarebbe leggiadra la composizione senza la <emph>e</emph>, ché tal forma di composizione si vede usata in quella stanza.</p>
<p><emph>Negletto ad arte, innanellato, et irto</emph>: bell'aggiunto da dare a bei capelli, <emph>irto</emph>: che Virgilio dà alle capre, Plinio a' musculi marini, e Columella alle siepi.</p>
<quote rend="block">
<lg>
<l rend="italic">— La vita fugge, e non s'arresta un'ora</l></lg><p><bibl>[CCLXXII]</bibl></p>
</quote>
<p>[...] <emph>sì che in veritate, Se non ch'i' ho di me stesso pietate, I' sarei già di questi pensier fora</emph>: quella <emph>veritate</emph> non vorrei io in questo sonetto, ché mi sembra starvi oziosa.</p>
<quote rend="block">
<lg>
<l rend="italic">— Poi che la vista angelica serena</l></lg><p><bibl>[CCLXXVI]</bibl></p>
</quote>
<p><emph>Poscia che 'l dolce, et amoroso, e piano Lume degli occhi miei non è più meco</emph>: non so come <emph>piano</emph> si convenga al <emph>lume</emph>.</p>
<quote rend="block">
<lg>
<l rend="italic">— Sennuccio mio, benché doglioso e solo</l></lg><p><bibl>[CCLXXXVII]</bibl></p>
</quote>
<p><emph>Ma ben ti prego ch'in la terza spera Guitton saluti</emph> [...]: qui è notato che il Petrarca fuor della regola ha detto <emph>in la</emph>, dovendo dir <emph>ne la</emph>. Et il medesimo è detto di quell'altro luogo, <emph>Il dì sesto di aprile in l'ora prima</emph>; et io voglio anzi credere che non abbiamo la vera lezion del poeta che aver tale opinione, essendo cosa molto agevole che per altrui colpa si sia fatto questo errore, ché non so perché non debbiamo leggere anzi (come ha mostrato il Bembo) <emph>Il dì sesto d'april ne l'ora prima</emph> che <emph>d'aprile in l'ora</emph>. Mi si dirà: e come doveremo defender il primo verso dove si legge <emph>ch'in la terza spera</emph>? Leggerà: <emph>Ma ben ti prego ne la terza spera Guitton saluti</emph>, che costume è del Petrarca lasciar la particella <emph>che</emph>, secondo che notato si è a dietro nella canzon <emph>Gentil mia donna</emph>. Et alcun tale avendo trovato <emph>Ma ben ti prego ne la terza spera Guitton saluti</emph>, parendogli che vi mancasse <emph>che</emph>, si averà pensato di fare una bella correzione, corrompendo il testo e facendo <emph>in la</emph> per aggiungervi <emph>che</emph>. Non lascerò di dire che in Dante si legge nell'<title>Inferno</title>: <emph>Cade in la selva, e non l'è parte scelta</emph>; e nel <title>Purgatorio</title>: <emph>Ebbe la santa Chiesa in le sue braccia</emph>; e nel <title>Paradiso</title>: <emph>Pria incominciato in gli alti Serafini</emph>. Bastici di lui tanto. Non è una sola volta quella che nelle antiche rime si legge <emph>in la</emph>. Ma pur più lodo che si debbia seguitar a scrivere <emph>ne la</emph> e <emph>ne le</emph> e <emph>ne'</emph> o <emph>negli</emph>, secondo le consonanti e vocali che vengono appresso, che uscir fuor della regola, la qual mi par che faccia delicata composizione. Il Boccaccio nelle opere sue composte in rima ha per molto famigliari <emph>in lo</emph>, <emph>in la</emph>, <emph>in li</emph> et <emph>in le</emph>: ma in que' suoi poemi è uno altro uomo, come colui che non faceva il suo mestiero.</p>
<quote rend="block">
<lg>
<l rend="italic">— Anima bella da quel nodo sciolta</l></lg><p><bibl>[CCCV]</bibl></p>
</quote>
<p><emph>La falsa opinion dal cor s'è tolta, Che mi fece alcun tempo acerba e dura Tua dolce vista</emph> [...]: mostrando il Petrarca di creder che Laura fosse in Paradiso, mi maraviglio che ardisca a dir una tal bugia, quasi come l'amor suo non fosse carnale. Perché adunque disse ne' precedenti sonetti: <emph>Or comincio a svegliarmi, e veggio ch'ella Per lo meglior al mio desir contese</emph>? e perché <emph>Or quant'era 'l peggior farmi contento Quella ch'or siede in cielo, e in terra giace?</emph>e <emph>Benedetta colei ch'a meglior riva Volse 'l mio corso, e l'empia voglia ardente Raffrenando temprò, perch'io non pera?</emph> Et altrove fa dire a Laura: [...] <emph>per nostro ben dura ti fui</emph>. Et egli in uno altro luogo: <emph>Divino sguardo da far l'uom felice, Or fiero in affrenar la mente ardita A quel che giustamente si disdice, e Questo bel variar fu la radice De la mia vita, ch'altramente era ita</emph>.</p>
<p><emph>Quando un cor tante in sé virtuti accolse? Benché la somma è di mia morte rea</emph>: com'era casto il suo amor, se la castità di lei gli era cagion di morte? e perché avea desiderato d'esser con lei <emph>Sola una notte, e mai non fosse l'alba</emph>, e che uscita non gli fosse di braccio? e perché aveva invidia a Pigmalione? e perché delle altre cose? pur troppo sono queste. E ritorna pur alla bugia: <emph>Già di me paventosa, or sa, no 'l crede, Che quello stesso ch'or per me si vole, Sempre si volse</emph> [...]. Et appresso: <emph>Or nel volto di Lui, che 'l tutto vede, Vedi il mio core, e quella pura fede</emph> et <emph>E senti che ver te 'l mio core in terra Tal fu, qual or è in cielo</emph> [...]. Queste son poi delle cose che si mostrano esser fatte con tale affezion, che fan creder delle cose che par che egli voglia mostrar che non siano state vere. Ma ritorniamo ad altro.</p>
<p><emph>Che mi fece alcun tempo acerba e dura Tua dolce vista</emph> [...]: <emph>dolce</emph> risponde ad <emph>acerba</emph>; <emph>dura</emph> non ha a che rispondere. Poi egli parla della vista, e risponde alla vista, e di più aggiunge l'udito: <emph>Volgi a me gli occhi, e i miei sospiri ascolta</emph>; et avendo parlato di vedere e d'ascoltare, seguita a parlar solamente del vedere: <emph>Mira 'l gran sasso donde Sorga nasce, E vedera'v'un</emph> etc.</p>
<quote rend="block">
<lg>
<l rend="italic">— Quella per cui con Sorga ho cangiato Arno,</l>
<l rend="italic">Con franca libertà serve ricchezze</l></lg><p><bibl>[CCCVIII]</bibl></p>
</quote>
<p>Nota che il poeta ha dato al verbo <emph>cangiar</emph> due costruzioni: <emph>avea cangiato Arno con Sorga</emph> lasciando Arno et abbracciando Sorga, et avea cangiato <emph>serve ricchezze con franca libertà</emph>, abbracciando le ricchezze, e lasciando la libertà; che il diritto era, avendo detto <emph>ho cangiato Arno con Sorga</emph>, dir <emph>ho cangiato libertà con ricchezze</emph>. Ben mi sembra più propriamente detto <emph>cangiar Arno con Sorga</emph> che <emph>Sorga con Arno</emph>, ché si cangia la cosa che si muta in una altra. Come se vorrò di uno scudo far moneta, dirò: “Cambiami uno scudo”; e chi mi darà la moneta, cambierà la moneta nello scudo.</p>
<p><emph>Ond'io già vissi, or me ne struggo e scarno</emph>: se <emph>struggo</emph> o <emph>scarno</emph> rispondano a <emph>vissi</emph>, altri lo giudichi.</p>
<p><emph>Né col mio stile il suo bel viso incarno</emph>: <emph>incarnar</emph> per “ritrar” o “figurar” mal mi par che sia posto; ché più tosto si dirà di un cane o di uno uccello, che si voglia usar alla caccia, che si <emph>incarni</emph>, lasciandolo mangiar delle fiere o degli uccelli.</p>
<quote rend="block">
<lg>
<l rend="italic">— Mente mia, che presaga de' tuoi danni</l></lg><p><bibl>[CCCXIV]</bibl></p>
</quote>
<p><emph>Mentre ardavam</emph>: così è scritto in quanti libri ho veduti, da quello del Bivilacqua in fuori, che è degli ultimi, e nel quale si vede che si sono pur levati errori che in que' primi, i quali sono stati tenuti come originali del Petrarca, si scorgevano: e pur diciamo <emph>ardeva</emph>, e non <emph>ardava</emph>. Ma non so se io debbia dir che questa sia, o negligenza, o soverchia diligenza in non voler mutar né pur le cose che stanno apertamente male. Mi ho preso piacer, che trovando ora scritto <emph>virtù</emph> et ora <emph>vertù</emph>, così <emph>virtute</emph> e <emph>vertute</emph>, tutti i testi s'affrontavano insieme: e perciò si vede che il tutto è venuto da un solo testo; né lo ho io per così autentico, per quale che egli sia stato, che se si veggono scorrezion manifeste, come per ragion si mostra, non si debbia rimediarvi. Che anche si legge nel seguente sonetto <emph>Morte ebbe invidia al mio felice stato, Anzi a la speme; e feglisi a l'incontra</emph>: dove <emph>felesi</emph> è da legger, ché chiaramente parla della speranza, della quale ha detto <emph>anzi</emph>.</p>
<quote rend="block">
<lg>
<l rend="italic">— Temp'era omai da trovar pace o tregua</l></lg><p><bibl>[CCCXVI]</bibl></p>
</quote>
<p><emph>Poco aveva a indugiar, che gli anni e 'l pelo Mutavano i costumi, onde suspetto Non fora il ragionar del mio mal seco</emph>: <emph>fora</emph> ha usato qui il Petrarca per “sarebbe stato”. E che sia il vero, il seguente verso ne 'l dimostra, <emph>Con che onesti sospiri le avrei detto</emph>: che se <emph>fora</emph> significasse “sarebbe”, ne seguiria che qui si dicesse <emph>Con che onesti sospiri le direi</emph>.</p>
<quote rend="block">
<lg>
<l rend="italic">— questo 'l nido in che la mia fenice</l></lg><p><bibl>[CCCXXI]</bibl></p>
</quote>
<p><emph>E parole e sospiri anche ne elice</emph>: questo verbo <emph>elice</emph> non userei io, né il verbo <emph>colo</emph>, che fa rima in questo sonetto.</p>
<quote rend="block">
<lg>
<l rend="italic">— Standomi un giorno solo a la finestra</l></lg><p><bibl>[CCCXXIII]</bibl></p>
</quote>
<p>Non ci manca punto alcuno.</p>
<quote rend="block">
<lg>
<l rend="italic">— Tacer non posso, e temo non adopre</l></lg><p><bibl>[CCCXXV]</bibl></p>
</quote>
<p>Tutti i luoghi hanno i lor punti.</p>
<quote rend="block">
<lg>
<l rend="italic">—L'aura e l'odor, e 'l refrigerio e l'ombra</l></lg><p><bibl>[CCCXXVII]</bibl></p>
</quote>
<p><emph>Com'a noi 'l sol se sua soror l'adombra</emph>: quella <emph>soror</emph> non avrà da adombrar le mie carte.</p>
<quote rend="block">
<lg>
<l rend="italic">— Solea da la fontana di mia vita</l></lg><p><bibl>[CCCXXXI]</bibl></p>
</quote>
<p>I punti sono in tutti i loro luoghi.</p>
<quote rend="block">
<lg>
<l rend="italic">— Mia benigna fortuna, e 'l viver lieto</l></lg><p><bibl>[CCCXXXII]</bibl></p>
</quote>
<p><emph>Che piacer mi facea i sospiri e 'l pianto</emph>: <emph>Che piacer mi facea sospiri e pianto</emph> era più bel verso.</p>
<p><emph>Com'Euridice Orfeo sua senza rime</emph>: quella parola <emph>rime</emph> è una delle sei voci della sestina, et era necessaria in quel luogo, ma ad <emph>Orfeo</emph> non serve di nulla, dicansi i commentatori quello che si vogliano; che il dire <emph>Or avessi io un sì pietoso stile Che Laura mia potessi torre a Morte, Come Euridice Orfeo</emph>, è sentenza finita.</p>
<quote rend="block">
<lg>
<l rend="italic">— Vidi fra mille donne una già tale</l></lg><p><bibl>[CCCXXXV]</bibl></p>
</quote>
<p>In questo sonetto né il verbo <emph>torpo</emph>, né l'<emph>entrar in sì bel corpo</emph> non mi suona bene.</p>
<quote rend="block">
<lg>
<l rend="italic">—Quel che d'odor e di color vincea</l></lg><p><bibl>[CCCXXXVII]</bibl></p>
</quote>
<p>Di questo sonetto non ne so far costrutto del primo quaternario, se non strascinando per forza le parole.</p>
<quote rend="block">
<lg>
<l rend="italic">— Lasciato hai, Morte, senza sole il mondo</l></lg><p><bibl>[CCCXXXVIII]</bibl></p>
</quote>
<p><emph>Me sconsolato et a me grave pondo</emph>: quanto è dopo <emph>me sconsolato</emph> mi par che sia di soverchio; e quella voce <emph>pondo</emph> non mi par che sia da metter in uso, ancor che il Petrarca l'abbia usata più d'una volta, e che qualche nostro istorico moderno l'abbia abbracciata nelle sue prose.</p>
<quote rend="block">
<lg>
<l rend="italic">— Conobbi, quanto 'l ciel gli occhi m'aperse</l></lg><p><bibl>[CCCXXXIX]</bibl></p>
</quote>
<p><emph>Cose nove, leggiadre, ma mortali, Ch'in un soggetto ogni stella cosperse</emph>. Altrove dice il contrario: e <emph>Niente in lei terreno era o mortale</emph>, e qui sono tante cose mortali. Notisi che è scritto <emph>soggetto</emph>, e vuole essere <emph>suggetto</emph>, ché <emph>soggetto</emph> è quanto “suddito”.</p>
<quote rend="block">
<lg>
<l rend="italic">— Deh qual pietà, qual angel fu sì presto</l></lg><p><bibl>[CCCXLI]</bibl></p>
</quote>
<p><emph>Intellette da noi soli ambidui</emph>: <emph>intellette</emph> è troppo latino, e non è da usare.</p>
<quote rend="block">
<lg>
<l rend="italic">— Del cibo onde 'l signor mio sempre abonda,</l>
<l rend="italic">Lagrime e doglia, il cor lasso nudrisco</l></lg><p><bibl>[CCCXLII]</bibl></p>
</quote>
<p>Nota modo di parlare: <emph>Del cibo</emph> [...] <emph>Lagrime e doglia</emph>. Non lo danno, anzi mi par quasi proprietà di questa lingua: che dirò <emph>Io parlo di Alessandro il Grande</emph>; e nelle soprascrizion delle lettere: <emph>All'Illustrissimo Signore il Sig.</emph> ...; ma in questi esempii ci è l'articolo.</p>
<p><emph>Pensando a la sua piaga aspra e profonda</emph>: questo verso non accompagna la sentenza di sopra.</p>
<quote rend="block">
<lg>
<l rend="italic">— Fu forse un tempo dolce cosa amore</l></lg><p><bibl>[CCCXLIV]</bibl></p>
</quote>
<p><emph>Né gran prosperità 'l mio stato adverso Può consolar di quel bel spirto sciolto</emph>: intricato costrutto “né gran prosperità di quel bello spirito sciolto può consolar mio stato adverso”: cioè la felicità di Laura, che è in Paradiso, non può consolar me nelle mie afflizioni.</p>
<quote rend="block">
<lg>
<l rend="italic">— Non può far Morte il dolce viso amaro</l></lg><p><bibl>[CCCLVIII]</bibl></p>
</quote>
<p><emph>E quel che del suo sangue non fu avaro, Che col piè ruppe le tartaree porte</emph>: avrei detto <emph>E col piè ruppe</emph>, et avrei fuggito quel <emph>che col</emph>.</p>
<quote rend="block">
<lg>
<l rend="italic">— Quando 'l soave mio fido conforto</l></lg><p><bibl>[CCCLIX]</bibl></p>
</quote>
<p>[...]<emph>Dal sereno Cielo empireo, e da quelle sante parti Mi mossi</emph> [...]: quel <emph>Cielo empireo</emph> con quel che segue, facendo una sillaba di <emph>reo</emph> e della particella e, non è punto da lodare, e meno da imitare. Avria potuto dire <emph>Dal sereno Di quelle gloriose sante parti</emph>, o sì fattamente; ma egli vi volle quell'<emph>empireo</emph>.</p>
<p>In niuna canzone ha usato il Petrarca tanta licenza ne' punti quanta in questa: che nella prima stanza in un luogo, nella seconda in due, nella terza in uno, e nella sesta in uno gli ha trapassati; di dodici luoghi lasciandone cinque senza regola.</p>
<quote rend="block">
<lg>
<l rend="italic">— Quel'antico mio dolce empio signore</l></lg><p><bibl>[CCCLX]</bibl></p>
</quote>
<p>In questa così lunga canzone mancano due punti de' venti che hanno ad essere, l'un nella sesta, e l'altro nella ottava stanza, dopo gli otto versi.</p>
<quote rend="block">
<lg>
<l rend="italic">— Dicemi spesso il mio fidato speglio</l></lg><p><bibl>[CCCLXI]</bibl></p>
</quote>
<p><emph>Subito allor, com'acqua il foco ammorza, D'un lungo e grave sonno mi risveglio</emph>. Questa è una similitudine applicata al contrario: ché egli si sveglia, fa l'acqua dormire o pur morire il fuoco.</p>
<quote rend="block">
<lg>
<l rend="italic">— Morte ha spento quel sol ch'abbagliar suolmi</l></lg><p><bibl>[CCCLXIII]</bibl></p>
</quote>
<p><emph>Spenti son i miei lauri, or querce et olmi</emph>: par che senza sentimento sia questo verso. Ma dice un commentator che in un testo antico si legge <emph>Fatti sono i miei lauri</emph>; il che mi piace sì per la commodità della sentenza, come per verificarsi la mia opinione, che nelle rime di questo poeta ci siano luoghi che hanno bisogno di correzione. Ma per ciò che per approvar questa lezione egli dice, che non è costume del Petrarca replicar una parola in un quartetto, me ne maraviglio, ché egli in un quartetto replicò pur <emph>passato</emph>, e tornò a dirlo nell'altro, et in due quartetti disse quattro volte <emph>pommi</emph>, e quattro volte in un quartetto disse <emph>oimè</emph>, e con <emph>oimè</emph> diede principio all'altro.</p>
<p>In questo sonetto non mi piace né <emph>baldi</emph>, né <emph>molce</emph>, né <emph>folce</emph>.</p>
<quote rend="block">
<lg>
<l rend="italic">— Dolci durezze e placide repulse</l></lg><p><bibl>[CCCLI]</bibl></p>
</quote>
<p>Quelle rime <emph>insulse</emph>, <emph>refulse</emph> et <emph>avulse</emph> meritano per mio parer di essere avulse da ogni imitazione.</p>
<quote rend="block">
<lg>
<l rend="italic">— Vergine bella</l></lg><p><bibl>[CCCLXVI]</bibl></p>
</quote>
<p><emph>Invoco lei che ben sempre rispose, Chi la chiamò con fede</emph>: egli indirizza nel principio il parlar alla Vergine, e poi continua pur a lei: e qui tramette due versi di terza persona dirizzando in un certo modo il parlare altrui.</p>
<p>Servati sono in questo lungo e bellissimo cantico tutti i punti.</p>
<p>Ventotto sono le canzoni del Petrarca che sotto questa legge de' punti hanno da stare, et in queste ventotto sono cento et ottantaquattro stanze, in ciascuna delle quali hanno da cader due punti, sì che i luoghi de' punti vengono ad essere trecento e sessantotto: e di trecento sessantotto luoghi ventitré soli sono quelli che puntati non sono; laonde sono più le canzoni che i punti i quali vi mancano. E non è da credere che a caso venuta sia tanta osservanza, né a caso così poca licenza. I nostri moderni scrittori, o per innavertenza, o per minor fatica, a questa legge non pongono mente: e so che già il Molza ne fu ammonito, e la sua risposta fu che <emph>queste cose tali non si sanno, e se pur si sanno, si sanno da pochi</emph>. Et a que' pochi pensar si dee di dover sodisfare: che chi a quelli sodisfà, sodisfà a tutti, e chi non sodisfà a quelli, non sodisfà a' buoni. Io quando sapessi cosa che fosse da osservare, quantunque fossi certo che altri non ne avesse contezza, la vorrei osservare per sodisfare a me stesso: che l'officio dell'uomo da bene è non peccare, ancor che egli fosse securo che non si avesse a risapere.</p>
</div2>
</div1>
<div1>
<head>PER DIFESA DELLA VOLGAR LINGUA</head>
<div2>
<head>Libro primo</head>
<p>Se l'aviso mio non m'inganna, uditori eccellentissimi, a me par di comprender dagli aspetti vostri che i più di voi si maravigliano di veder me, uomo usato (come dicono) all'ombra et alla solitudine, così subitamente al sole, et al gravissimo cospetto vostro essermi appresentato. Ma qual che si sia la opinion che di me in su la prima vista avete conceputa, tosto che del mio novo proponimento avrete la cagione udita, io spero che non solamente dagli animi vostri levar si debbia ogni ammirazione, ma ancor che questo mio officio s'abbia appresso di voi ad acquistar grazia e commendazione. Signori uditori, sono stati alcuni del nome italiano, i quali (non ha gran tempo), nel bel mezzo di Italia, con tutti i loro studi e con tutte le loro forze si sono ingegnati et affaticati di cacciar del mondo questa dolcissima nostra materna et italica lingua. E ciò hanno essi fatto nel cospetto d'i due principali lumi della cristiana republica, e di infiniti nobilissimi e dottissimi uomini, quasi di tutte le parti di Europa: senza aver risguardo alcuno a quella riverenzia che ad una così nobile patria si dee portare; senza aver considerazione come parlar si debba con le straniere genti delle cose nostre domestiche e civili; e senza considerar quanta obligazione aver dobbiamo ciascuno di noi a quella lingua nella quale siamo nati, allevati e nudriti, con la quale fra noi si conserva la umana unione, e per la quale a' nostri dì la gloriosissima Italia è conosciuta per Italia, più che per alcuna nobiltà, dignità o eccellenzia che le sia rimasa. Questa, dico, si sono sforzati coloro di lacerare, di istracciare e di avilire, contra di questa hanno armati i fieri animi; contra di questa hanno aguzzata la rabbia de' loro velenosi denti. Sconoscenti e scelerati, che si fanno lecito di voltar l'arme nel ventre e nelle mammelle di colei donde hanno apparato i primi ammaestramenti, e donde hanno continuo della lor vita i più opportuni sostentamenti! Come si risentano, Signori uditori, gli animi vostri sentendo una cotanta sceleraggine, a me pare dal mio di dover assai agevolmente poterne fare argomento. Di me tanto vi dico, che tosto che la novità di un tal misfatto m'è all'orecchie pervenuta, io sono corso ad intendere i capi delle arme con le quali addosso alla madre nostra sono usciti, per farmi innanzi, e pormi, quanto è in me, alla difesa di lei: con questa speranza nondimeno, che se le forze mie per resister ad un così sfrenato empito e per rintuzzar così scelerate arme per se stesse non saranno bastevoli, per esser coloro senza comparazion di me più forti e meglio armati, almeno al suon della mia voce, come a ruggito di leone, si debbia isvegliar tale che con la sua virtù, quasi un nuovo Camillo, ci riporti le già presso che perdute insegne. Ben è vero che la conscienzia della mia pietà e la giustissima causa, il cuore mi riempiono di incomparabile valore; e già la mente presaga onestissima vittoria mi promette. Or voi, o legittimi figliuoli, fedel lignaggio di una così generosa madre, non volete divenir compagni di cotanta gloria? Non volete voi prender l'arme in una così onorata impresa? Io e di valente soldato e di diligente capitano, quanto mi durerà lo spirito, mi apparecchio a dover far l'officio. E perciò che l'animo mio a questo soccorso tutto s'affretta, io aviso essere ottimamente fatto il riconoscere ad uno ad uno di tutte le forze loro i principali fondamenti.</p>
<p>Fanno primieramente un lungo discorso in dimostrare che la lingua nostra di corruzion d'altre lingue abbia la sua origine avuta, dicendo la latina esser semplice e pura, nata anticamente in Lazio: e da questo vogliono inferir che più tosto quella che questa seguitar dobbiamo. Quindi s'affaticano a volerci persuader, che tutto che noi usiamo communemente questa lingua in parlando, dobbiamo quell'altra usar nelle scritture: e per grandissimo fondamento di questo, che elle sieno non due ma una si sforzano di mostrare. Appresso, perciò che noi intendiamo di prendere e le scienzie e la imitazion da' Latini, quello che essi già fecero da' Greci, ci sgridano, e non vogliono che sia ben detto che la lingua de' Latini ci debba esser quello che già fu loro la greca: che a' Latini fu pellegrina, il che la latina non è a noi. Aggiungesi ancor da loro che ad aver la cognizion delle scienzie è necessaria la lingua latina, e che alla cognizion di quella è necessaria la essercitazione: e di qui argomentano doversi latinamente scrivere. Ultimamente conchiudono doversi di necessità aver la lingua latina come quella che con le genti straniere ci è interprete e mezzana. Queste sono di tutte le lor forze le più salde ragioni: delle quali ancor a' loro luoghi di farvene avere più piena contezza mi affaticherà. Ora queste, secondo che proposte le abbiamo, col medesimo ordine faremo prova di gettarle a terra; se altri impedimenti ci saranno (che ce ne saranno), che più da uno che da altro de' luoghi di sopra recitati non dependano, né quegli altresì lasciarem noi di torgli da' piedi. E perciò che la loro corrotta opinione dalla corruzion della lingua nostra prende il principio, non con altra via intendo di voler proceder contra di loro che col ricercare quale fosse della latina lingua il cominciamento. Il che conosciuto, potremo di leggieri intender con quanto poco vantaggio la corruzion della nostra scherniscano.</p>
<p>Antichissima memoria è che i primi abitatori di que' luoghi dove fu poi Roma edificata furono alcuni barbari, Siculi domandati; né avanti di loro, se que' paesi fossero da uomini o pur da fiere posseduti, ritruovo farsi alcuna menzione. Non molto appresso a costoro, nuove genti, sotto la scorta di Enotro figliuolo di Licaone di Arcadia partite, dopo lunghi errori a que' colli pervennero, e di quindi avendo i Siculi scacciati, quelle contrade possedettono: e questi furono gli Aborigini appellati. A costoro per diversi tempi, e Pelasgi, e degli altri Greci, e de' popoli di Tesaglia si congiunsero, et insieme sotto nome d'Aborigini in quel suolo vissero con communi leggi: e da questi, dopo molti anni, altri popoli d'Arcadia con Evandro in quelle parti arrivati, da Fauno allora re benignamente furono ricevuti; et in quel colle abitarono, che dapoi tenne il nome del Palatino. Né molto tempo appresso, Ercole quivi con armata arrivato, una gran parte de' suoi vi lasciò: e da costoro fu quel colle tenuto che poscia fu del Campidoglio; essi Saturnio il nominarono. Ultimo di tutti venne in Lazio Enea coi suoi Troiani, i quali con que' popoli, per maritaggi, per leggi, per costumi e per lingua rammescolatisi insieme, insiememente furono domandati Latini. Tale istimo io adunque che fosse l'origine di quella lingua: che con le prime lingue quelle delle sopravegnenti nazioni corrompendosi, ne fosse la nuova latina generata. Conciò sia cosa che non voglio credere io che ella fosse la naturale (tacerò de' Siculi) né degli Aborigini, né de' Pelasgi, né de' Tessalichi, né di altri Greci o de' compagni d'Evandro o d'Ercole, né ancor de' Troiani, ma più tosto nata (come detto ho) di tutte quelle, chenti che esse si fossero: le quali io aviso, che per lo più perché furono, dalla troiana in fuori, e per avventura per specie tra loro diverse, e che da' popoli circonvicini e dal suolo di Italia già avevano contratto alcuna nova forma avanti la venuta de' Troiani, co' quali novamente mischiandosi, io vengo a conchiuder che quindi la latina venisse ad origine avere: perciò che né ella è greca, né troiana voglio dir io, né credo che la fosse. E questa è intorno a ciò la mia ferma opinione: la qual se vera è, non so come veramente dicano, biasimando la nostra per esser ella provenuta dal mescolamento di più lingue, che quella sia così semplice e pura. E se pur volesseno tenere che ella fosse o la propria stata degli Aborigini, o di quali altri più a loro fosse in grado, né ancor intorno a questo vorrei io con esso loro entrare in contesa. Ma ben risponderei che se ella fu lingua di qualunque s'è l'uno di que' popoli, essendo ciascun venuto di terre strane, ella non nacque in Lazio (come predicano), e per conseguente verrà ad essere straniera. La nostra veramente certo è che ella nacque della latina e d'altre d'Oltramontani, e di Longobardi massimamente, i quali per virtù d'arme lungamente in Italia regnarono. E nacque ella in Italia fra noi, et è tutta e propria nostra natia. Se la latina adunque provenne da corruzione, non è ella per semplicità né per purità, più che si sia la nostra, nobile. Se ella fu di un di quei popoli particolare (oltra che del suo nascimento) ella di fuori ci venne, e di strane contrade: di che molto disconvenevole saria il dovere la straniera e sbandita ricevere, et alla naturale e cittadina voler dare il bando.</p>
<p>Abbiamo veduto, Signori uditori, la condizion delle due lingue; le quali, fatta comparazion de' loro principii e nascimenti, non veggo che questa a quella per alcuna dignità venga ad esser diseguale. Laonde ruinato il primo loro fondamento, all'altre parti omai possiamo trappassare. E' dicono adunque che da noi si dice <emph>che nuova cosa sarebbe l'usar nel parlar una lingua, et altra nello scrivere</emph>. E qui fanno lunghi discorsi in dimostrar che <emph>tutto che ella sia cosa nuova, non perciò incontanente la dobbiamo sprezzare, conciò sia cosa che ancor di molte altre cose nuove si ritrovano le quali usiamo con non poca commodità et utilità</emph>: e questo con molti essempi di provar s'affaticano. Ma dove si abbiano udito o letto che da alcuno sia stato detto o scritto questo argomento, dall'esser la cosa nuova nella forma che essi il recitano, io no 'l saprei agevolmente ritrovare. So ben io che hanno potuto leggere una altra cotal ragione, che appresso tutte le nazioni, in quella lingua nella quale hanno parlato i popoli loro, in quella universalmente è sempre stato usato di scrivere. E che conseguentemente dobbiam noi fare il simigliante. Ma argomentar dalla novità né ho io veduto già mai, né credo che essi altresì possano averlo altro che sognato. E come che a' loro sogni io non sia tenuto a rispondere, pur acci che intendano quanto importino poco le ragioni che contra ci adducono, ad una ad una mi piace di venirle essaminando.</p>
<p>Elle sono adunque queste: <emph>Nuovo ritrovamento è stato l'arte dello stampare; nuovo le campane e le artegliarie; nuovo il bossolo marinaresco: e se le cose nuove non deono esser accettate, queste, che tanto esser giovevoli sono conosciute, verranno da noi ad essere rifiutate; e con esse insieme avremo ad abbandonare i paesi nuovamente ritrovati. Ma dapoi che veggiam quelle con allegri animi essere state ricevute, non dee esser cosa disdicevole che a quelle s'aggiunga ancor quest'altra nuova, di usar due lingue, l'una parlando, e l'altra nelle scritture; conciò sia cosa che non dalla novità, ma dalla utilità misurar si deono l'umane operazioni</emph>. Questa ragione hanno essi tanto per franca che non dubitano in alcuna guisa che ella possa essere abbattuta. Ma della sua fermezza ne farem pruova incontanente. Nuove cose sono tutte quelle che voi avete ricordate (che con voi voglio io un poco ragionare), e da' nostri uomini e dalla nostra età sono state allegramente ricevute. Voi dite vero: ma come? et in qual guisa? questo si vuol vedere; et appresso conchiudere che in quella medesima si abbia questa novità di lingua da ricevere.</p>
<p>L'arte dell'imprimere è con sì voluntarosi animi stata da ciascuno abbracciata che altra cosa non si scrive se non quello che a dovere stampare così commodo non sarebbe. Da questo essempio, se vorremo usare le lingue vecchia e nuova, la nuova e parlando e scrivendo riteneremo, e l'antica adopreremo là dove questa non così commoda ci sarà, sì come è al trarne le scienzie e gli ornamenti del dire. Ma questa sarà principale, secondo che principalmente si usano le impressioni; e non altramente lasceremo noi il comporre latino, che già dalla fatica del trascrivere i libri ci siamo rimasi. E delle campane direm noi quello che dello stampare abbiamo detto. Elle negli usi publici e privati sono adoperate ovunque elle si sono potute accommodare. Non altramente ci dovrem noi, e nel favellar, e nelle publiche e private scritture, della nostra novella lingua valere. Le artegliarie alle catapulte, alle falariche, agli arieti, et agli altri antichi maggiori istrumenti della guerra hanno dato il bando. Con questa vostra simiglianza la latina lingua del tutto si converria lasciare. Alla calamita sono sì intenti i moderni naviganti che poco o niente col virgiliano Palinuro al misurar delle stelle sono occupati. Così noi adunque alla novella lingua tutti rivolti, poco o niuna opera alla antica avremo a dare. Voi vedete, come senza malagevolezza o forza alcuna, contra di voi si torcano i vostri argumenti e le vostre ragioni. Quando veramente del mondo nuovamente ritrovato venite a ragionare, io aviso che più tosto gabbandovi di noi il dichiate, che da dovero: quasi che egli sia, come l'altre cose che detto avete, degli uomini nuova invenzione e nuova fattura. Hanno fatto gli uomini le stampe; opera degli uomini sono state le campane e le artegliarie; et il bossolo de' naviganti degli uomini è stato il lavoro: e perciò di cose nuove parlando, et alla lingua nostra nuova e dagli uomini stata fabricata comparandole, fatte commodamente. Ma quelle terre non veggo come dirittamente vengano in questa considerazione, ché tutto che volgarmente si usi di dire il “mondo nuovo”, non è egli perciò se non come il “nostro” nuovo, e non è stato dagli uomini come lor fattura, opera, o lavoro ritrovato: per che diremo che nuovo è stato il ritrovamento di quello, e non esso nuovo ritrovamento. Nuova è stata la sua cognizione, e nuova quella navigazione: la quale se alle altre cose nuove vorremo aggiungere, diremo anco che sì come coloro che in essa sono esperti a quella si danno con ogni studio, lasciando il corso di questi già tanto cavalcati mari a chi quella non sa, simigliantemente noi ogni studio nostro alla novella nostra lingua applicar doveremo, lasciando lo scrivere in quella, che ha già cotanti scrittori, a coloro che di questa non possono la contezza avere.</p>
<p>Vedete ora, Signori uditori, come male si siano saputi accommodare di quell'argomento che per nostro si avevano formato. Il quale poi che essi per nostro l'avevano recitato, non è stato se non ben conveniente che egli nostro ancora si sia divenuto. E per ragionare delle cose nuove, essi che di legger le antiche memorie già mai non ristanno, doverebbono pur sapere che tale è sempre stata la natura delle cose, che alle vecchie le nuove succedano, e quelle appresso invecchiate diano il luogo ad altre nuove. Non altramente dobbiamo introducer noi l'uso di questa novella lingua nello scrivere, et in tutti i nostri componimenti. E tanto maggiormente, quanto la utilità (dalla quale essi contra di sé prendono argomento) ci si dimostra maggiore. Imperciò che dovendo esser dello scrittor la principal intenzione di giovar a quantunque persona più per lui si può, e prima a' suoi che agli stranieri, più agevolmente l'intento nostro conseguiremo in questa lingua scrivendo, nella quale i dotti e gli idioti di tutta Italia possono giovamento sentire, che in quella altra, della quale sono soli capevoli i latinamente letterati. <emph>Non</emph>, dicono, <emph>no; anzi secondo il nostro aviso vie più siamo noi aventurati che gli antichi non furono, i quali abbiamo questa lingua con la quale ci possiamo col volgo rammescolare, et essequir i più vili et umili essercizii, e dall'altro canto la dignità alla latina, a trattar nelle scritture le più gravi e più alte materie, ci riserbiamo</emph>. O uomini savi, voi alcuna volta argomentate dalla commune utilità, et ora quella posponendo, ragionate della vostra particolare auttorità, e per lodevole cosa tenete il non esser intesi! Adunque lo studio vostro è solamente per dover acquistar in quella lingua un poco di nome appresso di pochi uomini, con poco giovamento di pochissime persone: et al popolo nasconder volete le vostre scritture. E la intenzion nostra è di voler quel medesimo nome per tutta Italia acquistar, di scrivere leggiadramente in questa, et a tutta Italia insieme porgere utilità: a signori, a gentiluomini, a soldati, ad artefici, a mercatanti, ad uomini, a donne, a gioveni, a vecchi, a dotti, a non dotti, et in somma ad ogni età et ad ogni sesso, di qualunque condizione. Qual delle due voluntà si sia la megliore, lascio io ora il giudicio ad altrui.</p>
<p>Una altra cosa non men bella adducono in mezzo: <emph>Omero auttor gravissimo afferma che i Dei hanno una lingua diversa da quella degli uomini, conciò sia cosa che essendo quella natura da questa differente, convenevole non è che la lingua sia la medesima. Così non sarà disdicevole che noi uomini dotti, che abbiamo più alta e più santa mente, abbiamo anche una forma di lingua propria nostra, che dagli altri ci tenga separati</emph>. Che dite voi Signori uditori di questa bella sentenza? È questa la via da voler far beneficio alla italiana republica, o pur da volersi consacrar per divini simulacri? A me sembra che questi così fattamente opinanti vorranno tosto tosto che gli adoriamo, edifichiamo loro i tempi, poniamo gli altari, facciamo i sacrifici, et a loro ci votiamo come a cotanti dèi da cielo fra noi discesi. E che vogliam noi credere che altro fossero i giganti appo gli antichi, che una così fatta setta d'uomini scelerati? Ècci, ècci alcuno di voi che alcun di loro abbia deificar o santificar veduto? <emph>Noi non diciam cotesto. Anzi giudichiamo che fingendo queste così fatte cose quel poeta, il qual non mai cosa alcuna finse scioccamente, volesse significare che la lingua avesse con la mente gran corrispondenza; e pertanto che ella si dovesse all'altezza et alla bassezza delle menti accommodare</emph>. Io vi ho intesi: voi volete che dalle alte menti si usino le alte lingue, et umili dalle umili. Bene istà. Tra l'altezza e la bassezza v'è uno mezzano stato: le menti adunque mezzane doveranno anche esse aver la lor mezzana lingua. E delle alte menti una è più et altra meno; né in altra guisa tra loro possono star le umili. Adunque di aver tante lingue ci farà mestieri, quante menti saranno diverse. E poscia gli uomini misureranno ciascuno la sua mente con le lingue, e s'appiglieranno a quelle che saranno fatte, dirò così, alle lor misure. Ma, se tale è la vostra opinione, sarà come un iniquamente dire che Domenedio fu poco aveduto, da che nella torre di Babelle non fece nascer tante lingue quante si ritrovavano allor diversità di menti, o quante ancor per tutti i secoli ne avevano a venire. Vero è che una altra dubitazion mi dà ancor noia: se tutti gli uomini avessono lingue diverse, e che l'uno l'altro non intendesse, sì come a coloro avviene che non hanno più che una lingua, che altra non intendono, come si farebbe ad usar insieme? a me sembra che l'umana conversazion verrebbe ad esser del tutto tolta. Salvo se Dio nuovo rimedio non ci provedesse, in quella maniera che nell'antiche istorie si legge degli abitanti in quella isola rotonda, la quale verso il Mezzodì navigando ritrovò Iambolo: de' quali ciascuno, oltra le altre cose maravigliose, la lingua ha infin da la radice in due parti divisa in sì fatto modo che fa di due lingue l'officio: e ragionano e disputano con due in un tempo medesimo. Così ci potrebbe Dio provedere, che con una parte della lingua ognun parlasse con la lingua della sua mente, con l'altra usasse una lingua commune.</p>
<p>Or vedete, uditori nobilissimi, come questi uomini latinamente dotti ci hanno con l'altezza delle loro menti dato cagione di imaginarci così belle e così alte meraviglie! Ma per lasciar stare i motti, io veramente non so che mi debba alcuna volta dir di costoro, che essendo pur uomini senza alcun dubbio dotti, per altro, et intendenti, non hanno rispetto di adducer in mezzo le favolose invenzioni per autentici essempi e per ragioni irrefragabili. E' mostra bene che male abbiano donde la loro opinion sustentare, da che pur con le favole si vanno riprovando di colorir le loro disputazioni. E pur doverebbe loro ritornare a mente che non la poetica vanità, ma delle sacre lettere la infallibil verità ci afferma che non i falsi dèi, ma la sempiterna divinità, non solamente sotto mortal ombra, anzi nel semplice et incomprensibil esser suo, e parlando e scrivendo usò la lingua popolare. Levino adunque di mezzo le finzion delle poesie, lascino il raccontar delle favole, e si spoglino qualche volta di quella loro persuasione, per la quale facendosi a credere di aver la latina lingua (del che quanto s'ingannino nel discorso de' miei ragionamenti vi ho evidentemente da dimostrare) s'imaginano di aver perciò le menti più che gli altri uomini sollevate; quasi come certissima conchiusion non sia nella sacra teologia non i più dotti incontanente aver le menti più sublimi, secondo che dall'ordine delle angeliche ierarchie senza contradizion si comprende. Ma perciò che questa non è materia da questo luogo, et il parlar di cose alte con costoro che hanno così alte menti non fa per noi, tanto solamente voglio aver lor detto, ché non si tengano offesi s'io dirò che io aviso che le menti loro non siano di gran lunga più sublimate che si fossero quelle de' primi teologanti e degli investigatori de' secreti della natura; i quali non avendo le loro popolane lingue isdegnate, né essi altresì deono la loro isdegnare. E perciò che, pur alla poesia ritornando, dicono che ' <emph>poeti, uomini divini, fatto s'hanno come una scelta di una altra lingua per rimoversi dal volgo</emph>, vorrei io saper da loro se de' poeti si dice che fatta s'abbiano <emph>una altra</emph>, o pur <emph>quasi una altra lingua</emph>, o se tanto dal volgo si separavano che recitandosi al popolo le loro favole elle non venissero ad esser intese; o ancor se dalla lingua de' poeti a quella degli altri scrittori è quella differenzia che è dalla francesca alla spagnuola, o dalla spagnuola alla tedesca, che perché uno parli bene nell'una, non perciò l'altra intende egli. Ma che nuove ragioni sono queste? che scelta di altra lingua? che rimoversi dal volgo? Non meno separata si vede essere la lingua de' nostri poeti da quella degli altri scrittori, che si sia de' poeti greci e de' latini dagli altri scrittori greci e latini: per che, se pur vorranno divenir poeti, non mancheranno loro le vie da separarsi dal volgo, da cui tanto fastidiosamente d'allontanarsi mostrano d'aver desio.</p>
<p>Una altra cosa da questa non molto diversa ci aggiungono. Ascoltate pur, Signori uditori: <emph>I dottissimi uomini investigatori delle cose divine et umane, studiosamente sotto il velo delle finte invenzioni e delle favole, di nasconder i secreti misteri della lor sapienzia si sono faticati. Et alcune volte gli sono andati invogliendo con più oscurità et asprezza di dire che sia stato l'uso commune</emph>. Voi non ci dite cosa alcuna nuova. Sappiamo che così fu trattata la prima teologia dagli antichi savi. Ma a che fine? Per nascondere? Riserbando sempre la riverenzia del vostro onore, poscia che voi di coprir cercate questo mistero, noi il riveleremo. Intendevano quegli spiriti gloriosi, che se essi avessero voluto ammaestrare que' primi rozzi uomini trattando apertamente le alte, e difficili, et a' non intendenti noiose materie del culto divino, delle belle virtù, del civile et onesto vivere, dell'umana unione, dello sprezzar la vita, del raffrenar gli strabocchevoli appetiti, e di altre infinite così fatte cose, non averebbono le lor dottrine ritrovati ascoltatori. E pertanto ricorsono alle favole, con la dolcezza delle quali lusingando quelle salvatiche orecchie, poi che benvoglienti quegli alpestri animi fatti s'avevano, più agevolmente, levata la coperta della finzione, la utilità de' sani e savi ammaestramenti venivano ad iscoprire. Ma non perciò in altra lingua scrivevano elli che in quella de' loro popoli. E quelli che dite che i loro scritti oscurarono, in qual lingua scrissero eglino? Certo non in altra che in quella che i loro cittadini parlavano. Et ancor ditemi per Dio, di quel loro oscurare ne riportarono onore o biasimo? Anche all'orecchie nostre di questo oscuramento n'è alcuna notizia pervenuta. Di che voi non dovete pensare, per questa vostra oscurità, che gli intelletti nostri oscurati abbiano a rimanere, sì che non conoscano quanto poco conchiudano queste vostre argomentazioni: Omero ci lasci scritto che i Dei hanno una lor lingua particolare; i poeti s'hanno fatta quasi un'altra lingua; gli antichi savi hanno coperte le loro dottrine co' veli delle favole, et altri hanno gli loro componimenti a bello studio oscurati: adunque scriviamo latinamente. O io non intendo, o non ne segue questa conchiusione. A me par che molto più commodamente si poria dire a voi, che se volete lo stile de' già nominati e da voi proposti seguitare, dovete così scriver nella lingua vostra popolare come essi scrissero nella loro: e con studio e con giudicio delle dottrine belle e de' belli ornamenti del dire illuminandola, levatela dalla bassezza del volgo. E nelle poesie vostre ad imitazion di Omero ritrovate delle nuove finzioni; usate fra' vostri poemi nella italiana lingua quasi una altra lingua; coprite con le favole le dottrine vostre, e, se così vi è a grado, con duri sentimenti raviluppate le vostre scritture. E se pur studiate di non essere intesi, ad un tempo levando ad altrui del leggere et a voi dello scrivere la fatica, tacete! Non isdegnate, o uomini al mio giudicio non più dotti di Platone o di Aristotile, non più eloquenti di Cicerone o di Demostene, non di più dignità di Giulio Cesare o di Ottaviano, non isdegnate, dico, di seguitare i loro vestigi. Demostene, Platone et Aristotile scrissero in quella lingua che da tutta Grecia veniva ad essere intesa. Cicerone, et uno et altro Cesare in quella del popolo di Roma. Non altramente dovete voi in questa fare; e sì come essi più ornatamente e più dottamente scrissono che communemente non si usava di parlare, così dovete ancor voi all'ornamento et all'accrescimento di questa rivolgere tutti i vostri studi. La qual voi (a voler dir il vero) non per altro la schernite et ischifate, se non perciò che contezza non avete di lei: che quando della sua bellezza e leggiadria, della sua dignità e gravità, della sua grandezza e maestà aveste qualche cognizione, ritrovandovi non solamente i gravissimi iuriconsulti, i dottissimi filosofi, e gli eccellentissimi teologi, ma i re istessi e gli imperadori averla abbracciata ne' loro scritti, quando hanno alcuna volta scritto, in luogo di biasimarla vi dorreste di esser tardati cotanto a darvi allo studio et al culto di lei. E sì come di ci fra voi medesimi vi dovete ramaricare, non perciò in queste vostre forse presso che canute età di farvi discepoli e d'appararla vi dovete vergognare. Che se a biasimo non fu recato a Socrate già di età di sessanta anni l'imprender a suonar di lira, meno dee altrui essere apposto per cosa men che onesta il non voler essere straniero nella lingua sua natia. Né tanto dee parer grave ad alcuno dell'imprender la fatica, che per quella ischifare, e' si debba affaticare, ostinatamente alla verità opponendosi, di voler altrui recare nella sua perversa opinione.</p>
<p>Fin qua, Signori uditori, assai felicemente mi sembra che avanzando si vada la nostra impresa. Ora, più oltra trappassando, bella cosa è ad intendere la sottilità de' coloro ingegni, che avendo prima a questa lingua come a barbara dato il bando dalle scritture, ora con molte, e secondo il loro aviso molto possenti ragioni, si sforzano di darci a vedere che la lingua latina e la nostra sono una sola. Il che quantunque non molto ci importi, o sieno due o pur una, solo che si conceda che con questa scriver si debba, pur perciò che la dipingono a comparazion dell'altra inferma, tronca e smozzicata, volendo conservar la dignità di questa leggiadrissima da tutte le parti, anche a queste lor nuove imaginazioni intendo di far risposta. Or attendete, uditori eccellentissimi, quello che dicono perché elle non siano due: <emph>A noi sembra che voi, che la lingua volgare essere altra dalla latina giudicate, non assai ben potete distinguere qual cosa sia altra, e qual mutata. Queste cose sì come per li nomi loro, così per le nature sono diverse, imperciò che altra cosa è quella, che con altra posta in contesa, o vero le è contraria o in poche cose le è simile: sì come «razionale–irrazionale», «morte–vita», «uomo–pianta–pietra». Mutata veramente vien detta quella a cui viene ad essere aggiunto o levato via alcuno accidente per lo quale quel cotale subietto non la quantità, ma la qualità venga a mutare: come per essempio se noi dicessimo alcuno esser di infermo divenuto sano, di savio pazzo, di bel fanciullo sozzo vecchio, e simili. Similmente questa lingua volgare, essendo per la maggior parte simile alla latina, non perciò è altra che latina. Vero è che la qualità è mutata in peggio, et è rimasa corrotta: non altramente era mutato il terenziano amante, il qual non si conosceva che fosse desso. Cotale era ancor il virgiliano Ettore, cangiato tanto “Da quell'Ettor, che dell'arme d'Achille Vestito ritornò”. Tale medesimamente era Deifobo, “squarciato crudelmente il viso, Squarciato il viso, et amendue le mani”; e Polifemo altresì co' l'occhio cacciato. Né in altra maniera Proteo in diverse figure trasformandosi varie forme prendeva: né per tutte queste cose, di essere Ettorre, Deifobo, Polifemo e Proteo si rimanevano</emph>.</p>
<p>Avete udito, Signori, quello che ci dicono. E così ci è mestier di fare, acciò che le loro ragioni intendendo più agevolmente possiate la verità discernere. In questa sentenza disputano essi copiosamente e dottamente, secondo che essi si credono. A me par che non dicano cosa che monti un frullo, perciò che io sono sicuro che una medesima non sono. Conci sia cosa che io so, che quando più era in fior la lingua latina, questa non era in uso: per che come ella possa essere in colmo e non essere, io non l'intendo. Appresso e' dicono che la lingua latina nacque anticamente in Lazio, e questa al tempo de' Longobardi; et io non veggio come una cosa possa nascer due volte. E' diranno: “Noi non diciamo ch'ella nascesse un'altra volta, ma ch'ella allora inferm: che la volgare è la latina inferma”. Se questa è latina inferma, e la latina e questa è una; questa è ora in essere, adunque non c'è altra latina; e perciò a questa si conviene intendere. E se un'altra latina c'è, che sia sana, ella non è una istessa con questa: che un medesimo corpo sano e non sano in un medesimo tempo esser non può. Seguiterà adunque che non solamente dalla qualità verranno ad esser distinte, ma ancor come cose diverse, per sustanzia separate. Ora, perciò che con la dottrina del disputar qual sia altra cosa e qual mutata, e col dir de' simili per aventura di doverci le menti abbagliar si persuadono, buono è che essaminiamo diligentemente quello che in mezzo ci adducono. <emph>Altro è quello, che con altro posto in contesa, o vero è contrario o pur simile in poche cose</emph>. Che se io truovo cose che in molte parti sono simiglianti, e non perciò sono quelle medesime? <emph>Razionale et irrazionale, morte e vita sono contrarii</emph>. Sì, per un certo modo non so come il vi concedessono i filosofi. <emph>Uomo, pianta, e pietra sono diversi</emph>: ottimamente detto. In poche cose si somigliano, perciò sono non quelle medesime: io ho inteso. Ma ditemi, uno alloro è una pianta, una quercia è una pianta: per essere amendue piante, sono elle una pianta medesima? Mi potrete rispondere che l'alloro e la quercia in molte cose sono dissomiglianti. Non si somigliano di tronco, non di radice, non di corteccia, non di ramo, non di foglia, non di frutto; e perciò vengono ad esser diverse. Così, dico, potrete risponder voi per dire ancor la vostra ragione. Ma uno alloro con un altro alloro, una quercia con un'altra quercia, come sono elle somiglianti? certamente molto più assai che la lingua nostra con la latina. E nel vero quelle in tanto si somigliano, che se schianteremo d'i ramuscelli dell'una e dell'altra, se corremo medesimamente delle frondi e d'i frutti, e prenderemo delle corteccie e delle radici dell'una e dell'altra, et insieme le rammescolaremo, non ci sarà chi conosca quali più d'una che d'altra si siano state. Questo adunque e quello alloro, questa e quella quercia saranno elle le medesime o pur due? al mio giudicio elle non saranno altro che una. Ma prendete voi ora de' nomi, de' pronomi, de' verbi, de' participii e dell'altre particelle, delle parole congiunte, e delle sentenzie intiere dell'una e dell'altra lingua: a me dà l'animo ch'io saper per lo più scegliere l'une dall'altre; e se d'alcune in su la prima vista me ne rimarrà alcun dubbio, rivolgendole e torcendole, io tutte l'una dall'altra le partir, da pochissime particelle in fuori, che ad una et ad altra lingua sono communi, e quelle ancor per la maggior parte con forze e significazioni diverse. Che dir io, quanto le frondi di ciascun albero siano tra loro simiglianti? Direm noi perciò che ne' quantunque fronduti frassini e nelle distorte viti non sia che una fronda? Or se quelli allori, quelle quercie, e quelle fronde tanto simili sono diverse, queste lingue tanto differenti (come incontanente far aperto) come possono essere una? Ma da che noi siamo entrati in su queste somiglianze, non è molto simile uomo ad uomo? Certamente sì; e più che tra sé non sono le due lingue. E pur io uomo sono altro da uno di voi. E quel che è più, a me è già molte volte, et in Lombardia, et in Piemonte, et in Francia, adivenuto di essere stato salutato per un altro il quale si chiamava di un medesimo nome insieme con meco, e per quello che detto mi veniva, il latte al latte (come è in proverbio) o l'uovo all'uovo non sono più simili che fossimo noi; e non che altri, ma i suoi congiuntissimi di sangue, vedendomi, mi credevano lui. Noi, in tanto somiglianti, eravamo uno o due? Udendo questa vostra opinione, io entro in pensiero che noi non fossimo altro che uno. Ma pur voi dite che morte e vita sono contrarii, e due contrarii in un medesimo subietto insieme star non possono: et egli è morto, et io (se non m'inganno) vivo; adunque ch'io non fossi altro da lui non ho da dubitare. Ma che è più simile universalmente che gli occhi in ciascuno? Per esser egli cotali dovrem noi dire che ciascheduno di noi non abbia che un occhio? E se ne abbiamo un solo, a che fine è stato per mostro iscritto de' Ciclopi che ne avessono non più di uno? Qual sia la vostra opinione io non so; la mia è tale, che se alcuno mi dicesse che io un solo ne avessi, io direi che ei non avesse né occhi né sentimento.</p>
<p>Per quello che fin qua s'è detto, assai bene mi par di poter raccogliere che non bene si argomenta volendo dimostrare, che per non esser la lingua nostra differente dalla latina come uomo da pianta e da pietra, ella sia una medesima con quella. Conciò sia cosa che uomo da uomo sono diversi, e pianta da pianta, et il medesimo è ancor tra le pietre. Ma poi che di questa simiglianza voi vi fate così gran fondamenti, che direte voi s'io vi fo toccar con mano che pochissime sono le somiglianze se con le dissomiglianze le vorremo paragonare? Certamente altro dir non potrete voi, se non che nella rena vi ritroverete avere fabricato.</p>
<p>Primieramente adunque quelle cose che voi dite simili, quelle medesime altre volte sono dissomigliantissime, secondo i casi, numeri, generi, tempi, et altre maniere. Questo è tanto chiaro a ciascuno che di altra pruova non ci ha mestiero. Voi dite appresso che egli è il vero che molte ve néha che di niente si assomigliano; et alquante ne nominate, et aggiungete che il medesimo è in alcune sorti d'arme, e di vestimenti, e di vasi; e che talor con altre parole isponiamo i concetti nostri che si facciano i Latini: in tanto, che voi medesimi ce ne dimostrate molte più delle diverse che delle simili. Tanto di forza ha la verità che sovente tira gli uomini a confessar disavedutamente quello che di negare sarebbe la loro intenzione! Ma alle cose che per voi sono state veramente dette arroge ancor che molte sono nelle navi e nell'arte marinaresca, molte nell'arte della guerra, molte nella architettura, molte nella agricoltura, molte nella pittura e nella scoltura, molte ne' traffichi, molte nel conversar familiare, et in somma molte in ogni cosa che cada in favella od in iscrittura; e queste ch'io dico molte, intendo che siano tanto molte che pochissime o quasi niune siano quelle che abbiano con la latinità sembianza alcuna.</p>
<p>“Tutta la forma dell'una e dell'altra lingua per aventura potrebbe esser simile”. Vediamo adunque ancor questa parte. Hanno i Latini i vari finimenti de' casi, noi non ne abbiamo veruno. Partono i nomi loro tutti in cinque parti, dal secondo caso la regola prendendo; noi seguitiamo un diverso ordine. Nel numero degli accidenti del nome non sono con noi conformi, né de' generi altresì. E quello che de' nomi dico in questa parte, de' participi e de' pronomi intendo di dire. Noi usiamo gli articoli, quello che essi non fanno; le particelle dette significative de' casi ha la lingua nostra, non così la loro. Che direm de' verbi? Noi diciamo <emph>Cantai, Ho cantato, Ebbi cantato</emph>: a questi tre preteriti tempi rispondono con un solo; con un solo a quel che noi diciamo <emph>Leggessi</emph> e <emph>Leggerei</emph>; con uno a quelle altre voci <emph>Avessi</emph> et <emph>Averei scritto</emph>. All'incontro essi dicono con una parola sola <emph>Ho cantato, Avevi letto, Aveva scritto, Avremo suonato, Avrete lodato, Aver onorato</emph>, e cotali; e noi le diciamo della maniera ch'io le ho qui dette con più di una voce. <emph>Sono onorato, Eri lodato, Sarai cantato, Siamo amati, Sareste pregiati</emph>, et altri infiniti dicono essi con una dizione. Sono queste somiglianze o dissomiglianze? E sono elle di tutta la forma della lingua: taccio i tanti generi de' verbi; taccio le differenzie de participii; taccio molte altre cose de' pronomi, e quelle particelle che non ricercano né numero, né genere, né persona, delle quali niuna cosa potrebbe esser più differente. Ma a me incresce l'andarmi rivolgendo fra queste cose fastidiose e di poca dignità; senza che, dovendo far una altra comparazion pur di queste due lingue, ci verranno dette delle cose che a questo luogo si possono accomodare; come che per questo che detto abbiamo assai si dimostri quanto sia della somiglianza la diversità maggiore. Per che quando voi diceste queste lingue esser cotanto simiglianti, molto meglio al parer mio potevate voi dire di veder in esse una certa dissimil somiglianza, o pur una dissomiglianza simile, quale suole esser fra due sorelle o, quello che più propriamente dir si pu, fra madre e figliuola. E non sareste in questo error caduti di dire, che perciò che elle si somigliano, elle sono una lingua sola: che questo dir, elle sono simili, mostra che elle siano diverse, perciò che e' non fu mai propriamente detto che uno somigliasse a se medesimo. Sì direm noi somigliarci l'uno all'altro. Ma ditemi ancor un poco per Dio, se queste lingue fosseno una, non sarebbe conseguente, che chi l'una intendesse, avesse contezza ancor dell'altra? Certamente sì. Che se ne veda il contrario non ha bisogno di disputazione. Ogni uomo italiano ragiona con questa, e pochi intendono quella. Degli Oltramontani ve ne sono che in quella favellano e scrivono, e di questa non hanno conoscenza altramente che della moresca o della tartaresca. Che dir io, che se elle sono una medesima, potrem dire che il Boccaccio, il Petrarca e Dante hanno tutte le loro cose scritte in una sola lingua? E che il <title>Decamerone</title> in una lingua composto con le orazion di Tullio? E le rime di tutti e tre ' nominati in quella di Virgilio? Chi vi volesse persuadere una così fatta cosa, Signori uditori, che ne direste voi? Non voglio or dire, che se per quella poca somiglianza queste lingue dovessero venir ad essere una, non solamente queste due, ma la francese ancora, e la spagnuola, che non sono né tra sé, né con la nostra, né con la latina meno conformi che le due nostre si sieno, verrebbono ad esser ancor con queste la medesima: e non quattro lingue, ma una s'avrebbono a chiamare. E certo cia scuna di loro è molto più somigliante alla nostra che la nostra alla latina, perciò che in tutta la forma elle molto più si convengono tutte e tre insieme che si facciano le nostre due. E certo, ch'io sappia, che quelle lingue siano latine o nostre volgari, chi l'abbia ancor detto non è egli stato alcuno già mai. Né perché e Franceschi e Tedeschi e noi abbiamo la disposizion delle membra, i sentimenti, l'intelletto, la memoria, e l'altre parti e potenzie simigliantemente, e così siamo simili nella forma, è stato unque detto che siamo una e la medesima nazione.</p>
<p>Ma per conchiuder una volta in questa parte delle già tanto repetite somiglianze, e mostrare a costoro se sappiamo distinguere qual cosa è altra, e qual la medesima o no, dico che in tre maniere possiamo questa differenzia considerare: perciò che possiamo dire una cosa esser la medesima per genere, per ispezie, e per numero. Per “genere” (useremo in essempio i termini communi) in questo modo: che dicendo <emph>animale</emph> comprenderemo l'uomo, il leone, l'aquila, et il delfino; cose tanto diverse, quanto ognuno intende. E diremo le cose nominate per genere essere il medesimo, per essere animale l'uomo, animale il leone, animale l'aquila, animale il delfino. Questo voglio aggiunger a questo “genere”, che egli non solamente le cose diverse, ma le contrarie molte volte comprende sotto un medesimo nome, come <emph>animale</emph> che abbiam detto contiene i razionali e gli irrazionali, che voi per contrari ci avete proposti. E come dice Platon nel <title>Filebo</title>, i colori in quanto colori tra loro non sono differenti, ma il negro et il bianco non solamente sono diversi, ma contrarii, i quali per genere sono pure il medesimo. Per “ispezie” direm noi essere una cosa medesima il Papa, l'Imperador, il Duge di Vinegia, per esser uomo questi, uomo quegli, uomo quell'altro. Il medesimo diremo di questo, di quello, e di quell'altro leone, essere uno per ispezie; e così delle aquile e d'i delfini. E diverso direm noi per ispezie esser l'uomo dal leone, il leone dal delfino, et il delfino dall'aquila: conciò sia cosa che proprio è della spezie contener in sé molti individui, sì come è proprio del genere comprender questa, quella, e quell'altra spezie. Per “numero” direm ciascun individuo esser da l'altro diviso, perciò che altro uomo fu Aniballe, altro Cesare, altro Alessandro, et altro Scipione. Per questa distinzion verremo ciascun di noi ad esser, per genere, una cosa medesima ancor co' bruti; per ispezie una cosa medesima fra noi, e separata da' bruti; per numero diversi ancor tra noi. In questa guisa dobbiamo le lingue considerar come a nomar le abbiamo una e come separate, e non per la via de' contrarii e de' simili. Adunque ogni volta ch'io parlerò di lingue come di genere, io comprenderò tutte le lingue: e dirò la caldea lingua, la arabesca lingua, la tedesca lingua, la latina lingua, la italiana nostra lingua; e dirò che tutte queste e le altre per genere sono il medesimo, per esser tutte lingue. Questo genere divider io in molte parti, delle quali ciascuna sarà una spezie separata; e queste saranno tante, quante saranno diverse lingue: e così per ispezie verrà ad esser la lingua caldea una lingua separata, l'arabesca una altra, la tedesca una altra, et una altra la latina, una altra la italiana, e così tutte l'altre. In questo modo sarà la lingua volgar per genere una cosa medesima, non pur con la latina, ma con la caldea, e con la arabesca ancora, come <emph>uomo</emph> con altri animali; per ispezie diversa dalla latina, come la umana natura dalle fiere: in quel grado adunque di unità e di diversità è la lingua latina con la nostra che è <emph>uomo</emph> con <emph>bestia</emph>. Se ella si debbia chiamar medesima o diversa, a me non dà il cuore di poterlo determinare, per esser quistion troppo malagevole da giudicare. Ma perciò che la distinzion nostra fu di tre parti, dico che ancor per numero può esser la lingua diversa: perciò che una diciamo esser la lingua ciceroniana, altra la salustiana, et altra la virgiliana, le quali considerate quanto nella spezie sono una, per esser ciascuna latina, per numero sono diverse, sì come diversi furono Virgilio, Salustio e Cicerone. Il medesimo diremo delle lingue di Dante, del Petrarca e del Boccaccio. Adunque potrem noi raccogliere la lingua nostra per genere essere una con la latina, per ispezie diversa, e diversa per numero. Ora stando queste cose, come elle stanno per vero, vanamente vi faticate voi di dimostrare che la nostra sia latina corrotta: ella non è la latina, ella non è quella, no, ella è una altra separata; per che quando voi facevate quelle somiglianze, avevate da adducer in mezzo, non Fedria per amor mutato, ma Cherea introdutto in iscambio del vecchio eunuco. Non il mutato Ettor, non lo smozzicato Deifobo, non Polifemo di lume privo, ma (per non partirmi da' vostri medesimi auttori) alcuno di que' giovenetti che, appresso a Virgilio, i Troiani <emph>Godon mirando, e de' lor vecchi padri Raffiguran gli aspetti</emph>, o pur il bell'Ascanio, il qual la inamorata Dido <emph>Si tien nel grembo presa dal diletto Della paterna imagine</emph>, o ancor quel pargoletto Enea, che la medesima desiderava che per lo real palagio di lei giocando d'intorno le avesse la sembianza del padre rappresentata: et in luogo di Proteo la città di Roma, che dalle ruine di Troia venne ad incomparabile grandezza. E veramente con la virgiliana Venere ci possiam noi consolare della morte della latina lingua con l'acquisto di questa nuova, leggiadra, e graziosa, <emph>a l'un destino Col contrario destin dando compenso</emph>: che ad alcuno dubbio non è oggimai che del rammescolamento della lingua latina con altre straniere non se ne sia fatta questa nostra natia, sì come dimostrato abbiamo che già di altre lingue corrotte nacque la latina. Né altramente nata potrebbe essere né quella né questa per ordine di natura, conciò sia cosa che la corruzion di uno è d'altro generazione. Così provengono tutte le creature. Così nascono gli augelli, così si generano i terrestri animali, così moltiplicano i marini mostri. Così vien creato l'uomo, solo fra gli animali perfetto. E così gli elementi superiori condensandosi, e gli inferiori facendosi rari (che questa è la loro corruzione), quelli ne' più gravi si trammutano, e questi de' superiori prendono la natura. Né perchè della latina con barbare, quasi men buone, mescolata, ne sia riuscita questa nostra, vi dovete voi imaginare che ella incontanente debba esser di quella men vaga o men graziosa, come mostra che voi vi diate a credere: che se mi lece dire il vero, io aviso che la divina providenzia, volendo questa di quella trarre, per farne una cosa più bella e più pura, operò alla guisa del buono aurefice, che volendo l'argento alla sua perfezion riducere, quello posto al foco, vi mette in compagnia del piombo: il qual con esso l'argento struggendosi nella fornace parte da lui ogni immondicia, e con quella risolvendosi e dileguandosi lascia l'argento nella più perfetta lega. Non altramente, dico, alla lingua latina come a più nobile metallo accompagnandosi la barbara quasi piombo, da quella mistura n'è riuscita questa vaga e da tutte le parti purgata lingua. E per non fare alla usanza vostra, a' quali pare assai di aver adoperato quando con parole ingiuriose vi siete ben bene saziati di istrazialla, dicendo che ella è umile, povera, vile e sporca, senza in alcuna parte la sua umiltà, povertà, viltà et immondicia dimostrare, non mi par fuor di proposito di darvi almen col sommo dito alcuno indicio d'alcuna di quelle bellezze, che ella purgata del modo ch'io di sopra detto v'ho, si ha riportate.</p>
<p>Primieramente egli non è alcuno, che pur con le somme labbra, dirò così, abbia tocche le latine lettere, che non sappia che delle cento loro voci le novantacinque in consonanti finiscono, e delle novantacinque le novanta in quelle che sono fra le altre di pessimo suono. Le quali altre non sono che quelle onde appresso di loro s'incominciano e si terminano queste voci: <emph>Regno</emph> e <emph>Tempo</emph>. Imperciò che la prima, come che nel mezzo sia di alto spirito, nella fine ha sempre con seco il cane che ringhia; l'altra, altramente dolce, la parola terminando fa oscurissimo suono, massimamente quando la quinta vocale a lei precede. Laonde ancor i poeti per ischifarla quanto più potevano, ogni volta che ella esser si ritrovava inanzi ad alcuna vocale, facendo quello che nello concorrimento delle vocali si fa, la cacciavano de' loro versi. La terza, in altre parti lettera piacevole, ne' finimenti ha una voce morta, e quale si sente quando altri fedisce in terra. L'ultima spiacevolissima fischia, e guasta nel fine posta ogni dolce composizione. Et è questa in tanto stata in odio a' leggiadri scrittori, che già appresso de' Greci si ritrovarono di coloro che ne' loro intieri volumi si valsono di parole che quella in sé non contenessero. Né furono così ciechi i Latini che aveduti non se ne siano, perciò che molte volte si ritruova che per fuggir quel perverso fine hanno i nomi fuor delle lor regole tirati: secondo che per essempio in Virgilio si legge, quando alcun verso terminando, gli vien fatta menzione del crudele Achille, o del fallace Ulisse; e gli alquanto più antichi ne facevano quello che di sopra abbiamo detto dell'ultima lettera del <emph>Regno</emph>, e se dizion ch'avesse principio da consonante seguitava un'altra che in quella avesse il suo fine, lasciavano eglino di scriverla.</p>
<p>In vece di questi fini e degli altri loro, per ultime lettere delle voci nostre abbiamo le vocali: e per lo più quelle che sono di meglior suono. E queste ancor con tale agio, che secondo il giudicio delle nostre orecchie, ora lasciandole, ora levandole, facciamo dolcissima parimente, e gravissima armonia. Ora non vorrei perciò che voi credeste che quelle che nelle altre consonanti fra' Latini finiscono, ancor che poche sieno a lato a quelle che dette abbiamo, fossero più che le nostre di piacevol suono. Fatene anzi la prova, e dite latinamente <emph>adduci</emph>, <emph>conduci</emph>, <emph>questo</emph>, <emph>quello</emph>, <emph>latte</emph>, <emph>melle</emph>, <emph>fele</emph>, <emph>animale</emph>, <emph>nome</emph>, <emph>lume</emph>, <emph>luce</emph>, <emph>neve</emph>, <emph>notte</emph>, <emph>veloce</emph>, e simiglianti, et agevole fie a conoscer quanto più dette ci dilettino al nostro modo. Che dirò del nostro e del loro pronunziar <emph>detto</emph>, <emph>scritto</emph>, <emph>afflitto</emph>, <emph>letto</emph>, e gli altri? Che della dolcezza che si sente in dicendo <emph>voglia</emph>, <emph>foglia</emph>, <emph>doglio</emph>, <emph>oglio</emph>, <emph>meglio</emph>, <emph>sveglio</emph>, <emph>gigli</emph>, <emph>vermigli</emph>, e simili? essi niuna tal voce si ritrovano avere. Che di quella lettera della qual si gloriano i Greci, che è ultima nell'alfabeto? Ella sì come in rarissimo uso è appresso ' Latini, così da noi è usitatissima: e tutto che tra noi la tenga da' Greci maniera diversa, non è per aventura di minor grazia nelle nostre e nelle loro scritture. Conci sia cosa che ora fra due vocali raddoppiandosi la lingua nostra riempie di <emph>dolcezza</emph>, di <emph>bellezza</emph> e di <emph>vaghezza</emph>; or ad una altra consonante posposta, molto le aggiunge di dignità, come veggiamo farsi in <emph>speranza</emph>, <emph>baldanza</emph>, <emph>presenza</emph>, <emph>apparenza</emph>, <emph>alza</emph>, <emph>incalza</emph>, <emph>forza</emph>, <emph>inforza</emph>, <emph>ferza</emph>, <emph>terza</emph>, et in mille altre cotali. Questo voglio io aggiunger prima che da questa lettera mi parta: che io aviso che ' Latini dizione alcuna non abbiano che sì bene faccia sentire il suo significato, chente appresso di noi la voce <emph>Rozzo</emph>. E per passar più avanti: con quanta gravità et altezza si sentono tra noi quegli adverbi <emph>degnamente</emph>, <emph>altamente</emph>, <emph>santamente</emph>, <emph>onoratamente</emph>, <emph>valorosamente</emph>, <emph>gloriosamente</emph>, e gli altri! E come è chiaro il suono di quelle voci che terminano secondo quella ch'io ho detto, <emph>chiaro</emph>: <emph>caro</emph>, <emph>riparo</emph>, <emph>imparo</emph>, <emph>cantaro</emph>, <emph>legaro</emph>, <emph>incominciaro</emph>! Non voglio tacer come col suono si sente l'effetto del loro significato in <emph>piacevole</emph>, <emph>dilettevole</emph>, <emph>caritevole</emph>, <emph>amorevole</emph>, <emph>solazzevole</emph>, e nelle altre cotali. Ma s'io mi metto fra questo pelago, non di leggieri saper io colà ritornare donde io mi parti'. Certamente meravigliosa cosa è a sentire quanto col mutare o levare talvolta una lettera di quelle che hanno i Latini si aggiunga alla nostra lingua di vaghezza. Dite latinamente <emph>sonno</emph>, dite <emph>sogno</emph>, dite <emph>scanno</emph>, dite <emph>colonna</emph>. Per che questo solamente dirò, che molto maggior dolcezza è in questa nostra <emph>dolcezza</emph>, e più soave è l'udir dir <emph>soave</emph> nella nostra che nell'altra lingua. Con più altezza diciam noi <emph>altamente</emph>, con più dignità <emph>degnamente</emph>, che color non fanno: se dunque più dolcemente le cose dolci, più soavemente le soavi, più degnamente le cose di dignità, e più altamente le alte vengono dette da noi che da loro, veramente debbo io aver detto che nella lingua nostra sia rimaso il purissimo argento.</p>
<p>Io vi avrei potuto con lungo discorso dimostrare quanta leggiadria sia sparsa per tutta la nostra lingua in temperar il suono di alcune vocali, che pronunziate a piena voce come fanno i moderni nostri latini troppo alte si fanno sentire. Avrei potuto dirvi di que' nomi che aumento e diminuimento ricevono, e di altre parti che si compongono, si mutano, si accorciano, si deducono. E de' congiunti, e de' costrutti, e delle agevolezze infinite che ha questa lingua, come s'è quella non picciola che di sopra dicemmo, di lasciare o usare la vocale nel fin della voce. Là dove essi commodità non hanno niuna, come quelli a' quali <emph>Cruda necessità va sempre innanzi</emph>, come dice appresso di loro il venusin poeta, né bisogna che si partano dalla legge una volta a loro prescritta. Di così fatte dico, e di molte altre cose avrei io potuto far parole, s'io non avessi avuto rispetto di non incorrere in fastidiosa lunghezza: et a me resta ancor alcuna cosetta da fare; per che buono è che ritorniamo a quello che più avanti ci sanno dire.</p>
<p><emph>Concediamo</emph>, dicono, <emph>che siano due</emph>: non vogliamo che ce lo concediate, vogliamo averlo con la ragion e col valor nostro guadagnato. Vediamo pur se altro ci resta. Sì, ci resta pur ancor qualche cosa: <emph>A noi par che non una sola lingua è cotesta vostra, ma più di una. Perciò che alcuni di voi toscana, alcuni dalle corti di Italia cortigiana la appellano; senza che voi medesimi, ora di scrivere, ora di parlare ciascuno nella lingua della sua patria, talor con questa straniera, et alcuna volta con la latina avete in uso</emph>. Notate, Signori uditori, coloro che pur dianzi non volevano che questa lingua fosse altra dalla latina, ora vogliono che ella sia da se medesima separata: qual più bel ritratto d'un nuovo Proteo potrem noi oggimai ritrovare? Ella è barbara; ella è una con la latina; ella è più di una: ma mutati pur, Proteo, e cangia nuove forme, che non ci mancherà per aventura alcun Aristeo, che non perciò ti lascerà guizzando fuggire delle sue mani. <emph>Alcuni la chiamano toscana, alcuni cortigiana</emph>: o fermo fondamento! o sottil ritrovamento! Questa è ben quella cosa che mi ha di maniera confuso che luogo alcuno non mi ha lasciato alla risposta! Ma pur per via di ragionare, ditemi per Dio, uomini dotti, di quanti Omeri avete voi notizia, che fossero al mondo famosi poeti. Io per me non ne ho altra che d'uno. E pur altri il domandavano smirneo, altri rodio, et altri colofonio; altri volevano che e' fosse da Samo, et alcuni da Chio; né mancavano di coloro da' quali egli era argivo tenuto, et ateniese altresì: furono adunque sette Omeri, o pure un solo? Io aviso che dovettono esser sette, se questa lingua è più di una perciò che uno la chiami cortigiana et altro toscana. Deh dite ancor che elle sono quattro, perciò che altri la appella volgare, et altri le fa nome di italiana!</p>
<p>Tu vedi ben, Proteo, come tu stai: ma starai tosto peggio, ché con più ferme catene di legarti intendo. Tu che sai, Proteo, tutte le cose future, è da credere ancor che abbi cognizion delle dottrine degli uomini: laonde istimo assai bene che tu sappia quello che è subietto, e che è accidente. Conci sia cosa che il subietto è quello che per se stesso stando riceve o contiene gli accidenti; e l'accidente è quello che senza corruzion del subietto in quello può essere e non essere. Il corpo è il subietto, i colori sono gli accidenti; né perché nel corpo si muti colore, muta egli sustanzia, ma è quel medesimo subietto, et ha accidente cangiato. Non altramente i nomi delle cose sono gli accidenti, perciò che per li loro mezzi si viene di quelle in cognizione, non in altro modo che per lo mezzo de' colori si vengano a conoscere i corpi. Conciò sia cosa, che sentendo dir <emph>cavallo</emph>, alla mente si rappresenta la imagine di un animale con corna e coda di sete, con unghie intiere e sode, il quale governato con la briglia e punto con gli sproni communemente suole portar gli uomini di un ad altro luogo. A questo animal propriamente diamo noi questo nome ch'io ho detto, <emph>cavallo</emph>; con un altro il potranno chiamare non solamente i Latini, et un altro dargliene i Greci, et ogni nazione il suo, ma ancor noi altramente in più di una maniera il nomineremo, perciò che e <emph>palafreno</emph> e <emph>destriere</emph> gli diremo per nome. Per essere adunque in lui così diversamente il nome mutato, verrà perciò quell'animale ad essere altro che quello che noi abbiamo descritto? Veramente no. Anzi il subietto sarà il medesimo, e l'accidente diverso. In questa guisa ancor, se io Bisanzio udir ricordare, la cognizion mia apprenderà una città di Tracia già seggio de' nostri Imperadori, et ora del Principe de' Turchi. Se io sentir a dir Costantinopoli, mi ritornerà alla mente quella medesima. Questo far ancor io, se altri di Egida, et altri di Iustinopoli farà menzione: che al suono dell'uno e dell'altro nome alla patria mia mi correrà l'animo. Questo perché? perciò che il cavallo per aver più uno che altro nome non si rimane di esser cavallo; né questa o quella città, per aver una o altra appellazione, sono perciò altre con una che con altra. E similmente aviene di questa lingua, che per dirla uno cortigiana, un altro toscana, quegli volgare, et io italiana, ella non sarà perciò se non la medesima: conciò sia cosa, che se del Petrarca ragionandosi, alcun dicesse lui aver le canzoni sue dettate in lingua cortigiana, et alcun altro tenesse che quelle cose medesime fossono toscanamente scritte, et altri altramente, non pertanto se ne muteria sillaba né lettera alcuna; si varieriano bene li accidenti, ma il subietto nell'esser suo proprio e naturale si rimarrebbe. O Proteo, Proteo, come poco ci spaventano le tue mutazion di forme; prendi pur, prendi nuove figure, che in questa hai tu fatto poco profitto! La qual potevi tu assai acconciamente lasciar di prendere, tra per quello che detto s'è, e perciò che dei sapere come male sia quel nome di cortigiana per conveniente ricevuto.</p>
<p>Or che risponderemo a quello che detto hanno del <emph>favellar o scriver con più lingue</emph>? Che perch'io detti o parli più lombardo o romagnuolo che calavrese e marcheggiano, non perciò detto o parlo se non italicamente e volgarmente. Sì come appresso ' Greci ancor, gli Ionii, gli Eolii, i Dori e gli Attici, ancor che fra loro fossero in alcuna parte le favelle diverse, con tutto ci ragionando o scrivendo ciascun nella loro, altro che grecamente non ragionavano o scrivevano. Et il parlar più lombardo che toscano è parlar più e men coltamente, quello che tra loro era il più atticamente che doricamente favellare. Il che si fece ancor nella lingua latina, conciò sia cosa che più leggiadramente parlavano i cittadini romani, e più puramente, che fuor di Lazio, tutto che latinamente per tutta Italia si ragionasse: et è da credere che con più eleganzia parlasse Cicerone con Cesare et in Senato che col calzolaio o ancor co' suoi di Arpino. E se usiamo alcuna volta la latina, questo facciamo ancor della francese e della spagnuola et altre, né perciò dovete dire che noi più lingue introduchiamo: e voi dite che ' Latini antichi alcuna volta grecamente e parlavano et iscrivevano, né pur con tutto questo fecero eglino la latina essere altra che una. Hai tu più altre forme, Proteo? Vuoi tu più tramutarti? Dimostratici ancor in qualche Arpia, in qualche Idra, in qualche altra Chimera, o ancor in alcuno altro più spaventevol mostro! E' non fa motto, e ci porge le mani incatenate: per che oggimai di parlar più con esso lui ci possiam noi rimanere.</p>
<p>Infino a qui io aviso che gli adversarii nostri, vedendo delle loro imaginate ragioni i principali fondamenti abbattuti, s'indovinino a che fine abbia a riuscir la loro strabocchevole impresa; e pentiti vorrebbono, se possibile fosse a fare, che quelle disputazioni la memoria loro delle menti degli uomini si fossero dileguate, et in eterno silenzio sepellite. Vogliamo noi dunque rimanerci dal proceder più oltre contra di loro? E' ci potrebbono restar ancor di quelle cose, che per aventura lasciandole, ci potrebbono offendere. Pentendosi non vogliam noi rimetter loro questo peccato? Ad un peccato publico non basta il secreto pentimento, ma vuolvi ancor la publica sodisfazione. E per non vogliam noi per de' nostri riceverli, e per cittadini e fratelli nostri riconoscerli? Essi hanno le arme loro non solamente contra i loro cittadini e fratelli, ma nel ventre e nelle mammelle della propria madre crudelmente rivoltate: per che il delitto loro è troppo maggiore che in castigandolo si voglia usare alcuna misericordia e pietà: una così atroce sceleraggine atrocemente si ha da vendicare. Intendendo adunque, Signori uditori, di voler la incominciata impresa seguitare, et avendo oggimai per questo dì ragionato assai, v'invito per lo seguente giorno a dover con lieti animi venire a tenerci compagnia.</p>
</div2>
<div2>
<head>Libro secondo</head>
<p>Dovendo il padre de' filosofi, uditori eccellentissimi, dovendo, dico, il divin Platone scrivere il proemio delle leggi secondo le quali avessimo i padri e le madri nostre ad onorare, dice questa bella e memorabile sentenza: <emph>Egli non sarà mai che Dio né uomo alcuno di sana mente ci dia per consiglio che in dispregio dobbiamo aver coloro che ci hanno generati. Ma quello che della venerazion d'i Dei ci si convien sapere, quello sarà convenevole premio per rendere all'uno et all'altro nostro parente il conveniente onore</emph>. Et appresso soggiunge, dicendo: <emph>Due sono state in ciascun tempo le leggi che dagli antichi sono state del colto de' Dei statuite: perciò che alcuni di loro vedendogli, adoriamo quelli che noi veggiamo; altri non vedendo fabrichiamo loro le imagini, le quali tutto che siano senza alcun sentimento, nondimeno onorandole istimiamo per tal rispetto i Dei viventi doverci essere e favorevoli e benigni. Colui veramente, a cui il padre o la madre o ancor gli avoli di strema vecchiezza oppressi gli giacciono in casa, può esser securo che egli in veruno altro tempo, altro né così fatto, né più efficace simulacro nel circoito del suo domestico parete unqua non è per avere, se dirittamente e come si conviene viene onorato da lui</emph>. Queste cose intendendo io, e sapendo quanto in questo proposito ne sia scritto, e quante volte replicato nell'una e nell'altra delle nostre santissime leggi, aviso che egli non debba essere alcuno, salvo se e' non sarà fuori di se medesimo, che abbia da dover riprendere questo mio pietoso officio di difendere dagli oltraggi de' ribellanti figliuoli la commune italica madre. Ben è vero, che misurando io le forze mie con la grandezza della impresa, et a molti altri comparandomi, ritrovo che non ci sarebbono mancati di coloro che con maggior auttorità, dignità, dottrina et eloquenzia avrebbono potuto questa materia trattare; a' quali sallo Dio quanto volentieri avrei io lasciato questa fatica. Pur nondimeno non sentendo io, qual che si sia stata la cagione, per loro farsi motto alcuno, ho voluto anzi con qualche pericolo di ingiusta riprensione sodisfar, quanto è in me, al dovere et all'officio, che standomi cheto, mancar alla pietà in uno così fatto bisogno. Ma quello che in questa impresa mi è stato sovra ogni altra cosa malagevole è, che essendo principale studio di ciascuno che ci viene in contesa disonestar la causa della contraria parte (il che con ogni sforzo hanno fatto i nostri adversari), a me con tutta mia poscia è convenuto guardarmene, per non mancar della pietà nel culto della pietà. Madre fu la lingua latina alla madre nostra: e come che ella sia già morta, nondimeno essendo i corpi, come dice il medesimo Platone, simulacri di coloro che in quelli già vissero, ancor il simulacro di lei dobbiamo noi onorare e riverire. Coloro, la morta avola lodando, hanno biasimato e vituperato, quanto è stato in loro, la vivente madre. Ma sieno essi sacrileghi e scelerati; noi devoti e pietosi all'una et all'altra renderemo i dovuti onori. Quella nel sepolcro già cotanti anni a dietro locata, la memoria di lei ritenendo, et i suoi vestigi seguitando, la riveriremo. A questa altra giovane gagliarda e fresca et in casa e fuori le faremo onore: lei accompagneremo a' traffichi, all'arti, et alla popolaresca conversazione; lei alla istituzion della umana vita, lei al governo delle Signorie e degli esserciti; et in somma alla conversazion et essaltazion della gloria italica, come madre si dee, la seguiteremo. E se ad alcuno parrà forse che abbiamo quella offesa in dimostrando la bellezza della nostra, quegli sia certo, che quando per altra via io fossi potuto passare che per lo sepolcro di lei, per non calcar né anco quel venerando sasso, io mi sarei molto più prontamente trasviato per altri sentieri. Come a forza tirato da loro mi vi sono io condutto; e spero che con la pace di quel santo spirito. Perciò che egli non è da credere che a lei già in sepoltura collocata, e di questa mortalità liberata, sia in dispiacere che una sua giovinetta figliuola in sul primo fiore le sia anteposta di bellezza. E noi molte cose abbiamo lasciate, che ben dette venivano per noi, le quali per riverenzia dell'imagine dell'avola, in lodando la madre non abbiamo voluto toccare. Ma fin qua sia detto della nostra modestia e pietà. Tempo è omai non più di parlar in nostra commendazione, ma di seguitar la lodevolmente incominciata nostra defensione.</p>
<p>La divina providenza, Signori eccellentissimi, per lo mezzo delle influenzie e movimenti delle celesti sfere, con legge incommutabile tutte queste cose inferiori governa e move. E sì come perpetuo e senza alcun riposo è il movimento di quelle, così continuamente e senza tregua alcuna tutte queste cose corruttibili si movono d'ora in ora con continue revoluzioni, perpetue alterazioni et incessabili trasmutazioni. Et in tutte veggiamo noi servarsi un così fatto ordine, che nate che elle sono, e pervenute ad un certo accrescimento, quasi al colmo della lor perfezione, in quelle non hanno possanza di fermarsi, che dar volta et al fondo traboccar si veggono. Né questo può dire alcuno avenire senza evidentissima ragione. Perciò che essendo circolare il corso de' celesti giri, è ancor convenevole ch'il movimento delle cose, che i cieli seguitano, sia di quella forma, e dal basso incominciando in quel punto medesimo si rivolva. Il che così essere con poca malagevolezza dimostrar si può; conciò sia cosa che tuttodì in noi medesimi, negli animali, nelle piante, ne' palagi, nelle città, et in tutte quelle cose che più ci paiono durabili ne veggiamo la prova. Così sorse anticamente, e così crebbe e cadde il grande imperio degli Assiri; così con quella ruina si levò la rota d'i Medi; così quella al basso rivolta in quella vece regnarono i Persi: e mentre ch'in Oriente si rivolgono così fatte rote, in Grecia girò lungamente quella de' Sicionii, degli Argivi, e di Micene; et appresso, et in parte insieme, quella de' Lacedemonii, e con l'una e con l'altra la ateniese. E durando ancor queste rivoluzioni, incominciò ad inalzarsi quella de' Macedoni; quindi venuto Alessandro, quelle di Oriente e quelle di Grecia mise in fracasso, e crebbe incontanente in grandissima altezza; e non men tosto ruinò. E come molte signorie aveva egli ridotte sotto l'imperio suo, così il suo imperio in molte altre signorie si trammutò; e quella una altra volta, e molti altri stati furono sottoposti alla romana monarchia: e quella appresso per moltissime parti fu partita. Donde è ciò, che si vide venir a fine una tanta potenza, che d'altra potenza non aveva onde temere? Non altronde, se non che giunta all'altissimo punto della rota. Se la rota non si fermava, le conveniva dar volta: e così di mano in mano hanno fatto, fanno, e faranno gli stati, e ciascuna altra cosa. Non veggiamo noi a' nostri dì esser mancata quella già sì gran signoria del Soldano? Perchè? Perciò che della sua ruota fornita era la revoluzione. Ma che parlo io di queste cose, che concernono solamente alla dignità de' mortali? L'altissimo Dio, volendoci dar a vedere che fermezza niuna non si doveva porre in cosa che fosse contenuta <emph>Dal cielo ch'ha menori i cerchi suoi</emph>, ha voluto sottoporre alla medesima legge quella legge la qual noi al culto di lui abbiamo a seguitare: creò egli il primo uomo, e miselo in questo mondo a vivere sotto la legge della natura. La qual servando, e lui verace Dio conoscendo et onorando, si ritrovava l'uomo nello stato della grazia. Diede volta la ruota della natura, e succedette quella della circoncisione, la qual girando non bastava la prima legge. A questa seguitò la Mosaica, alla quale è sopravenuta la verità evangelica. E questa or corre come ultima ruota con la quale s'abbia a terminare il corso della ruota dell'umana generazione. Né mai in altra guisa sono andate le cose mortali: a' nostri padri diedero luogo i nostri avoli; essi a noi; noi il daremo a' nostri figliuoli, e quelli all'altra prole: e così di mano in mano alle vecchie succedono le nuove.</p>
<p>Né più privilegiate dovete voi credere che siano state le lingue e le scienzie: in quella parte di Italia che anticamente tenne il nome della Gran Grecia, grecamente parlavano; quell'altra che sotto 'l nome di Gallia era compresa aveva la sua lingua; la Toscana similmente usava un suo patrio idioma: e già mi ricorda avere veduto in rame lettere che per toscane antiche mi furono mostrate, di caratteri ancor non men diversi da' nostri che sieno i greci. E quelli sì come grecamente parlavano, così scrivevano; quegli altri con la lingua loro gallica; e questi con la lor toscana. Gli Osci parlavano e scrivevano con la loro osca; ' Latini con la latina: avenne poi, che sparse le romane arme per l'universo, si dilatò ancor la loro lingua, e quanto <emph>Apenin parte, e 'l mar circonda, e l'Alpi</emph> per lungo tempo non si parlò né scrisse altro che latino. Alla latina è succeduta questa altra, la quale non so perché debba essere privata della ereditaria succession delle scritture.</p>
<p>Abbiamo brevemente detto delle lingue, or veggiamo se le scienzie sono andate per queste revoluzioni. I Caldei, quanto possiamo aver cognizione dalle antiche istorie, furono avanti tutti gli altri studiosi di filosofia, e ritrovatori della astrologia; et ancor che quelli di Egitto vogliano esserne essi stati i primi auttori, et aver mandato ' Caldei in Babilonia, mi paiono parlare come uomini più gloriosi che veraci: perciò che ancor vogliono essere stati i primi uomini, e per argomento ci allegano la fecondità del loro paese; e per aventura per quella medesima ragione si potrebbe mostrar che fossero stati gli ultimi, perciò che non quella donna che ultima resta di partorire, né quella pianta che ultima si rimane di far frutti, più antica, ma più giovene e più novella dee essere istimata. Oltre che io ritrovo ancora che quegli che abitano l'Egitto furono colonia degli Etiopi, e che là dove è l'Egitto, già era tutto occupato dal mare. E discendendo il Nilo, e portando continuamente terra e pantano dalla Etiopia, rispingendo a poco a poco il mare, cominciò a far delle valli e delle paludi, come veggiamo aver fatto d'intorno a Ravenna il nostro Po, e far ancor continuamente: le quali poi col tempo bonificate, Osiridi di Etiopia partito con molti seguaci suoi, primo tenne et abitò quei luoghi. Ma come che si fosse, o che ' Caldei dessero le scienzie agli Egizii, o le apparassero da loro, questa non è nostra questione. Vero è che di Egitto passarono le dottrine in Grecia; e di Omero si ha per certo che egli fosse in Egitto per imprendere le liberali discipline; et appresso di lui si ritrovano molti misteri che appo gli Egizii erano in uso. Licurgo similmente, e Solone molte cose degli Egizii riposero nelle loro leggi; né di Pitagora dubita alcuno che egli non apparasse da loro molte cose, e di filosofia, e di aritmetica, e di geometria. Democrito similmente per cinque anni che egli abitò in Egitto si crede che desse opera allo studio della astrologia. Ma dove lascio io Platone? non sono piene le cose sue delle dottrine di Egitto? Di Egitto adunque passarono elle in Grecia, e di Grecia in Lazio: e quivi fiorirono elle con la lingua latina alcun tempo. Ora vorrebbero communicarsi a tutta Italia: e costoro si oppongono al contrasto. Esse, come onoratissime donne, ogni volta che si sono mutate di uno in altro luogo, per comparir orrevoli, si sono usate di vestirsi di panni novi; e veggendosi esser volentieri come cittadine ricevute, hanno per usanza di adornarsi alla foggia del paese al quale elle si trasferiscono: così hanno sempre elle fatto secondo che di luogo in luogo sono state domandate per adietro. Ora non altramente volendosi participare a tutta Italia, e di quella tutta divenir cittadine, e domesticarsi co' nostri popoli, come già fecero co' Caldei, cogli Egizii, co' Greci e co' Latini, per serbar l'usato loro costume cercano di vestirsi di nuove vestimenta, et alla italica assisa: e questi nostri ribellanti fratelli, come se essi a le loro spese le dovessero vestire, vogliono che elle compariscano co' panni vecchi, et alla foggia de' bisavoli degli avoli di coloro che nacquero già più di mille anni. Vogliono che qui fra noi non sieno in vera forma, ma immascherate vedute. Vogliono vietar loro per tutti i modi che esse non parlino con altrui che con esso loro.</p>
<p>Abbiamo brevissimamente visto le variazioni e rivoluzioni delle cose mortali, e mostrato abbiamo una e la medesima legge esser di tutte; et avendo di tutte le cose generalmente parlato, abbiamo spezial menzion fatta de' principati, della religion, delle lingue, e delle dottrine: delle quali cose piacevolissimamente abbiamo per modo di sermon famigliare ragionato con esso voi. Non ci siamo noi infiammati, non ci siamo riscaldati, non abbiamo mostrato segno di affezion alcuna; e perciò meno possiamo aver infiammati, scaldati, o mossi ad affetto alcuno gli animi nostri. Quieti sono elli, liberi e sciolti da ogni passione: e potete sinceramente giudicare se le cose commemorate da me stanno della maniera ch'io le vi ho contate o no. Se io sono andato appresso a finzioni, se io ho cercato di porvi inanzi agli occhi la oscurità di alcun velame, se pur con una sola paroluzza mi sono lontanato dalla dritta via della purissima verità, da ora inanzi io non rifiuto che voi più non mi ascoltiate: abbandonate l'udienzia, lasciatemi tutto solo; imponetemi silenzio, o pur mi lasciate gridar, dimenarmi e dibattermi con queste mura. Ma se io vi scopro la verità, se io la vi mostro aperta, se quante cose vi dico, tante volte torno a dirvi la verità, che ci resta altro a fare, se non per commun consentimento e decreto interdir a costoro che più non ardiscano a far parole di questa materia? E che dovunque suonar si sentono le loro voci, quasi davanti gli scogli delle fallacissime Sirene, v'abbia ognuno da valicar con le orecchie chiuse. Io comprendo, Signori uditori, dalla benignità de' vostri aspetti che voi commendate questa mia sentenzia: io conosco che voi conoscete che io vi ho detto la semplice verità.
<quote rend="block">
<lg>
<l>Vinca 'l ver dunque, e si rimanga in sella,</l>
<l>E vinta a terra caggia la bugia.</l>
</lg>
</quote>
</p>
<p>Alcun non è che dubiti che ' Latini da' Greci prendessero le liberali discipline e gli ornamenti del dire. Per che quando diciam noi di dover fare il medesimo da' Latini, e che quella lingua debba essere a noi quello che già fu la greca a loro, qual è quella cosa che dite voi che è così mal detta? <emph>La latina non è straniera a noi come era la greca a' Latini</emph>. Cotesto non monta nulla, solo che il medesimo effetto ne segua, o sia straniera o patria. <emph>Non è: non seguita perciò; ché noi non dobbiamo lasciar la patria nostra antica lingua per questa nova, che possiam più tosto dir straniera, come già ' Latini abbandonarono la greca straniera per la latina loro nativa</emph>. Voi passate troppo inanzi. Il mi convien dire; sì ch'i' 'l pur dirò: e qual cosa non debbo io fare in difesa della madre nostra? Ma prima chiamo i Dei e gli uomini per testimoni che tirato a forza sono io a dire quello che di tacer, possendolo fare, era mia intenzione. E' dicono che la madre nostra è peregrina, e la latina ci è propria madre. A rintuzzar questa arma, che vien a dover uccider la verità, armata ci bisogna producer la verità. Attendete, ch'or ora ve la appresento. Nego io che la lingua latina sia patria nostra. E dico che ella è straniera, e questa volgar propria nostra nativa. E quando io dico nostra, intendetemi bene, io intendo dir di tutta Italia, eccetto il solo Lazio. Ora che direte voi, s'io questo vi mostro? Dovrete voi concedere che si debba scrivere in questa, o pur ancor ostinatamente per quella contenderete?</p>
<p>Avendo a veder qual sia la nostra lingua, ci bisogna prima intendere qual si debba chiamar propria lingua di alcun paese o popolo. Furono anticamente gli Aborigini in Lazio, così detti, quasi “senza origine”, perciò che non si aveva memoria del loro principio: que' tali dovevano aver la loro lingua nata con esso loro: e quella era loro propria e nativa. Venne lungo tempo appresso in Lazio Enea (per lasciar star gli altri che abbiamo altra volta memorati): egli diede loro nome di Latini, e così di popoli diversi ne fece uno. Se egli avesse voluto che la lingua sua troiana si fosse conservata, e che così i più antichi abitatori di Lazio come i suoi avessero troianamente parlato, potremmo noi dire che la lingua troiana fosse stata propria di Lazio? Certamente io aviso di no; ma diremmo che come straniera vi fosse stata ricevuta. Ma perciò che sì come di più popoli egli ne fece uno, e furono così que' di Lazio come di Troia Latini nominati, e delle lingue degli uni e degli altri insieme mescolate e corrotte ne nacque una, che non era né la antica di Lazio né quella di Troia, ma pur una nova in quel terreno: e così diremo noi lingua patria di alcun luogo esser quella che in quel suolo ha avuto il suo principio e nascimento. E così la lingua latina, nata in Lazio, e nudrita et allevata in quello, propriamente si dee dire che fosse propria di Lazio o de' Latini. In Lazio nacque ella, e di quella parte di Italia e non di tutta fu ella lingua patria: e quando ella era et in Alba e nella nascente Roma, per questa nobilissima parte del mondo che ora vien compresa sotto nome di Italia variamente si parlava, secondo le diverse regioni che allora la compartivano; di che ne abbiamo ancor di sopra detta alcuna cosa: che se per tutta Italia si fosse parlato con quella lingua, non dovete voi credere che ella fosse stata nominata dal solo Lazio, che era allora picciolissima regione, né di potenzia, né di nobiltà era superiore a molte nazioni che fra le italiche sono ora annoverate. Come si insignorì ella poi di tutta Italia? Come madonna, e non come madre. Con le armi d'i Romani prese ella la tenuta di tutte le parti di quella, e di tutte le patrie nostre. Ella mise in bando le proprie antiche madri d'i nostri maggiori, e cacciolle di vita, cacciolle del mondo, né pur delle sepolture c'è vestigio alcun rimasto. Qual è oggi in Italia che sappia qual si fosse la prima patria lingua de' suoi maggiori? Quale ha della sua antica madre un ritratto, o pure un dissegno? Certo, ch'io creda, niuno, se non quelli della Gran Grecia, i quali se fra altri che fra loro non fosse stata conservata la memoria della madre loro, non ne avrebbero, se non come gli altri, alcuna contezza di lei. Ditemi voi, o Volsci, dove è la prima vostra madre? dove è la vostra, o Toscani, e gli uni e gli altri Marcheggiani? dove è la vostra madre, o Romagnuoli, e voi, o Lombardi? O Liguria, o Insubria, o Monferrato, o Piemonte, dove sono le vostre antiche madri? O voi che difendete la straniera et offendete la cittadina e domestica, protettori della morta e nimici della viva, ricevitori della madre altrui e micidiali della vostra, ov'è l'antica vostra prima madre? O dolcissima mia patria, e la tua dove è ella ora? Che ci diranno costoro? Che ci risponderanno egli? La lingua latina ce le ha tolte: ella ce n'ha privati, ella ce le ha uccise; ella tutte le ha sbandite della memoria de' mortali. Lecito mi sia, o santissima antica madre lingua latina (perciò che così ti posso ben drittamente domandare io dapoi che ci hai generata un'altra madre), lecito mi sia alla difesa della tua dolcissima figliuola parlar in questa maniera; lecito mi sia per la salvezza e per l'onore della madre nostra producer in mezzo la verità. Tu di nulla ci appartenevi avanti che per lo mezzo di lei tu ci fossi avola divenuta; tu straniera entrasti nelle patrie nostre; tu veramente latina, tu romana. Più non posso io aggiunger alla tua dignità, che chiamandoti romana: perchè non ti dispregio io dicendoti straniera, anzi pur mi glorio che di te tanta donna nascesse la madre nostra: ma ciò dico io, anzi non io, ma essa verità dice, che tu fosti latina, tu romana; noi in Lazio et in Roma stranieri, non altramente Romani e Latini stranieri fuori di Roma e di Lazio. Col mostrar la tua patria, la figliuola tua vien conosciuta per legittima madre di tutta Italia: la qual da te avendo noi ricevuta grazia di tanto beneficio, la tua memoria con orrevoli essequie perpetuamente celebreremo. Voi intendete come la lingua latina ci fu madre: madonna di Lazio dataci per madonna e per principessa; questa altra è ben madre propria nostra, come la antica de' Latini: ella è nata in Italia, né più né meno è ella madre di una parte che di altra, se non come la lingua greca di tutta Grecia. Lazio fu già suolo natio de l'avola nostra; di questa Italia tutta, da un sol Lazio, o pur da una sola Roma in fuori, della qual non è questa lingua veramente patria, se vero è quello ch'io ritrovo, che ella mai non fu soggiogata da' Longobardi: perché sì come l'imperio di sé, così ancor è da dir che la lingua ancor si conservasse; e che un tempo appresso parlandosi omai per tutta Italia con questa lingua, i Romani veggendosi privi del communicar con gli altri Italiani, abbandonata la latina, dovessero ricever questa altra già confermata: di che vengono ad averla non come lor germoglio, sì come la abbiam noi, e come ebbero la loro di Lazio, ma più tosto come pianta trappiantata, secondo che avemo noi la latina. La qual cosa se così è, come veramente ella è, se alcuno dee aver questa lingua in Italia per straniera, i Romani sono dessi: e se ' Romani, essempio d'ogni virtù, d'ogni prudenzia, e di ogni magnanimità, per la loro commodità hanno lasciata la madre per la straniera, perchè non debbiam noi, per la utilità, commodità, onore e dignità nostra e di tutta Italia, lasciar la straniera et abbracciar la propria madre?</p>
<p>Io fin qui, Signori uditori, vi ho con molte ragioni fatto vedere, che ancor che la latina lingua fosse fatta propria nostra, parlandosi communemente con questa altra, con questa medesima si dee scrivere. Ora che io vi mostro più chiaro che 'l sole che quella è straniera, e questa nostra natia, non veggio che ci resti più a dire perchè con tutto il cuore non dobbiamo a questa rivolger ogni nostro pensiero. Ma per tornar a dire de' nostri adversari, <emph>O giustizia di Dio, come tu dei Esser temuta!</emph>: vedete, vedete come sono puniti secondo i loro misfatti: <emph>In giusta parte la sentenzia cade</emph>. Per la lingua hanno peccato, e nella lingua sono puniti. Questa lingua nostra hanno egli rifiutata e gettata; la latina non è loro propria, come mostrato abbiamo: per che senza lingua, e per conseguente mutoli vengono egli ad esser rimasi. Laonde essendo egli fatti tali, non è più mestieri attendere che ci rispondano, ma a noi bisogna ricordarci di quello che essi sono usati di dire. Sogliono adunque rispondere che così non è nata la latina dalla greca come la nostra dalla latina; e che ciò sia vero, adducono per prova che non così sono quelle simiglianti come queste: e perciò <emph>non è così a noi straniera la latina come fu a' Latini la greca</emph>. Che voglion perciò inferire? Io non intendo, se non fanno come coloro che sono per annegar, che s'appiccano a ciò che possono. Del nascimento di questa latina lingua tornerem noi tante volte a dire, che e' sarà un fastidio. Abbiamo già detto che Arcadi, Pelasgi e Rutuli di Grecia vennero tutti in Lazio; e che con quelle lingue mischiata la troiana, ne nacque la latina. Perché non nacque ella adunque della greca? E' non si simigliano? Ritornano pur a' mal fondati fondamenti delle lor simiglianze! Se in qualche paroluzza non sono simili com'è la nostra alla latina, facendone comparazion di tutta la forma come facemmo noi delle due nostre, forse ritroveranno più assimigliarsi la latina alla greca che alla nostra. Laonde assai chiaro si comprende che essi s'abbagliano parlando di più e meno straniera. Di che come cosa leggiera con poche parole mi passo così debile fondamento. Passiamo noi pur inanzi: <emph>E' bisogna</emph>, dicono, <emph>intender la lingua latina a trarne le scienzie</emph>. Veramente voi mi dite cosa nova, io nol sapeva; vorrei io intender s'a' Romani, volendo scriver latino, e trarne la imitazione e le arti liberali dalla greca (perciò che pur lungamente la lingua latina fu senza culto e dottrina ne' suoi scritti), vorrei, dico, sapere se allora era necessario sapere lettere greche: certamente sì, era egli. Ma quando io dico che la lingua latina ci ha da esser quello che a' Latini fu la greca, non intendete voi che io intendo di dire che e' convien che la intendiamo? o siete pur voi senza l'udito, come senza lingua? E fin qua, qual avete veduto voi che con alcuna laude abbia scritto in questa lingua, che di quella non abbia avuta cognizione? Se vorranno i nostri scrittori saper ancor lettere greche, et ebree altresì, non dirò io ad alcuno che quello sia tempo perduto. Che non dovete imaginare che non si voglia la fatica di imparare altre lingue che questa sola: siete pur voi quelli, che veggendovi avere errata la strada, et aver fatto lungo camino nella lingua latina, nella qual vi sembra di dover poter acquistar alcun nome, e delle vie di questa non avendo più contezza che vi abbiate, avendo già fatte l'ossa dure vi grava la fatica del tornar a dietro, e vi par cosa non degna, in luogo di maestri che voi siete in quella, divenir in questa discepoli. Né ci fa mestieri di quella <emph>tanta essercitazion di scrivere</emph>, come voi ci andate con parole dipingendo, perciò che la prova dimostra essere altramente. E sappiam ben noi, che voi che traducete di greco in latino, non così leggiadramente scrivete nella lingua greca come fate nella latina. Più dirò, che voi latinamente, secondo che ora si può, trattarete una materia la quale vi venga veduta scritta in questa lingua nostra: e voi perciò in questa lingua non la sapreste politamente scrivere, salvo se non vi aveste data opera particolare. Donde è questo? Da quel che dico io, che altro è voler intender una lingua per valersene, altro per scriver in quella. E duo anni di studio basteranno ad uno che voglia servirsi delle opere greche di Aristotele: che dieci non gli saranno bastanti a voler atticamente scrivere. Di quel ch'io dico apertissimi essempi ne hanno avuti questi ultimi secoli: che si sono ritrovati di quelli che con pochissime lettere latine (secondo che per li loro scritti si dimostra) sono riusciti supremi teologhi, eccellentissimi filosofi e dottissimi maestri delle leggi così canoniche come civili. Laonde per conchiuder di questa essercitazione, dico che chi vuol passar più oltre che necessario gli sia, può alcuna volta essercitarsi a scrivere in quella. Ma sì come io non ritraggo alcun da cotal studio, così ancor dico quello non essere di necessità da seguitare, e che principalmente dobbiamo esser rivolti alla essercitazione, al culto, all'ornamento et allo stilo di questa nostra: e sì come i maggiori nostri, come voi medesimi dite, attendevano alla lingua greca per le scienzie, delle quali ella era piena, e scrivevano nella latina, cioè nella loro patria e popolare, così noi faremo nella nostra materna e commune, quella adornando et essaltando con le bellezze, et imitazione e dottrine delle lingue che di quelle sono ripiene: in questa, in questa ci dobbiamo noi principalmente essercitar e scrivere, e scrivere agli uomini nostri, perciò che la principal intenzion delle scritture dee esser di giovare altrui. <emph>In qual lingua</emph>, dicono, <emph>scrivendo gioveremo più agli uomini, o nella nostra, o nella latina?</emph> A me convien ritornar a dirlo, perciò che ritornano pur su' primi salti. Certo è, che scrivendo nella latina, non saremo intesi se non da coloro che danno opera a lettere latine, i quali sono molto pochi a rispetto di coloro che intendono la lingua nostra commune. E' mi si potrebbe rispondere che anche nelle altre nazioni che nella italica si attende al latino: et io vi dico, che con tutti gli Oltramontani, e gli Oltramondani ancora, gli studiosi delle cose latine sono pochi a lato a coloro che leggono le cose della nostra lingua: intanto che non verranno ad esser la medesima parte i nostri lettori comparati a' vostri. E quando fossero ancor tanti e più, dovreste voi più tosto scrivere a' nostri che agli stranieri, per esser così l'ordine della carità, di giovar prima ciascuno a' suoi. Ma voi tirati non so da qual perverso spirito, e non da amor di vero onore, scrivete latinamente, et aprite gli intelletti, aguzzate gli ingegni alle strane genti, a' nostri nimici: aprite loro le nostre istorie, quello che con tutto il poter vostro vi dovreste guardar di far, et instituendoli con ammaestramenti e con essempi gli armate contra di noi, contra le nostre viscere e le nostre vite, contra l'onor, dignità e gloria di tutta Italia, et alla oppression, strazio, ruina, morte et incendio di quella. È egli il vero o no? Così non fusse egli! che ella per tutte le sue parti ci si dimostra abbattuta e lacerata, fumano ancor molte delle sue città, e tepide sono le piagge et i fiumi del suo sangue! Ahi poverella Italia, misera madre, queste sono le grazie che ti riferiscono i tuoi cittadini et i tuoi figliuoli! Queste sono le corone, questi i trofei, questi i trionfi che ti riportano dall'Oriente all'Occaso! Ma perciò che noi abbiamo tolta questa impresa non per pianger, ma per difenderti, in altro tempo differirò le dolorose querele.</p>
<p>Seguitate, seguitate adunque voi, se vi mette bene. “Sanno meglio gli Oltramontani le istorie nostre, che non sappiamo noi medesimi”: mercé de' nostri uomini letterati, che non vogliono che si scriva in questa lingua, e riprendono coloro che ci traducono alcuna istoria. Se 'l fanno per dir che poco leggiadramente e poco fedelmente si veggono mandate in luce, io non mi discosto dalla lor opinione; se veramente perciò che non vogliano che in questa lingua si abbia di quelle cognizione, dico che di poco è loro tenuta la italica nazione, da che riprendono altrui di quell'officio che loro toccherebbe di fare, e non lo facendo son cagione che venga fatto men drittamente. Che infin ad ora, di quanti auttori sono stati rivolti in questa lingua, sappiamo pur come ci troviam ben serviti.</p>
<p>Ma per tornar al primo proposito: se voi volete trattar le cose divine, per cominciar da questo capo, non è più convenevole scriver italicamente, a fine che coloro che non sanno quelle cose belle e quegli alti misteri gli apparino da voi, che scrivere a coloro che possono apprendergli là donde le avete tolte voi? Questo medesimo dirò io della filosofia contemplatrice della natura, e della morale maggiormente. Della istoria maestra della vita ne abbiamo toccato di sopra. Ma per venire alle cose più particolari: volendo scrivere della arte della guerra, non è egli buono che i capitani et i soldati vi intendano? Se di architettura, non è egli convenevole che gli ingegneri e maestri delle fabriche possano apprender i vostri ammaestramenti? Se di agricoltura, non vi par necessario che gli uomini del popolo ne possano trar utilità? Se di aritmetica, non dee esser vostra intenzion che anche gli uomini non letterati vi debbano poter leggere? E quello che di queste ho detto io, intendo di dire delle altre discipline et arti di mano in mano. Questo a me sembra che officio sia di uomo letterato e di buon scrittore, giovar e scrivere a chi non sa, dar aiuto a' nostri uomini et alla nostra lingua. Salvo se ancor non volete star ostinati, e dire che in questa lingua non possono caper suggetti alti e pieni di dignità. Così solevan dir quando avevano lingua, Signori auditori: di che io non so che mi debba dir del loro giudicio, avendogli io per altro sempre conosciuti uomini letterati e da bene, conciò sia cosa che i loro volti pallidi, i panni lunghi, la loro profession, et in parte gli scritti mostrano la loro molta letteratura. Né di alcuna malignità gli conobbi io mai colpevoli, se non di questa nova scelerità di voltar le arme incontra la madre loro: per che io aviso che più tosto per alcuno subitano ardore che con matura considerazione in questo novo error si siano lasciati trascorrere. Ma noi nondimeno non dobbiamo rimanerci da far loro convenevol risposta, i colpi loro ribattendo, et i nostri rinforzando e raddoppiando.</p>
<p>Dicono adunque che in questa nostra lingua non ci sono state mai iscritte se non favole e ciance, e che da quelle rimovendoci ci ritrovaremmo impacciati: e ci adducono in mezzo gli scritti del Petrarca e del Boccaccio per cose leggerissime. O uomini dotti, dove vi trasporta il furore! Io direi che tornaste a ridire, se aveste punto di lingua; ma perciò che non ne avete, dirò io per voi. Voi n'avete lasciato di fuori Dante! Dante avete voi lasciato di fuori! E' fu già un certo Dante, che scrisse anche egli le ciance e le favole in questa lingua. O non vi fate ora schivi di non lo sapere: io so che voi lo sapete, ma vi eravate domenticati; sì, sì, ora vi è egli ritornato alla memoria. Costui adunque ne' suoi scritti mostrò egli o no che questa lingua potesse trattare materie alte e sublimi? Lascerò ora le canzon sue di cortesia, di nobiltà, et altre filosofiche, et i commenti suoi sopra alcuna di quelle. Ma i suoi tre Regni, che egli ci lasciò sotto nome di Inferno, Purgatorio e Paradiso, si rivolgono egli intorno suggetti leggieri e bassi, o pur gravissimi et altissimi? A me par, che mentre che egli s'affatica di levar gli animi nostri dalle cose terrene, per mezzo delle virtù purgatorie, alla contemplazion delle cose superiori e del sommo bene, che egli parte alcuna non lascia, di tante, che degna sia di quantunque gravissimo scrittore. Quivi ci dimostra egli in qual maniera abbiam da schifar la bruttura del vizio et a farci adorni della bellezza delle preciose virtù: e per non dir delle questioni profonde e difficili così matematiche come filosofiche, qual è fra tutti gli scrittori che delle celesti spere, delle virtù cardinali, dell'anima degli angeli, e di esso sommo singulare trino et uno Iddio più dottamente e più copiosamente ci ragioni? Se queste cose vi paiono leggiere e basse, se elle vi paiono ciance e favole, ritrovatene voi di più alte e di più gravi, ritrovatene di più dignità e di più maestà appresso ' Latini: che io non mai più farò parole di questa lingua, e ritornerommene incontanente da questa frequenzia alla solitaria vita.
<quote rend="block">
<lg>
<l>	La gloria di colui che 'l tutto move</l>
<l>	Per l'universo penetra e risplende</l>
<l>	In una parte più, e meno altrove.</l>
</lg>
</quote>
</p>
<p>A me sembra che chi così dice, dica gravemente, altamente, e leggiadramente. Se costui non empie l'orecchie vostre, se costui non empie gli animi vostri, anche i Greci, anche i Latini gli lasceranno vuoti.</p>
<p>Ma che direm noi del Petrarca e del Boccaccio? “Essi hanno scritto amori e favole, adunque quella lingua non è capevole di materie elevate”. Par pur a voi così che questa cosa seguiti? Attendete ora alquanto, e vedete se io son buon discepolo, e se avrò tosto apparato argumentar al vostro modo. Tibullo et Ovidio nella lingua latina scrissero amori e favole; adunque non è quella lingua atta a trattar gli alti suggetti: e' si convien conceder, o che questo che dico io sia vero, o che quello che dite voi sia falso. Ma perciò che dove si tratta della dignità della lingua nostra con più belle arme che queste non sono ci convien combattere, io vi dico che non mi sembra, che per parlar un di amore, e per recitar le favole, egli sia perciò incontanente da tener a vile. Il gravissimo Socrate diceva egli non saper altro che le arti di amore, e fu egli nondimeno sapientissimo dall'oraculo di Apolline giudicato: se questo parlar di amore è cosa così vile, non veggio perchè egli dovesse esser degno di un così fatto testimonio. Che direm noi di Platone? qual altra opera sua è scritta con maggior dignità, qual adornata di maggior dottrina che il suo Convivio, et il Fedro, de' quali nell'uno di amore, nell'altro di amore e bellezza si ragiona? E se noi le cose amorose del Petrarca ben essaminar vorremo, troveremo ogni cosa piena della platonica filosofia. Se voi il sapete, confessatelo; se anche no, andatelo ad imparare: e quando imparato l'averete, vi porrete fra tutti i poeti latini, e tutti tutti gli scuoterete ben bene, e vederete, se fra quanti ve ne sono, tanta dottrina di alto et onorato amore vi potrete ritrovare quanta in questo nostro uno si ritrova. Taccio la Canzon di Italia, quella scritta al Papa, l'altra a Nicolò di Renzo; quella in figura delle due donne, e della gloriosa Vergine, et altre gravissimamente scritte. Taccio i suoi <title>Trionfi</title>, ne' quali di grado in grado incominciando, da' giovenili affetti infin alla considerazion della divinità ci conduce. “Queste sono ciance”. O queste, o le vostre. “Egli le scrisse scherzando”. Io vorrei che voi diceste il vero, perciò che io non so qual maggior argomento io mi potesse far della dignità di questa lingua, che domandarvi quali dovessero esser quelle cose che da dovero fossero scritte, se quelle da scherzo fossero cotali. “Egli ne scrisse più latinamente che volgarmente”. E questo che fa? Anche nelle zecche si conia più argento che oro: è perciò in maggior pregio l'argento che l'oro? Non dubito io punto che egli non avesse il principal suo intento intorno agli scritti di questa lingua, e con più diligenzia, con più lima, e con maggior osservazion gli componesse che egli non fece gli altri. E di questo ne possono far fede coloro che hanno veduto delle cose scritte di mano sua, secondo che egli le componeva, che ancor pur se ne ritrovano alcune: quivi è da veder rime in diverse maniere fatte, rifatte, concie, racconcie, con parole mutate, rimutate, aggiunte, levate, ritornate, con postille <emph>mi piace</emph>, <emph>non mi piace</emph>, <emph>più e men mi piace</emph>; che non si vede così delle latine, le quali egli dovea lasciare come gli erano una volta venute scritte: e perciò di quelle molte, di queste poche se ne ritrovano. Questo è ben certo, che in più di trenta anni compose egli le cose che di lui si ritrovano in questa lingua: che è un lungo gioco, et un lungo scherzo, del quale egli così gran tempo prese diletto.</p>
<p>Il Boccaccio ci resta ancor: che ne dicono? Che egli “le cose gravi in latino, e le ciance scrisse volgarmente”. Io conosco, Signori uditori, che questi ribelli nostri non meritano che i bei misteri della nostra lingua vengano loro ad esser rivelati, da che essi sono così tenaci et avari che non vorrebbero che le ricchezze de' Latini, ricchezze non loro, agli uomini di Italia fossero communicate. Ma pur, acciò che si ravveggano de' loro errori, ne farem loro alcuna parte, sì come alla grandezza e cortesia degli animi nostri si conviene. Necessariamente è da conchiudere, che o vero io non comprendo assai bene quello che si dicano, e che sia scriver ciance e che cose gravi, o che pur essi a loro medesimi si contradicono. Non avete voi detto che gli uomini dottissimi così delle cose divine come umane a bello studio con finte favole i misterii della loro sapienzia hanno nascosti? Certamente sì avete detto voi nella prima vostra orazione, alla quale rispondemmo ieri, e rispondemmo particolarmente a questa cosa: perché adunque disprezzate ora le favole? Non dovete voi al primo tratto giudicar di quelle così leggiermente che elle sieno cose leggiere: le commedie e le tragedie ancora appresso ' Romani sotto nome di favole venivano comprese. E pur dovete voi saper di quanta utilità elle siano sempre state riputate: per che non mi stendo a dirne in questa parte. Quanta sia ancor sempre stata la dignità della istoria, tutti il sappiamo. Perché io vi proponga queste cose, testé l'intenderete voi. Lo scriver del Boccaccio, se voi non lo sapeste, è principalmente stato di tre maniere. Non parlo ora delle lingue, perciò che lo scriver di lui latino non meno che il volgare, et il volgare non meno che il latino è stato favoloso: e per conseguente non più grave o più lieve questo di quello, o quello di questo dee esser riputato. Egli recitò le favole antiche, e si affaticò di dichiarare quello che sotto quelle finzion poetiche avessero inteso gli antichi scrittori. Scrisse appresso sotto veli e coperte di poesie alcuni suoi concetti e sentimenti morali, sì come già dimostrato s'è che i primi filosofanti e teologi, massimamente greci, aveano fatto. Da questo ritrovò egli un nuovo modo di scrivere, nel quale parte stilo istorico tenendo, parte astuzie et inganni comici, parte fieri accidenti tragici iscrivendo, et in quelli molte belle moralità, e con gravi e sentenziosi proemii in bellissime dottrine introducendo, con la dolcezza delle favole alletta gli animi de' lettori, e con gli essempi e con le belle sentenzie la via del bene e beatamente vivere ci dimostra. Non veggiam noi con quanto ordine è disposta quella divina opera? di quante belle materie col mezzo delle favole egli si conduce a trattare: de' casi felici et infelici, della varietà della fortezza, della prudenzia, e della cortesia e magnificenzia? per che non dobbiam noi dirne altro se non che graziosissima, gravissima e moralissima dee ella da ciascuno esser giudicata. Abbiamo vedute le tre maniere dello scrivere del Certaldese: ma a che fine quelle prime scrisse egli latinamente, e queste altre in questa altra lingua? Notate bellissimo consiglio di quell'uomo di ingegno sopraumano. Vedeva egli due lingue, greca e latina, state lungo tempo onoratissime, essere giunte al fine, e morte aspettar le funerali essequie; per che gli parve ottimamente fatto, sì come si usa di far nella morte di gran personaggi, di far loro la funebre orazione, nella quale i lodevoli fatti de' defonti si sogliono ricordare, gli ascoltanti invitando alla imitazion de' loro vestigi. E perciò per principal laude di quelle lingue scelse le belle favole, e levando il velo delle lor finzioni, tra per render onore a quelle che erano morte, e per mostrar a questa nova lingua figlia et erede di quelle come ella le matri sue dovesse seguitare, aprendole la via per la quale esse erano caminate. E scrisse egli latinamente quasi come aggiungendole la clausula estrema: infino allora erano sotto veli favolosi andate coperte tanto che era durata la festa, la qual fornita convenevole cosa fu che loro la maschera si traesse. Veggendo egli appresso che volendo imitar quelle conveniva ancor in questa nostra lingua usar i veli e finzioni ad imitazion di Lino e di Orfeo, con le poesie a trattar le moralità si diede; e da questo a scriver le favole e le istorie, che furono i primi scritti de' Romani: et avendo con una opera lodato amendue le lingue antiche, con due modi di scrivere i principii dell'una e dell'altra imitando, la novella lingua con leggiadrissime maniere di scrivere ci ha lasciata adorna. Queste sono le favole, queste sono le leggierezze de' nostri scrittori, le quali se pur a voi paiono che favole e leggierezze meritino di esser appellate, quali siano quelle cose che appresso ciascun altro scrittore di altro e più onorevol nome siano degne, io di leggieri non le saprei ritrovare.</p>
<p>Ma da che abbiamo a questa parte sufficientemente risposto, venimo a quello che essi per gagliardissimo fondamento adducendo con molte ragioni sforzati si sono di rinforzare. Queste sono le ciance, queste sono le favole, queste sono le leggierezze de' nostri scrittori! <emph>Usiamo</emph>, dicono, <emph>la lingua latina, perciò che al praticar con le genti strane ci è mezzana, quello che non ci è la vulgare. Questa usano nel collegio de' Cardinali, dove non è lecito parlar altro che latinamente: che essendovi uomini di diverse nazioni, in quella lingua tutti si conformano. I notari ancor scrivono latino i loro strumenti; e ne' collegii degli scolari oltramontani non si parla con altra lingua</emph>. Da questo si affaticano a dimostrare che <emph>agevole sia lo apprender la lingua latina</emph>, e mostrano che <emph>essi la sanno usare, e che degli altri ci sono stati che ne hanno avuta vera cognizione al tempo de' padri nostri e de' nostri avoli. La lingua latina ci è interprete con le nazioni</emph>, dicono costoro, <emph>quasi di tutta Europa</emph>. E la nostra ci è interprete con le nazion tutte di Europa, senza quasi, con quelle di Asia e di Africa, et ancor del Mondo nuovo. Chi ha detto più? Potevate voi esser i primi a dir così, acciò che io non vi avesse tolto questa palma delle mani; poscia che si ha da contender a dir delle parole. Di parole ancor ho io adunque vinto; ma venimo al vero, e discorriamo alquanto per le straniere contrade, così di terra come di mare, e veggiamo qual lingua con più nazioni ci serva. Per Lamagna universalmente più sono quelli che parlano latino che nel nostro vulgare; il simigliante si fa in Inghilterra: voi dite vero, ma in Francia in questa molto più communemente che in quella. In Ispagna, in Portogallo, in questa e non in quella. In Sicilia, in Sardegna, in Corsica e nell'altre isole di quel mare che dalle Colonne di Ercole si distende infin al mar Ionio, la nostra e non la latina si intende; fra Liburni, Dalmati, Illirici, la nostra; nell'Epiro, nella Macedonia, nell'Arcipelago, la nostra; nella Morea, nella Tracia, in Cipri, la nostra e non la latina. Et in somma in Asia, in Egitto, per la costa di Barberia ritrovarem noi di quelli che questa nostra lingua intenderanno, dove chi intenda l'altra non ce ne ritrovarete niuno. Misurate ora voi, se siete buoni geografi, qual lingua a più paesi ci serva: annoverate le nazioni, e comparate i popoli; e poi se vi parrà, per vera conchiusion determinarete che la lingua latina ci sia molto più necessaria che la nostra non ci sia.</p>
<p>E perciò che a chi va da torno principalmente suol esser opportuno di aver ricorso alle corti di gran prìncipi, vogliamo anche veder questo, della commodità dell'una e dell'altra lingua. E' non dee esser riputato altro che ben fatto. L'Imperador intende la nostra, il Re d'i Romani parla con la nostra, il medesimo fa il Re di Francia, altretanto ne fanno il Re d'Inghilterra e quel di Portogallo; fra tutti questi chi intende latino? il Re d'i Romani e quel di Inghilterra, e degli altri non niuno. V'accorgete voi ora di quanto noi siamo superiori? Andate alla corte del Signor de' Turchi, e ritrovate chi sappia latino; ritrovatene appresso il Re di Tunisi, nel regno del Garbo, di Algier, et in altri luoghi: la nostra lingua ritrovarete voi per tutto. Io di quel che detto v'ho, di parte ve ne posso dar certissima testimonianza, e di quel che veduto non ho ne ho tale informazione che io vi parlo, come dicono, col pegno in mano. Voi vi state ne' vostri studi, e vi ritrovate circondati da' libri latini, e fra quelli vi avete gli scritti di due tedeschi: et avisate che altra lingua non sia al mondo che quella che voi avete degli scrittori de' vostri libri, alla sembianza delle figliuole di Loth, che non si credevano che altri uomini che quelli della loro città al mondo si ritrovassero. <emph>Nel collegio de' Cardinali si parla</emph>, dite voi, <emph>latinamente</emph>. Bella ragion! dovrò io perciò attender alla lingua latina, per poter parlar in quel collegio, dove non penso mai di dover entrar, più tosto che con questa, senza la qual non posso star una ora fra gli uomini, e con la quale io sono atto a dar a me eterno nome, et ad infinito popolo infinita utilità? Ma da che ci date così buon ricordo, io vi voglio render il contracambio: apparate la lingua tedesca, la francesca, la spagnuola e la inglese, perciò che ne' loro Consigli i principi et i loro consiglieri parlano in quelle lingue; di che a' nostri ne viene il danno, che la utilità, maggiore. Il medesimo dico de' notari: che se scrivessero in lingua che gli stipulatori degli strumenti la intendessero, molte volte non vi porrebbono delle clausule che vi aggiungono per non essere intesi, le quali di infinite liti e scandali poi sono cagioni. Sì che là dove voi argumentate dalla commodità, io vi ritrovo infinite incommodità. Che ne' collegi degli scolari oltramontani si parli latino, voi mi date una grande auttorità: se sono venuti per apparar le dottrine che sono in quella lingua, non è ancor necessario che egli quella apprendano? Dobbiam perciò noi attender a quella per poter parlar con esso loro? Date più tosto a lor per consiglio che apparino la nostra, la qual è loro necessaria, se vogliono usar fra noi communemente: non ci curiamo della loro conversazion. Ma che direte voi che i più di loro vengono a studiar in Italia per apprender la lingua nostra? che se ciò non fosse, darebbono opera alle lettere nelle loro università. Che dico il più? non ce n'è niuno che passi di qua che non abbia intenzion di apprender la nostra favella insieme con la latina; là dove molti vengono solamente per apparar questa nostra, come tuttodì si vede nelle città più vicine a' loro confini, nelle quali di continuo sono degli oltramontani che vi stanno solamente per questa lingua commune.</p>
<p>Ma per Dio a che fine, a che proposito questo latino delle nazioni straniere? del collegio de' Cardinali, de' notari, e di studenti oltramontani? È questa quella lingua latina la qual voi tanto commendata, tanto essaltata, tanto magnificata ci avete? È questa quella <emph>pura, santa, grave, casta, e di tanta dignità piena, e tanto gloriosa</emph>? È questa quella per la qual voi menate le smanie, gridate, convocate il popolo, ché non v'abbandoni, e pregate che vi aiuti a ritornarla in vita? Se questa è dessa, io vi assicuro che non c'è niuno che pur mezzanamente scriva in questa nostra lingua che non ne abbia perfetta cognizione. Attendiam pur noi alla volgare, che per quell'uso sappiam noi la latina e di avantaggio. O uomini dotti, o uomini eloquenti, che volete fra' latini essere annoverati, che furor è questo? Che tenebre sono le vostre? Ora siete tanto diligenti, per non dir fastidiosi, che se ritrovate due dizioni di quelle che voi avete per latinissime non così a punto poste insieme come elle si trovano in Cicerone, per barbaro incontanente avete colui che in quella maniera le ha collocate. Et ora della dignità di quella veramente orrevolissima lingua parlando, non vi vergognate di adducer in mezzo le ostarie e le stuffe di Lamagna; per non dir ora più disonestamente. Ritornate in voi, richiamate la memoria, e ricordivi che nella prima orazion vostra diceste che al tempo de' Longobardi, in luogo della pura antica lingua, ne sorsero due, questa nostra commune, et una altra latina corrotta: allora erano separate la latina antica e la corrotta, et ora sono una istessa. Queste vostre cose tengono del divino Dio trino uno, lingue due et una, anzi pur trina et una: e volevate che ancor la nostra una medesima fosse con la latina: così una Trinità in cielo, et una in terra verrem noi ad avere. Ma noi che intendiamo queste vostre sottilità, istimiamo pur che voi ci gabbiate: e veggendo la vera lingua latina con le sue leggi, forme, et ordini, e quell'altra di ostieri senza maniera o ragion alcuna, ci par fra loro quella differenzia vedere che è fra l'orsa et il suo recente parto; o per dir meglio, fra una bella donna et una informe mola. Chi di noi s'abbagli, d'altrui ne sia il giudicio. Già vi ho io detto e ridetto che vogliamo che coloro che in questa lingua hanno da scrivere abbiano del latino tanta cognizione che possano ad imitazion di coloro insegnar le scienzie, scrivere le istorie, far novi poemi, e trattar tutte le maniere de' componimenti. E chi tanto ne saprà, se ei sarà cardinale, potrà dir la sua sentenzia in concistoro; se e' sarà notaio, scriverà gli strumenti; se avrà da andare attorno, parlarà non solamente col cuoco e col fante della stalla, ma ancor co' prencipi e signori. Dovremo noi adunque tanto della latina lingua apprendere quanto alle nostre commodità e necessità ci sarà bastante, et in questa a beneficio de' nostri uomini le belle discipline nelle carte nostre leggiadramente distenderemo: quella avrem noi alle opportunità di questa, questa come principale con l'aiuto di quella adorneremo; quella secondo il bisogno di luoghi e di tempi avremo apparecchiata, questa come madonna sempre accompagnando di giorno in giorno nove utilità, onori e dignità le procacciaremo. E non ci dubitiamo ci tolgano l'onor della latina: ella non può farsi più bella di quello che ella è una volta stata; et i principali scrittori di quella furono italiani. Pervengano a quel segno, e poi ci parlino; guardiamci pur noi più tosto, che essi che ad Italia di ogni maggior eccellenzia sempre sono stati inferiori, di questa non l'avanzino, che le loro lingue a più culto e più vaghezza non riducano che noi la nostra lingua non facciamo: perciò che mi par vedere che delle lor proprie siano molto più studiosi che noi di questa non siamo, ché et in forme et in regole le ristringono, e gli uomini fra loro dottissimi di quella prendono il pensier maggiore.</p>
<p>Ma che direm noi di quella bella persuasione, di dir che la lingua latina è agevole da imprendere, e che essi usar la sanno, e perciò dobbiam scriver latino? Noi risponderem loro per quella medesima forma che ci parlano: o gran defensori della lingua latina, la lingua nostra è agevole ad imprendere; né ci mancano di coloro che ottimamente la usano nelle loro scritture: e perciò dovete voi volgarmente scrivere. Così è persuasione la nostra come la loro. Ma con cui vi credete voi di far parole? Io non misuro le cose che si debban fare o lasciare dalla agevolezza o dal suo contrario, ma dal dovere, dalla utilità e dall'onestà. Così si parla con fanciulli e con poveri cuori, non con animi generosi e di desiderio di onore infiammati. Quelli che fuggono la fatica si stiano con esso voi, che noi non gli vogliamo: la nostra è oscura, la nostra è faticosa, la nostra è malagevole. Tutto il contrario troveranno nella latina, sì per vostro dire; e coloro che voi nominati avete, che a' nostri secoli avuta la hanno, senza fatica la hanno appresa. O divin Proteo, come ritorni ben in sul tuo variar delle forme, ché ora per scrittori latini venuti vi sono nominati! Quando fra voi medesimi vi raccogliete Proteo prende una altra forma, e non gli avete per tali, anzi non solamente della città romana e di Lazio, ma di tutta Italia gli mettete in bando: come bisognosi di aiuto agli sbanditi promessa avete la città, acciò che prendano l'arme per voi. Ma se forse nol sapeste, sappiate che noi sappiamo, che non solamente alcuni di quelli che nominati ci avete tra voi non sono per latini ricevuti, ma delle scole vostre (lasciamo star i poeti) i Plinii, i Senechi, i Cornelii Taciti, i Valerii Massimi, i Suetonii, i Titi Livii, i Quintiliani, et infino i Salustii sono discacciati. O severissimi giudici, e chi vi ha data questa censura? Ma di questo, se siano latini o no, non è la nostra questione. Se voi abbiate la cognizion della lingua latina, non ho io da parlar con esso voi: co' quali ho per determinata conchiusione, che posto che voi la aveste, nondimeno dovreste più tosto in questa che in quella scrivere, essendo straniera, come dimostrato abbiamo. Che della latina non si possa aver vera contezza, ho io da mostrar a voi, Signori uditori, non a costoro, che sono degni di esser lasciati sommersi nelle tenebre della lor cieca persuasione.</p>
<p>Avete udito, Signori uditori, come per disposizion d'i fati e della divina providenzia questa lingua abbia a succeder nel luogo della latina, et in qual maniera le scienze in essa abbiano ad essere trasferite; come ella sia di alti e gravi suggetti non meno di qualunque s'è altra lingua capevole. Et appresso dimostrato s'è come la lingua nostra con le straniere nazioni vie più che l'altra ci venga ad esser commune. Dovete avere anco inteso che a quella latina, che per tal uso ci propongono, attissimi sono i nostri compositori; et ella non è una medesima con quella che primieramente ci hanno proposta. Ultimamente abbiamo fatto i nostri medesimi adversarii ravedersi quanto s'abbagliano parlando della facilità dell'imprender quella lingua, né meno di latini ragionando in far di coloro menzione che essi per così veramente non hanno. Abbiamo assai pienamente risposto, Signori uditori, alle ragioni che ieri nel principio del nostro ragionamento vi proponemmo da disputare. Perciò che non ci restando cosa di gran momento, né perciò volendo lasciar alcuno senza risposta passare, quello che a dir ci avanza a domatina commodamente mi par da differire. Solamente prego io voi, o nobilissimi spiriti, per quella riverenzia che da figliuoli a madre si dee portare, e per quelli strazii che ella ha da' rebellanti figliuoli sostenuti, che voi grati vi dimostriate di tanti beneficii quanti da lai infin ora avete ricevuto, ad ogni ora ricevete, e siete per ricevere nello avenire. Ricordivi che né più santo, né più divoto, né più efficace simulacro della divinità non potete avere che la medesima vostra madre: per che con ogni studio di onorarla, reverirla e glorificarla vi dovete faticare, sforzandosi ciascuno di volger alle onorate sue tempie le verdiggianti corone, qual degli allori, qual dell'edera, e qual de' mirti, secondo le forze delle vostre virtù, e della altezza d'i gentilissimi ingegni.</p>
</div2>
<div2>
<head>Libro terzo</head>
<p>Bella et onorevole impresa, Signori uditori, hanno tentato gli adversarii nostri! E se non fossero uomini tali che per lo mezzo delle lor virtù potessono divenire chiari e famosi e che solo allo studio delle lettere nostre gli animi loro avessero rivolti, io potrei dubitar, che per voler nome acquistare, la sceleraggine dell'incendio di Diana Efesia con questo novo sacrilegio avessero voluto pareggiare. Ma perciò che mi paiono pur uomini non cattivi, aviso, che più tosto ingannati da una certa loro falsa opinione, sono disavedutamente in questa trascurataggine trascorsi. Il che non avrebbero fatto, se ne' loro lunghi studi avessero apparato a rivolger gli occhi in se medesimi: e rivolgendoli per avventura si sarebbero conosciuti, e conoscendosi le forze loro sarebbono meglio venuto misurando. E quelle ben misurate non sarebbono a quella soma sottoentrati, alla quale sottoentrando si fossero aveduti di dover cadere. E nel vero principal precetto mi par che si dovrebbe dar a ciascuno che egli non dovesse far parole di quelle cose delle quali e' non avesse pienamente cognizione. Il che mi sembra che assai bene intendesse il gran Cartaginese, alla cui presenzia avendo Formione vecchio filosofo con gran piacer di tutti gli altri ascoltanti per alquante ore dell'eccellenza de' capitani e di tutta l'arte della guerra copiosamente ragionato, domandato esso Annibal del suo parere, rispose che egli a' suoi dì veduti avea de' vecchi pazzi assai, ma che uno più pazzo di colui non aveva egli veduto già mai. Giudicava quell'eccellente capitano, degno senza alcuna contradizione di esser tra' primi maestri di guerra annoverato, che non dovesse alcuno esser così poco accorto che egli si mettesse a quelle cose trattar publicamente, le quali non fossero di sua professione. E nel vero a ciascuno nella sua arte si dee principalmente dar fede. Il che col testimonio di Appelle ancor sappiamo essere stato comprobato, la qual cosa non fu per avventura della sua eccellenzia l'ultima cagione. Da questo mossi furono degli antichi savi, che non volevano arte del dire essere alcuna, ma che di quello che ciascuno sapeva, egli ancor ne dovesse saper ottimamente far parola. Che dunque direm noi degli avversarii nostri, i quali di quelle cose che non sanno, nel mezzo di Italia, di alto luogo, quasi presenti tutti gli italici uomini, della nostra lingua hanno voluto ragionare? E' parrà forse loro cosa strana ch'io dica che essi non la sappiano, e vorranno dire che tuttodì in essa parlano, e che come le proprie loro unghie la conoscono. Forse che la conoscono, e forse che no. Io ho ben veduto ancor de' ciechi che vanno per le strade delle città, e con tutto ciò non le veggono: e così fanno costoro, che quantunque si parlino, non sanno come il facciano. Anche il popolo di Roma già latinamente parlava, et un solo Cesare scrisse del dritto parlare. Potevano essi acconciamente, se volevano, confortar i gioveni allo studio della lingua latina, e della greca ancora, senza biasmar la nostra, e senza offendere alcuno di ignoranzia, di invidia e di negligenzia. Poscia veramente che di volar troppo in alto sono stati arditi, se le ale al caldo del sole si sono disfatte, a loro medesimi sia data la imputazione. Povera lode è quella che altri col biasimare altrui s'acquista, e se quella in biasimo gli si converte è da dire che bene gli sia investito. Ma quello che agli avversarii nostri si sia avenuto, seguitiamo pur noi con allegri animi la nostra incominciata impresa.</p>
<p>Sogliono, Signori uditori, gli scrittori gravissimi far non piccol fondamento, quando ci vogliono alcuna cosa persuadere, in adducer in mezzo le auttorità degli uomini eccellenti, e secondo i loro consigli et i loro detti ci ammoniscono che dobbiamo adoperare. Ora bella cosa è udir costoro argomentar contra quello che ad altrui insegnano di fare. E' dicono: “O uditori, e' sono degli uomini di auttorità, dotti fra' primi del nome italico di lettere greche e latine, i quali hanno dato opera a questa lingua volgare, et a seguitarla vi confortano: non date loro orecchie, non vi mova l'auttorità loro, ascoltate me, fate al modo mio”. Che vi pare ora a voi di questa nuova retorica? Che altro è questo a dire, se non: credete più tosto a me di quelle cose che non so che a coloro che le sanno? E' non è alcuno quantunque dotto egli si sia di lettere greche e latine, che abbia similmente di questa lingua cognizione, che non sommamente la commendi, lodi et abbracci. E se que' medesimi scrivono alcuna volta latinamente, fanno per dar a conoscere a tutto il mondo che essi non lodano questa lingua perciò che quella non sappiano, ma perciò che così istimano veramente doversi fare. Che dirò io ancor che ci sono stati di quelli, che essendo molto più atti (quanto oggi si può) a latinamente scrivere, hanno più tosto voluto scrivere in questa, secondo che hanno potuto. Se adunque veggiamo che quelli che non men bene, et ancor meglio latinamente che vulgarmente scrivere sono reputati, sono di questa opinione, perché non dobbiam noi più tosto questa che quella altra seguitare? I puri latini non vogliono che altro che latinamente si scriva. I puri volgari vogliono che della volgare solamente siamo studiosi. Né la sentenzia degli uni, né degli altri al mio giudicio è da essere incontanente ricevuta, ma quella di coloro che una et altra possendo leggiadramente essercitare ci dimostrano. Se i secoli passati si fossero sì fattamente convenuti che insieme con Cesare e Cicerone nella lor maggior gloria Mario trionfante si fosse potuto ritrovare; e fra Cicerone e Mario fosse nata una tal questione, qual di loro due avesse più Arpino onorato, e quale degli loro studi fosse più da seguitare, o delle lettere, disputando per queste Cicerone, o delle arme, defendendo Mario questa opinione, parrebbe a voi che al giudizio di alcuno eccellente letterato, o pur di alcun valoroso capitano si fosse dovuto ricorrere? A me sembra che né all'uno né all'altro si saria dirittamente una tal cognizione appartenuta: conciò sia cosa che sana determinazione da alcun di loro non si sarebbe potuto aspettare. Anzi un così fatto giudicio a Cesare si sarebbe convenuto riportare, sì come a colui che di una e d'altra eccellenzia avendo perfetta cognizione, meglio che alcuno altro ne avrebbe potuto giudicare. Così dico io di ogni altra cosa, e medesimamente di questa lingua, che seguitando la opinion di quelli che sanno, e medesimamente la auttorità e l'esempio degli antichi di ogni nazione, che in quelle lingue scrissero nelle quali communemente parlavano, all'ornamento et all'accrescimento di questa dobbiamo accommodar tutti i nostri studi e rivoltar tutti i nostri pensieri. Né vi mova, o animosi studiosi di onore, quello che dicono: che gli scriventi latinamente sono letti per tutta Europa, e questa lingua non è se non in Italia conosciuta. Perciò che io non istimo colui esser più famoso, i cui libri sono portati in più parti lontane, ma colui che vien letto da più persone. Il volar per la bocca degli uomini fa chiaro altrui, e non l'andar errando per boschi e per montagne. E dubbio alcun non è che gli scritti del Boccaccio sono cognosciuti e letti da molte più persone che non sono quelli, non dirò altrui, ma di Cicerone. Ma per dirvi più, io vi assecuro che gli scrittori nostri oltra i monti non sono meno che ' latini nominati. Io ho veduto il <title>Decamerone</title> del Boccaccio in lingua francesca et in spagnuola. Ho veduto d'i componimenti del Re Cristianissimo a imitazion de' nostri volgari. Et ho visto i compositori di quelle lingue proporsi nelle loro rime il nostro Petrarca, e nel parlare sciolto il Boccaccio, e riducer le lingue loro in forma le regole della nostra seguitando. Queste cose vi dico io aver vedute, e non le ho sognate. Più cognizion hanno degli oltramontani alcuni della lingua nostra italica che non molti di quelli che fra noi hanno nome di letterati: sì che questo loro parlar del nome e della fama è un abbracciar l'ombra. Io vi conchiudo in quanto a questo che fra le genti strane si leggono ancor i nostri scritti; e quando non vi si leggessero, più lettori ci restano ancor che a loro; e quando non ci restassero, nondimeno per la utilità de' nostri uomini dobbiam noi più tosto scrivere in questa nostra che in quella altra lingua straniera.</p>
<p>Una altra cosa non men bella aggiungono alle sopradette: lodano la lingua latina come una gran madonna, accompagnata da molti signori e grandi uomini, alla copia degli scrittori di quella riguardando; e biasimano questa altra come povera, dicendo: “Ché volete voi seguitar quella cattivella senza seguaci? Tenete compagnia a quella onorata da cotanti cavallieri”. Potrebbe per aventura bastar per risposta questo, che se una tal ragione dovesse mover alcuno a dover scrivere più in una che in altra lingua, i primi scrittori latini non latinamente ma grecamente più tosto dovevano scrivere. Ma a me giova che veggiamo con una similitudine quanto sia da seguitar il lor consiglio. Qui sono, Signori uditori, due reine: delle quali una ha dato via tutti i primi officii, così della corte sua, come della cancellaria e del consiglio, e del governo del regno, delle città, e degli esserciti, ad uomini eccellenti; per mezzo de' quali veggendosi ella esser essaltata, non dee sperar alcuno di occupar veruno di que' luoghi principali, e chiunque per inanzi vorrà andare a' servigi di lei, sarà bisogno che sia vassallo e soggetto a qual che si sia l'uno di quelli officiali. All'altra veramente, essendo novamente nello stato succeduta, le fa luogo di ritrovare uomini ben qualificati, a' quali ella tutti i più onorati gradi intende di dover dare.</p>
<p>A me di dover andar a servir una di queste reine è venuto in pensiero. Con qual mi consigliate voi ch'io mi acconci più tosto, con la ricca di servidori, o pur con la bisognosa? Io se alcuno mi consigliasse ch'io andassi alla corte della prima, giudicherei che egli fosse poco intendente, o che poco mi amasse, e men che fedelmente mi consigliasse. Non da questo è diverso il consiglio de' nostri adversari. La reina latina lingua ha dato via tutti i più degni officii: occupata è ogni maniera di poesia, la arte oratoria così dell'insegnar come del dire è nelle altrui forze, la istoria è in possenti mani. Fra' iurisconsulti non ci ha più luogo. Tratta è la geografia, e la naturale istoria; l'arte della guerra, il fabricar e 'l colto della terra sono fuori delle nostre speranze; e di filosofia e di sacre lettere sono piene tutte le carte. In somma in ogni maniera di scrivere non solamente i primi luoghi, ma ancora i secondi e i terzi sono già occupati; e se alcuno fa pensier di entrar a scrivere latinamente, la prima legge che gli è posta, come egli mette il piede in quella corte, è secondo il detto del poeta: <emph>Che la divina Eneida alcun non tenti, Ma di lontan la segua, e sempre adori Le vestigia di lei</emph>. E sotto il nome della Eneida tutti gli antichi scrittori si comprendono, a' quali non ha alcuno da accostarsi, adorandoli, ma seguitarli dalla longa per le lor orme. Et il pensar di passar più avanti è vana prosunzione, perciò che con quella reina non si parla se non per lo mezzo di que' suoi principali, a' quali si convien esser soggetti e servidori.</p>
<p>Con quest'altra, dal primo giorno che ci metteremo nella sua corte, di ragionar domesticamente con esso lei per tutto il tempo della vita nostra ci sarà conceduto, la camera sua non ci sarà mai serrata. Ella secondo i meriti di ciascuno ci darà i luoghi convenienti: e già ci dimostra ella le belle corone delle edere, de' mirti, degli allori, e de' graziosi fiori di ciascuna maniera. Pochissimi luoghi, pochissime corone sono date via. Non ha ella ancor assegnato il luogo del sacerdozio, al qual con santissime cerimonie s'appartien di onorar la divina maestà. Il carico di formar le leggi reali e civili non ha ella ancor dato ad alcuno. Non ha ordinato i secretarii, che per diverse parti scrivano de' negocii di lei. Non ci è alcun consigliere, che con ornate orazioni dimostri quello che per la sua essaltazione si abbia da essequire, secondo che ora fo io per la sua defensione affaticandomi. Non sono creati i censori, i quali abbiano a regolar i costumi della gioventù. Non ha proposto alcuno non men utile che dilettevole officio del teatro. Non ha dato alle scole i precettori, che publicamente delle arti liberali la crescente gioventù instituiscano. Non ha ella ancor alle guerre capitani, né alle fortezze sue gli ingegneri ordinato; sono le istorie senza scrittori, le possession senza agricoltori, le gregge e gli armenti senza preposti di pastori. Et in somma tutti i più utili e più orrevoli officii senza la cura de' proprii officiali si ritrovano; et a ciascuno, oltra la utilità, onorato nome, et immortalità. Or trapassiamo ancor un passo più oltre, poi che costor mi vi tirano a forza. Che dovrem noi dire, se fatta convenevol comparaione, io vi dimostro che questa lingua non è non solamente così povera come essi la fanno, ma ancor è più ricca della latina? Se coloro mi udissero, Signori uditori, io so che smascellerebbero dalle risa; e voi per aventura di questo mio parlare vi maravigliate. Or perché ancor meglio mi intendiate, io vi dico che vi voglio far toccar con mano che la lingua nostra, fatta convenevol comparazione, sì per numero, come per nobiltà et eccellenzia di scrittori, è più ricca della latina. E se questo più chiaro del purissimo sol di mezzogiorno non vi dimostro, non vi dimando che di cosa che detta vi abbia mi debbiate dar fede. Ora statemi ad udire.</p>
<p>Cicerone auttor gravissimo parimente e leggiadrissimo, facendo comparazion delle due lingue greca e latina, secondo i loro accrescimenti ritrova che molto più per tempo fu la latina lingua che la greca ornata di scrittori. E ciò dice egli veramente, perciò che se vogliamo cominciar ad annoverar gli anni dal principio del regno degli Ateniesi, ritroveremo che infin a Solone e Pisistrato, avanti i quali di niun leggiadro parlator si fa menzione, già erano scorsi degli anni novecento, ché molto minor spazio di tempo si ritrova dalla edificazion di Roma infin a Cicerone. E Ciceron mi ho proposto io di dover imitare contra coloro, appresso i quali di altro latino alcuno non varrebbe la auttorità, perciò che hanno le orecchie sì delicate, o pur superstiziose e fastidiose, che sì come alcuna volta a Cicerone Demostene non bene empieva l'orecchie, così a costoro Cicerone non solamente non empie le orecchie, ma bene spesso ancor non pare loro essere ben latino. L'essempio adunque di Cicerone seguirò io: vero è, che sì come egli fece comparazion di città e di oratori, noi la faremo di lingue e di scrittori. Volendo adunque comparar per le loro età queste due lingue, ci convien i loro principii ritrovare. Il principio della latina sarebbe secondo il dir loro dalla più antica memoria di Lazio. Ma per non prender ora fatica di cercar più oltra, da l'età di Saturno, se così vi pare, incominceremo. Regnò adunque Saturno in Lazio cento e cinquanta anni avanti la venuta di Enea. Non si possono rammaricar di noi dando loro men antico cominciamento che essi medesimi non determinano. Vogliam noi la loro opinione a nostro maggior beneficio, o pur la venuta seguitare? Questa, questa voglio io più tosto seguire, per esser anche in questa parte contrario a loro; questa intendo io che sia il suolo di ogni mio fondamento. Il principio adunque di quella lingua sarà la venuta d'i Troiani in Lazio; della nostra la venuta de' Longobardi in Italia: per far officio più tosto di giusto giudice che di parzial advocato.</p>
<p>Dalla venuta adunque di Enea infin al tempo che Livio Andronico, il qual è quel primo scrittore che abbiano le latine memorie, insegnò la prima favola, anni ottocento e trenta erano trapassati: io vi potrei dir molto più, se in ciò seguitar le <title>Croniche</title> di Eusebio avessi voluto, ma in questa parte avete da sapere che in quello auttore vi è non picciolo inganno, perciò che egli fa Livio più giovine di Ennio, il qual, secondo che afferma Cicerone istesso, nacque l'anno appresso che Livio già la favola che sopra abbiamo detto aveva publicata. Perciò che pur sopra il vero fermandomi, gli anni ottocento e trenta mi basta di annoverare: tanto tempo tardarono le lettere latine a cominciar a dar alcun lume di loro. E che scritti erano quelli di Livio? Quali ne rende testimonio Ciceron dicendo che non erano degni che la seconda volta fossero letti. Ma che scrittor fu quell'altro che abbiamo ancor nominato (di Ennio parlo)? Apparatelo dal medesimo, che 'l chiama uomo da bene, ma di poca litteratura. E che dice egli di se stesso che avanti di lui non erano conosciuti i scogli delle muse tra ' Latini. Che diremo de' componimenti sciolti? Che al tempo di L. Crasso e di M. Antonio oratori a voler dar al periodo alcuna forma fu primieramente incominciato, del quale infin a quel tempo non se ne aveva avuta una minima contezza: e nacque Crasso mille et intorno a trenta anni dopo quel principio che alla lingua latina dato abbiamo, e fu tre anni più vecchio di M. Antonio, e XXXIIII più di Cicerone. Così viene Cicerone ad esser nato anni più di M e LXX dopo il nascimento di quella lingua, la qual egli sopra ogni altro ci ha lasciata onorevole. Abbiamo detto della latina, or veggiamo della nostra. Dante incominciò dopo la venuta de' Longobardi anni DCC e XXX ad esser famoso, anni prima che Livio Andronico nella latina. E quale scrittore fu quegli? E quale è questi? Sessanta anni appresso fu il Petrarca conosciuto, e da questo dieci altri il Boccaccio. Tutti e tre più per tempo in questa che Livio in quella. Non vi nomino io di coloro i cui scritti oltra una volta non meritino di dover esser letti, non di quelli che sieno di poca dottrina e di fede solamente pieni. Non di coloro che fra due membri al più ristringano il circoito de' loro concetti, ma uomini di somma erudizione, e che non solamente hanno gli scogli delle muse conosciuti, ma a favellar con esso noi ce le hanno condutte. Et in questa lingua tutti gli ornamenti del dire ci hanno derivati, et hannola ridotta a quella leggiadria che poté essere in alcun latino infin al tempo di esso Cicerone. Vi par ora a voi priva di scrittori quella lingua, che per un rozzo et indotto Livio, ha tre così leggiadri e scienziati auttori? Vi pare, Signori uditori, che io abbia sodisfatto alla promessa o no? Non vi par ora potersi dire che questa sia ricca, e quella nella età di questa povera e bisognosa? Dalla venuta di Enea infin alla morte di Augusto, che fin a quel tempo mi sembra che comprendano della lingua latina tutto il più bel fiore, si annoverano anni forse mille e dugento. Dalla venuta de' Longobardi infin a questo anno ne sono scorsi DCCCC e LX: ancor dugento e tanti anni ha da partorir la lingua nostra per agguagliarsi alla loro. Detto s'è del nascimento di Cicerone; nacque Virgilio più di mille e cento anni appresso la venuta de' Troiani: a dover parturir un Cicerone ha ancor la lingua nostra più di C e X anni, a far nascer un Virgilio più di C e XL. E non dobbiamo sperar noi, in tanto spazio di tempo, di dover pervenire a quel segno? Sì dobbiam per certo; e vi aggiungerem noi: se i gentili spiriti di Italia al culto di quella tutti si rivolgeranno, e si proporranno que' grandi essempi dinanzi agli occhi, come già fecero coloro di Demostene e di Omero. Io vi avrei potuto in questo discorso annoverare un lungo numero di scrittori dotti e leggiadri di questa lingua, i quali o vissero co' tre nominati di sopra, o ancor furono molti tempi davanti, ma perciò che pervenendo alle orecchie della nostra contraria parte avrebbono potuto pensare ch'io fossi ito alle favole, sì come coloro che sono sì rozzi che non hanno pure gli auttori della lor lingua sentiti nominare, e per cagion di brevità, sono stato di questi pochi contento. E tanto maggiormente, che essi soli a darmi agevolissima e gloriosissima vittoria sono stati più che bastanti.</p>
<p>Ora al proposito delle reine ritornando, io vi conchiudo che non a quella antica, spiacevole et avara, ma a questa giovene, graziosa e liberale io al tutto intendo di voler servire. Et a così dover fare ancor invito voi generosissimi spiriti: a questa più tosto che a quella. Vi invito io a' primi gradi di ogni dignità, et alla utilità et essaltazion di tutta Italia; e se bello è aver ancor de' secondi e de' terzi luoghi la tenuta, i quali già in quella altra corte sono tutti occupati, bellissimo certamente dee essere aver i primi, a' quali io vi invito. A' primi onori vi invito, a' primi onori et alle prime corone. Alle quali io istimo che da voi stessi siate così bene inanimati che di miei lunghi inviti non abbiate mestieri. Anzi, s'io voglio dire il vero, io ho ferma speranza che gli avversarii nostri medesimi, tratti dalla piacevolezza di questa nostra, e dallo splendor della ragion finalmente illuminati, siano per appigliarsi insieme con noi al meglior consiglio, salvo se la cieca ostinazione non avrà poder negli animi loro di tener offuscata la luce della verità.</p>
<p>Io avrei troppo che far, Signori uditori, s'io volessi ad ogni loro paroluzza rispondere, come sono quelle che della lingua latina parlando dicono, che ella è <emph>alta, santa, pura, e casta</emph>, e che il contrario è della nostra. Quivi veggio io un grande apparecchio e pompa di ventose parole: parturiscono i monti, e poi ne nasce quel che seguita nel verso che io vi dimostro: assai dicono, e niente provano. Chi ci vieta a noi a dir altrettanto? Et aggiungervi ancor che la nostra è celeste, divina, e sopradivina? Ma per andar le sonanti parole rivolgendo, né più né meno ne sarebbe. Vorrei io saper quando abbiano l'altezze di una e di altra misurate, quando le loro conscienzie essaminate, qual torbidezza o macchia, quali stupri o adulterii abbiano nella nostra ritrovati, laonde conoscano che quella sia più alta, più santa, più pura, più casta di quello che la nostra si sia. Non rispondo a questa parte con più parole, perciò che io non intendo quello che intendano di dover dire. Ben mi pare intendere, quando volendo la nostra avilire dicono che ella è mutata. Questo è ben quello che importa: ci han levato tutto il nostro onore. Nel secondo mio ragionamento io vi mostrai, Signori uditori, come tutte le cose che sono sotto la luna, per le continue revoluzioni celesti e per gli ordini fatali, sono sempre in continue mutazioni et alterazioni: né saprei trovarne io così agevolmente cosa alcuna che a quella legge non soggiacesse. Se essi hanno per aventura questo privilegio, che non si mutino, possono rimproverare ad altrui la mutabilità. A me sembra dapoi che io ho contezza di loro, che sono degli anni intorno dieci, che essi sono fatti e più vecchi e più dotti che non erano: e questa che è, se ella non è alterazione e mutazione? La mutazion della nostra lingua aviso io che intendano esser che noi usiamo molte voci in altra maniera rivolte che si usassono gli antichi nostri: perciò che essi dicevano <emph>Deo</emph>, <emph>meo</emph>, <emph>bellore</emph>, <emph>lucore</emph>, <emph>valenza</emph>, <emph>intenza</emph>, e così fatte voci, le quali noi ora altramente proferimo; apresso, delle voci avevano essi che del tutto sono uscite del nostro uso; sì come io aviso che una cosa così fatta intendano di dire, ché quando per aventura fossero domandati, non so come ben ci sapessero questi mutamenti esporre. Io confesso che ella ha fatto molte tali, e simiglianti mutazioni. Né veggio perciò che questo abbia da esserle imputato a biasimo, salvo se la latina non stette sempre ferma senza variazion alcuna. Qui mi sarebbe molto a grado ascoltare quello che risponder ci sapessero: la lingua latina quanto alle voci proprie di ciascuna cosa fece tanti rivolgimenti, che al tempo di Cicerone, non che altri, ma esso Cicerone non avrebbe quella lingua intesa che si usava, non dico al tempo del figliuol di Enea, ma degli re di Roma. E per alcuni pochi versi che si hanno degli antichi poeti, la gran mutazion di quella lingua si comprende; né meno da quella memoria che delle leggi delle XII tavole si ritrova. Non voglio qui raccoglier le parole antiche che del tutto uscirono della bocca del popolo di Roma, conciò sia cosa che ella sarebbe non men lunga che fastidiosa fatica. Tanto solamente voglio dir io, che se quella lingua non si mutò, mi insegnino quel che voglion dire Cicerone e Quintiliano e gli altri latini scrittori, quando delle voci parlando, delle antiche e delle nuove fanno menzione. Ma che dirò io della variazion de' nomi e de' verbi, che secondo diversi tempi ebbero diversi fini? che del pronunciar le medesime voci un tempo con una vocale, et un altro con un'altra? che dell'usar le aspirazioni, et appresso di lasciarle, e poi ritornarle? che di scriver un tempo le parole intiere, et un tempo tronche, e segnarvi gli apostrofi, o vogliam dir le collisioni? Prima sarei io abbandonato dal giorno che a pieno potesse le mutazion di quella lingua raccontare, né ciò dico io per biasmo di lei, anzi lodandola aviso io che sia da stimare in ciascheduno di cercar ogni giorno più la perfezion sua in meglio mutandosi. Né mai reputerò io vizioso il mutamento in alcuno, facendosi di questa maniera: abominevole peccato giudicherò bene io l'esser nel vizio immutabile et ostinato. E da lodare sarebbe negli avversarii nostri quando si mutassero di opinione, là dove degni saranno di biasimo raffermandosi nella loro perversa opinione. Non voglio negar io che molte volte non si facciano delle mutazioni in peggio, ma nella nostra lingua questo non si può allegare, perciò che ella pur ora prende meglioramento, forza et ornamento, e con ordini e forme si va regolando; là dove della latina n'è divenuto che ella è molto caduta della sua dignità, e come essi medesimi dicono, insieme con l'imperio di Roma si è andata corrompendo e guastando: perduta è la vera forma di lei, perduta è la proprietà, perduta è la pronunziazione. Essi nol sanno negare. Qual adunque è mutazion biasimevole, o di questa, che va rinforzando, o di quella, che si va disfacendo, se pur cosa le riman più da disfarsi? E qual vorremo noi seguitar, o questa che si fa adorna e ricca, o quella, che ha perduto gli ornamenti e la signoria? Qual vi par che dobbiamo far più tosto, qual vi sembra che ci abbia ad esser di più profitto e di maggior onore, il voler viver con questa, o pur il morir con quella? Ognuno si invii pur per quel camino che più gli è all'animo, che di ciascuno libera è la elezione: sorger con questa o cader con quella. Voi intendete quanto importi quello che ci improverano di questa mutazione: il che ci dà le arme in mano contra di loro. Così sono per lo più le altre cose, le quali studiosamente io vo trapassando, perciò che da ogni mediocre giudicio saranno comprese essere arme senza punta e senza taglio.</p>
<p>Altro non ci rimane ora da dover loro rispondere che una cosa sola, nella quale aviso io che abbiano voluto dimostrar la lor cortesia: conciò sia che non del tutto ci privano elli dello scrivere, ma, togliendoci tutte le altre maniere, che in questa lingua si scrivono gli amori e ' caldi affetti giovenili ci concedono, acciò che dalle amate donne possano esser intese le pene de' loro amadori. Vedete, vedete come sono pietosi et amorevoli! Questa sarebbe ben una nova maniera da introducer fra gli scrittori, che con una lingua l'una materia, e con altra l'altra dovesseno trattare. E sì come l'altrieri demmo a ciascuna mente la sua lingua particolare, così ancor a ciascuno suggetto la sua a dare avessimo: che una lingua usassono i teologi, l'altra i filosofi, una separata gli astrologi, e così gli altri di mano in mano, e gli inamorati avessono questa volgare. Ma per non far ora intorno a ciò più lungo discorso, non so io quanto mi debba dir che ciò alla lor dignità e gravità si convenga: che essi che maestri de' costumi e del ben vivere esser dovrebbono, vogliono che in questa lingua quelle cose si scrivano che sono atte a corromper gli animi et a macchiar le menti delle semplici giovenette, et introducer gli stupri, gli adulteri, e gli incesti, e mille scandoli che a quelli seguitano; e della onestà, della castità, della continenzia, et i belli ammaestramenti e lodevoli essempi delle virtù e de' buoni costumi non vogliono che si scriva. Non intenderanno i semplici e devoti religiosi le cose sante; non i principi quello che sia il loro officio e la giustizia; non i cittadini la onestà giustissima del viver commune. Non gli uomini di guerra l'arte di tener Italia dalle straniere nazioni difesa. Non alcuna condizion di operatori l'artificio loro: et i maestri de' vizii, delle lascivie e delle corrutele in questa lingua avranno a scrivere! Veramente, o uomini dotti (che pur a voi mi voglio io ancor rivolger per questa volta), poca obligazion vi dee aver Italia, da che così mal volete gli studi vostri s'impieghino al beneficio di lei. Ma acciò che conosciate che né ancor di cortesia vogliamo esser superati da voi, vi diciamo che le cose che possono dar utilità agli uomini et alle donne nostre si deono in questa lingua trattare. E questo scriver di amore ancor riceviamo da voi, con intenzion di darvene il ricompenso; il qual è questo: che nella lingua nostra, la qual non so come chiamar mi debba per vero nome, vi renonziamo, e concediamo liberamente a [voi] scrivere de' vostri Alessi, e de' vostri Ganimedi, de' quali tutta è macchiata la latina lingua. Questo sia tutto vostro suggetto, e tutto della vostra lingua. Né vi mettiate voi a voler bruttar questa nostra, la qual intendiamo di dover servar immaculata e netta da tali immondizie. E così ne prego io ogni gentile spirito, che di cosa che offender possa alcuna casta orecchia, questa infino a qui onestissima lingua non inducano a favellare.</p>
<p>Ma per metter una volta fine a ridire quello che essi dicono, veramente, Signori uditori, quando e' mi ritorna a mente che io sono pur nato figliuolo di questa nobilissima patria, già donna di tutte le provincie, et ancor per ogni eccellenzia di virtù agevolmente prima, non posso se non sentirne incomparabile allegrezza. Ma quanto di ciò mi ritrovo esser contento, tanto mi soglio io doler, la natura de' troppo superbi e troppo fastidiosi animi nostri considerando, i quali, e nel signoreggiar, e nelle vestimenta, e ne' costumi, et in tutto l'altro vivere aborriscono le cose presenti, et appetiscono le lontane: e per lasciar ora le altre parti, le quali averebbero bisogno di troppo lunghi ramarichi e di troppo dolorosi guai, solamente quanto alla lingua s'appartiene sarò contento di dire. Questi troppo scrupolosi uomini (dirò io ora così per non dir peggio) vogliono più tosto usar la lingua degli antichi che la medesima loro: o quanto farebbero il meglio scriver in questa lingua nostra, et insegnarci a viver co' costumi degli antichi! E poi che essi di insegnarci non curano, apparino almeno essi da coloro che più di loro sono cortesi: io so qual che mi sia, certo uomo di buona mente; intendo di dar principio a dimostrare de' costumi della buona antichità. Uno adunque de' principali e de' più giovevoli era che egli avevano in uso, in quella scrivendo con la qual parlavano i loro popoli, insegnar loro le virtù, le scienzie, e le moralità. Così dobbiam far noi; non altramente dovrebbono essi fare, se per uomini di dottrina vogliono esser tenuti, e se per tali, e per amanti della patria loro vogliono esser conosciuti. Sapete voi che vuol dire lo darsi allo scrivere latinamente questa lingua abbandonando? Certo non altro che voler adornar l'aureo sepolcro de l'avola morta, e lasciar abitar la vivente madre nella casa della paglia. O, se ancor la riverenzia della lingua latina e delle vostre orecchie me 'l lasciasse dire, lavarsi ogni giorno i piedi, e le mani e 'l viso portar pieni di succidume. Né vorrei io perciò che alcuno si desse a credere che solamente questa lingua fosse stata di questa maniera travagliata. Sì ce ne sono state delle altre: non fu già appresso ' Latini la latina più che si sia da' nostri la nostra riguardata, ella fu già a medesimi et a simiglianti termini. Ma ella ebbe la difesa del grandissimo defensore de' romani rei, per lei tolse le armi in mano il grandissimo Cicerone: per che a me mancando la dignità, la dottrina, e la eloquenzia di lui, almeno il suo essempio proponendovi, vi chiamarò a seguire una cotanta auttorità.</p>
<p>Scrive adunque egli nel principio de' suoi libri <emph>De' fini</emph> che al tempo suo erano <emph>alcuni letterati di lettere greche che le latine disprezzavano, e dicevano sé volere le cose di filosofia più tosto leggere grecamente che latinamente iscritte</emph>, quasi volessero inferir che di soverchio era lo scriver latino: mutate i nomi delle lingue, e saranno i nostri avversari. Se la coloro opinione fosse stata ricevuta, imaginate per Dio di che gloria, di che ricchezza, di che onore sarebbe ora privata la italica, senza l'ornamento rimasa de' latini scrittori. Que' tali, come egli dice, <emph>leggevano assai volentieri le favole dalle greche nella lor lingua tradotte</emph>: e questi nostri le favole e le ciance, come sogliono dire, ci concedono da dover in questa lingua scrivere. Si meraviglia quello scrittore nobilissimo, donde fosse che que' tali nelle cose gravi il primo lor sermone avessero tanto a schivo, e viene a biasimare coloro che per lo studio delle scritture straniere lasciano la cognizion delle cittadine, ancor che queste di quelle fossero di gran lunga men bene e men leggiadramente iscritte. Né giudica <emph>assai dotto esser colui che delle cose della lingua sua non ha contezza</emph>. Alla qual cosa par che accennasse il poeta dicendo <emph>ogni cosa pur greco</emph>, via più brutto essendo a' nostri il non saper latino, <emph>pur latino ogni cosa</emph>, via più sozzo essendo a' nostri il non aver della sua lingua cognizione. Ma torniamo a Cicerone: aggiunge egli non molto dopo le cose di sopra dette, che se egli le opere di Aristotele e Platone avesse fatte latine secondo il suo aviso, non altro che gran beneficio avrebbe fatto a' suoi cittadini. E questi nostri non vogliono che questo uso di trasferir gli auttori d'altra lingua alla nostra sia communicato. Molte cose scrive egli in questa sentenzia, ma a me basta aver il luogo dimostrato. Nel fine viene a conchiudere, che <emph>egli che nell'opra delle cause e de' giudicii non aveva in alcun tempo per fatica o pericolo quella difesa abbandonata alla quale dal popolo romano una volta era stato collocato, doveva ancor con ogni sforzo faticarsi che per l'opera, studio e fatica sua divenissero più dotti i suoi cittadini</emph>. Così disse e così fece Cicerone. Et egli così disse e così fece in quella lingua; perché in questa ciascun di noi [non] debba secondo le sue forze fare il simigliante non so veder la cagione. “Non possiamo ognuno esser Cicerone”: anche i mezzani scrittori con laude sono letti, e danno molte volte più che mediocri giovamenti. “Non possiamo i gran tesori offerire”: offeriamo con la vecchiarella de l'Evangelio i piccioli danari, et al difetto delle forze supplisca in parte la volontà. Aveva Cicerone con l'ingegno, col consiglio, con la lingua, e con la mano al popolo di Roma pienissimamente dell'opere sue sodisfatto, e sì nel governo della republica come nelle scritture era in quello annoverato fra' primi, in queste agevolmente primo. Per che poteva egli dal trattar le materie filosofiche assai acconciamente rimanersi: e con tutte queste cose, anche in quella parte per beneficio de' suoi si volle affaticare. E noi che nelle ombre degli studi invecchiamo, né con opera, né con detto all'italico popolo giovamento alcuno abbiam mai pur pensato di fare, e co' nostri scritti potremo loro alcuna utilità prestare: quella più tosto con tutti i nostri ingegni di nasconder ci faticheremo? o, quel che peggio è, con le straniere e nemiche nazioni più volentieri la participaremo? O tolga pur Iddio dagli animi nostri un sì fatto pensiero, tolga dagli studii nostri una tanta iniquità! Tolga dalle penne e dalle scritture nostre una tale e tanta ingratitudine e scelerità. Drizzate, drizzate, Signori uditori, ciascheduno di voi secondo le sue forze, tutta la intenzion vostra allo studio et all'ornamento di questa graziosissima lingua, alla instituzion de' popoli, et alla utilità et essaltazion di tutta Italia. In questa vi conforto io a dover scrivere in tutte le maniere delle scritture. Né vi mova punto quello che da coloro divulgando si va, ch'ella è povera di parole a parangon della latina. Così dissero gli antichi adversarii di quella, che della greca erano studiosi. A' quali rispose Cicerone. Ma come detto s'è, assai dicono, e niente provano, e pertanto non ci fa di molta fatica mestieri in riprovar i loro ignudi detti; quando vorranno venir alle prove, per aventura farem loro conoscere essere tutto il contrario. In questo mezzo, vorrei io, che se possono, mi dicessero, usando questa lingua ogni giorno in parlando in tutte le maniere de' suggetti, se mai per parole di esprimer i loro concetti si sono rimasi; e se di essa abondevolmente se ne servono coloro che non la sanno, che doveran fare i letterati di quella? Vorrei io ancor intender da voi, che con diligenzia le cose de' nostri megliori scrittori siete usati di leggere, se mai aveduti vi siete che essi per mancamento di parole abbiano alcuna cosa tacciuta che loro dovesse venir ben detta. A me sembra da tutte le parti di veder ricca e copiosa la lingua nostra: le cose umili a me paiono potersi trattar sottilmente, le mezzane floridamente, e le sublimi con altezza e dignità; e per tacer di altrui, se l'essempio di me può alcuna cosa valere, io nel trattar di questa materia, la qual ha avuto tanti, sì varii, e così diversi capi, se voglio dir il vero, non ho mai parola alcuna desiderata: e s'io non mai per adietro usato a questo essercizio ho pur (come che io me l'abbia fatto) espresso della mente mia tutti i concetti, che vogliam noi dire che abbiano a fare gli uomini eloquentissimi et essercitatissimi? Taccio io che questa lingua è viva, et in camino, e di giorno in giorno ha da andarsi adornando e facendo più bella e più vaga, come già fece la latina; là dove quella ha finito il suo corso. Ella è giunta al suo fine, e di molte cose che nove sono state ritrovate e tuttavia si ritrovano non ha ella i proprii nomi, sì come di quelle che non erano quando ella era: di che ella viene ad esser manca alle nostre scritture. Ma per dir più chiaro: era ella, non è più, no; non se ne può aver più vera contezza: e perciò chi a quella attende, la perfetta cognizione di lei d'aver credendosi, non s'avede ch'egli il tempo e l'opera insiememente si perde. Et acciò che non forse avisiate che parlamo senza fondamento, per attender ancor a quanto in questa parte promesso vi abbiamo, istimo che convenevole luogo sia questo da dovervi aprir intorno a ciò quello che ne sentimo.</p>
<p>Io aviso, Signori uditori, che et in Cicerone e negli altri latini auttori molte parole si ritrovino in altra forma da quella che le usavano gli antichi, e che furono lasciate iscritte. E ciò mi induce a credere il veder tutto dì, ne' marmi ch'alla giornata si ritrovano, maniere di parole e modi di scrivere diversi e contrarii da quelli che ne' libri si leggono: e se in un sasso, dove sono dieci parole, due molte volte se ne ritrovano fuori del commune moderno uso, quanto doveremo noi pensare che ne abbiano ad essere nella copia di tutta quella lingua? Questa sola cosa ci dovrebbe poter bastare per sufficiente argomento di quello che abbiamo proposto di volervi dimostrare. Ma passiamo pur più oltre, e veggiamo quanto sia quello che ne possono sapere.</p>
<p>Primieramente dubbio non è che le cose latine, e le nostre, e le francesche, e le spagnuole, e le tedesche si scrivano con un medesimo alfabeto; eccetto che gli uni hanno dato un poco di forma diversa dagli altri a' caratteri delle lettere, et alcuni scrivono con una o due lettere di più, alcuni di meno. Essendo, come detto ho, gli alfabeti medesimi, nondimeno ciascuna nazione nel pronunziar delle lettere ha la sua proprietà. E qual le nomina dolcemente, qual grossamente, qual le ingozza, e qual le ci fa sentir dalle somme labbra. Et appresso, nell'accompagnar una con altra lettera, gli uni danno loro un suono, gli altri un altro. Et acciò che per gli essempi meglio possiamo esser intesi, ne corremo alcuni pochi da ciascuna delle straniere lingue usati fuor di tutto il nostro costume. ' Spagnuoli adunque molte volte ancor che la scrivano non fanno sentir in voce quella lettera con la quale diede principio Tito Livio al suo primo proemio; e raddoppiando quella lettera ch'è prima in questa voce ch'io ho detto, <emph>Lettera</emph>, la fanno suonar come facciamo noi le due consonanti che sono nel pronome <emph>Egli</emph>. <emph>Anno</emph> scrivono essi non altramente che noi, e pronunziano <emph>Agno</emph>. Usano appresso un <emph>j</emph> lungo, in quella guisa ch'usiamo di scrivere noi quando il raddoppiamo, e gli danno un suono quasi medesimo con quello che fra noi suona nelle consonanti che sono confini nel mezzo di questa parola, <emph>Seggio</emph>. La sillaba che è prima in <emph>questo</emph> pronome che io ho detto la pronunziano come noi l'ultima di Parche. E la lettera significativa del numero decenario nelle loro bocche si ode come nelle nostre le due consonanti onde si incomincia a scrivere <emph>Sciocco</emph>; e molte altre cose hanno così fatte, che di notar ad una ad una non è mio intendimento, ché troppo sarebbe lunga cosa, e pochi essempi bastano a me per dovervi conducer là dove io ho divisato. Ora passamo in Francia: hanno i popoli di quel paese scritture e pronunzie diverse dalle nostre? Diversissime. Se in una dizione si troveranno aver la terza vocale che seguiti la prima, alcuna volta non faranno sentir se non la prima; et altra volta né l'una né l'altra, ma la seconda in vece delle due (<foreign lang="fre">Lignaige/Linnage</foreign>; <foreign lang="fre">Satisfaire/Satisfere</foreign>). E questo fanno ancor quando alla vocal che è prima in <emph>Amor</emph> succede la lettera di Pitagora (<foreign lang="fre">Vray/Vre</foreign>). Avendo da pronunziar il diftongo che fa la prima sillaba di <emph>Eurialo</emph>, usano ora di dar lo spirito solamente alla seconda lettera, ora in quella vece fanno <emph>suonar</emph> le due prime vocali che avete udito nell'infinito ch'io ho usato ultimamente (<foreign lang="fre">Seigneur/Signur</foreign>; <foreign lang="fre">Leur/Luor</foreign>). Di quelle due vocali veramente che seconda e terza sono in ordine, se così si trovano in una dizione, la orecchia non ode che vi sia se non la terza (<foreign lang="fre">Seigneur/Signur</foreign>). Che direm della quarta e della quinta insieme, ch'a vicenda si fanno udir or una or altra? Né men varia dovete pensar che sia la pronunzia delle consonanti, perciò che la lettera onde si incomincia a scriver <emph>Capo</emph>, or la usano come noi, or le danno il suono di quella che prima è nella voce ch'ho detta, <emph>Suono</emph> (<foreign lang="fre">Ceulx/Suos</foreign>); e <emph>Che</emph> scrivono come scriviam noi la prima sillaba di <emph>Querela</emph> (<foreign lang="fre">Quel/Chel</foreign>). Sono parole, che da loro scritte come è da noi <emph>Segno</emph>, da loro si udiranno come da noi <emph>Senno</emph> (<foreign lang="fre">Lignaige/Linnage</foreign>). Che dirò che quelle due lettere che significano LX poste in fin di una voce si trammutano in quella che è prima nella dizion che i delfini conoscono per loro nome (<foreign lang="fre">Dulx/Dus</foreign>)? Quella che suona prima in <emph>Roma</emph> et in <emph>Zefiro</emph> molte volte si scrivono e non si pronunziano (<foreign lang="fre">Delivrer/Delivré</foreign>; <foreign lang="fre">Delivrez/Delivré</foreign>); e quella ch'io ho detto seconda sovente ci rende il suono di quella che il primo dì dicemmo che appresso ' Greci fu sommamente avuta in odio (<foreign lang="fre">Affligez/Affliges</foreign>).</p>
<p>Ma a che questo discorso? Per dimostrarvi che se queste lingue sono così diverse nello scrivere e nello pronunziare le medesime lettere, essendo questo modo di scrivere e questi accenti ch'ora usiamo per la Italia, proprii di questa commune nostra lingua, diversi dalle altre tre, e così quelli di ciascuna di quelle tra loro differenti, non senza ragion direm noi che il pronunziar latino et i loro accenti dovessero esser altri che i nostri non sono. Né è da creder egli che la lingua in Italia abbia fatta tanta mutazione quanta è dalla latina a questa, e che la pronunziazion di quella ci sia rimasa: anzi è più tosto da dir per cosa certissima che non men nuovi siano gli accenti nostri di quello che le parole si sieno, perciò che ciascuna lingua porta con sé una particolar pronunziazione, per la quale quasi non meno che per le parole vengono ad esser le nazioni distinte. E che perduta sia la latina pronunziazione ancor di qua si può raccogliere: altramente pronunziamo noi le cose latine, altramente ' Tedeschi, in altra maniera ' Spagnuoli, et in altra ' Franceschi, ognuno secondo la proprietà della sua, et io non saprei con ragion discernere quali più al vero sieno prossimani: e per dir chiaro quello ch'io ne sento, io aviso che né essi sappiano, né noi sappiamo ciò che cianciamo, quando ad isprimer alcuna cosa latinamente isciogliemo le lingue. Pur ci è stato a' tempi nostri un poco di lume fra' letterati, non dico di saper pronunziar, ma di conoscer che ciò far non si sappia, perciò che alcuno si è già partito dall'uso commune, esprimendo la mezzana sillaba di <emph>Gratia</emph> come l'ultima di <emph>Grati</emph>; e formando di tre lettere la prima sillaba di <emph>Magno</emph>, e la prima di <emph>Cicerone</emph> quasi sentir facendo come noi l'ultima di <emph>Occhi</emph>; e dando suono di consonante alla seconda lettera che in <title>Euridice</title> si legge; et in altre cose simili, partendosi dall'usato costume. Ma l'andar cercando e disputando quali fossero i proprii accenti de' Latini a me par che chiamar si possa veramente fatica perduta. Et istimo che tanto sia malagevole dar il proprio spirito alle parole latine quanto ritornar in vita un che sia morto le centinaia degli anni a dietro.</p>
<p>Ma acciò che ci ravediamo ancor d'un altro errore, io dico che non solamente non sappiam noi dar alle lettere il latin suono, ma né ancor abbiamo conoscimento di quello che ci facciamo quanto a' tempi di accorciar e di allungar le lettere e le sillabe. E facciam pur de' versi, sì, ma state cheti: vi par poca auttorità quella di Cicerone in questo caso? Certamente ella è grandissima. Et egli doveva pur saper ciò che egli si diceva quando parlava delle cose latine. Egli nel libro a cui fece titolo l'<title>Oratore,</title> ci ha lasciato scritto che in queste voci <emph>Inclito</emph>, <emph>Inumano</emph>, <emph>Insano</emph> et <emph>Infelice</emph>, nelle prime due usavano di far sentir la prima lettera breve, nelle seguenti lunga. Dove si sentono queste differenzie nelle bocche de' nostri latini? Quattro parole sono venute nominate a Cicerone di quantità di tempo; et in quelle non intendiamo quello che egli ci venga a dire. E se in una sola particella o pur in una lettera sentivano essi tanta differenzia, quanta vogliam creder noi che ne sentissono da una lettera ad altra, e da una ad altra sillaba? I nostri latini non hanno differenzia nelle prime sillabe di brevi o longhe, né nelle seconde ancor, se la dizion è maggior che di tre sillabe; e siano le voci quanto lunghe si vogliono, non odono il tempo se non della penultima. Arroge che Aulo Gelio nelle sue <title>Notti</title> recita molti verbi, le prime sillabe de' quali ancor che per natura siano lunghe, il commune uso era di pronunziarle come brevi: di queste cose non sono capevoli gli intelletti nostri, la qual pronunziazion, come già detto s'è, è tutta della nostra lingua. E dalle parole di Cicerone, sì nel detto di sopra, come in altro luogo, mi par di poter comprender che le loro orecchie, non solamente dico de' letterati, ma del popolo ancora, tutto che non avessero cognizion de' piedi, conoscevano sotto quali tempi quali sillabe si avessero a far sentire. E noi se vogliamo legar due parole insieme, ci bisogna correr alla regola o all'essempio. Perché? non per altro, se non perciò che in tutto è perduto il pronunziar latino. Noi pur ci vogliamo persuader di poter imparar da' libri una lingua, ma siamo in errore. Et acciò che non forse avisiate ch'io fabbrichi sopra i fondamenti della mia sola opinione, con un vivo essempio alla cognizion di questa verità intendo di dovervi conducere. Un nostro gentiluomo italiano molto studioso de' componimenti spagnuoli aveva, secondo il suo aviso, bene appresa quella lingua da' libri senza aver altra conversazion di alcuno parlante in ispagnuolo. Costui dal desiderio tirato di cose nuove, nel tempo della coronazion del moderno imperadore, a Bologna n'andò. Là dove giunto, et andato un giorno a corte, ritrovandovi oltra gli italiani molti altri gentiluomini tedeschi, fiamenghi, borgognoni e spagnuoli, fra questi più tosto che fra alcuni degli altri si mise, forse della sua lingua fidandosi: e voluto entrare a parlar con esso loro, la spagnuola scrittura pronunziava alla guisa che la italiana si fa: di che prima non fu inteso che spagnuolo parlar volesse. Appresso seguitando egli, e volendo pur dar loro a vedere che egli nella loro lingua parlava, a poco a poco vennero in cognizion di cotal novità, e lui fecero accorto del suo errore. Noi veramente, che non abbiamo chi ci ripigli, ci godiamo di questa lingua la qual chiamiamo latina, e ci vorrem tosto agguagliar a' Virgilii, a' Cesari et a' Ciceroni. E se egli aviene che alcuno de' nostri letterati passato di questa vita ritrovi di là alcuno, non dico di que' famosi antichi latini che di qua siamo usati di desiderar di poter vedere et udire, ma pur uno del popolo antico romano, e con esso lui si metta a voler latinamente parlare, io aviso ch'egli debba far di quelle risa che usiamo di far noi quando udiamo uno di barbara nazione che voglia incominciar nuovo a favellar nel nostro lenguaggio. Per che quando gli avversarii nostri si gloriano che lor dà il cuore di scrivere latinamente, e di <emph>pronunziar di XXII lettere bene le XVIII, o forse le XX</emph>, per aventura meglio potrebbon dire che delle XXII sillabe non sanno che si dicano nelle XVIII, e nelle più di XX. E par che non si ricordino di quello che essi medesimi hanno detto, che Ciceron parlando degli oratori latini dimostra che pochi ne furono che puramente quella lingua pronunciasseno. E se i medesimi Romani, e gli oratori romani con difficultà il facevano, come dà il cuore a costoro di agevolmente poterlo fare? Confessano pur che in alcuna parte non sanno che si dicano, aggiungendo che del rimanente <emph>qual altra maniera di suono usassono gli antichi non si possono imaginare</emph>: ma hanno per fermo da sapere che ella era quella medesima che essi dicono, cioè quale essi imaginar non si possono. E certamente nelle cose latine a me sembra di esser non altramente che uomo addormentato, che sognando sogna di sognarsi: noi siamo addormentati, noi sognamo; e quelli più si ingannano, che di sognar non si aveggono, ma dormendo si credono di vegghiare. Noi sognamo: isvegliamci omai, isvegliamci! Noi sognamo, miseri, noi sognamo, poverelli: ritorniamo in noi! Noi avisiamo di aver nelle braccia una bellissima donna, et abbiamo un'ombra, una pallida ombra, un'ombra morta è quella che abbracciamo sotto nome della lingua latina. Per che è molto ben fatto, che liberati dalle false imagini, dalle ombre notturne, desti e vigilanti ci rivolgiamo a questa bella e gaia giovinetta, che si move, vive e spira, e che sicuramente scrive e ragiona, e che con tutti i nostri sentimenti e con tutto l'animo nostro ci disponiamo all'amor di lei, lei seguitiamo, lei celebriamo, lei abbiamo sempre nel pensiero e ne' nostri abbracciamenti.</p>
<p>Voi intendete, Signori uditori, quanto poca o nulla cognizion si possa aver della lingua latina, e come ella è del tutto morta. E se vi par più tosto di dover attender a voler dar ad un morto che ad un vivo alcun nudrimento, a ciascuno di voi è libero far il suo piacere. Ora se noi potessimo con le arti di Alana Eritto, o pur della Pitonissa di Saul, far ritornar in vita la lingua latina in forma di una gravissima madonna, pur per tanto di ispazio che ella potesse sopra ciò dar diffinitiva sentenzia, che vogliam noi pensar ch'ella dovesse dire a coloro? Io aviso che tali o simiglianti sarebbono le sue parole: “O miei diletti figliuoli, a me esser non può se non sommamente a grado il veder l'amor, lo studio e la pietà di voi verso di me, vostra antica madre; ma guardate per Dio, che mentre voi studiate di esser pietosi, non vi ritroviate crudeli e scelerati esser divenuti. Non avete voi udito o letto che i figliuoli sono imagine di coloro di cui sono figliuoli? E non vi accorgete voi che coteste vostre arme contra le mie viscere e contra la mia viva imagine sono rivolte? Cui vi pensate voi di istraziare? cui credete di avilire? cui vi avisate di lacerare? la figliuola mia, il ben mio, e tutta la gloria mia istraziate, avilite, e lacerate! Qual maggior onore, qual più alta gloria, qual più certa immortalità m'ho io potuto lasciare appresso che una così fatta figliuola, per le cui virtù, quando io di me medesima non avessi altro nome lasciato, io spererei di rimaner nelle bocche degli uomini con eterna lode? Vana è la vostra pietà: con Esculapio morì già l'arte di poter i morti ritornar a starsi in vita. L'essempio medesimo mova voi, che non [vi] vogliate far colpevoli di voler le celesti leggi rivolver contra l'ordine de' fati. Viva mi vedrà il mondo per aventura un'altra volta. Ma posto ch'egli pur mi vegga, non vi ritrovarete voi con meco insieme vivi nel mondo, ché non prima sarà la tornata mia che il tardissimo Saturno abbia per mille giri dell'anno suo il corso fornito. Così allora ritornerò io quando fia qua giuso di me ogni memoria perduta. Voi da' cieli a tenermi compagnia in questa vita non foste destinati, ma alla mia bellissima figliuola. Mettetevi adunque per quella via là onde siete chiamati. E se punto vi cale del mio onore e del mio essaltamento, me nella mia figliuola procurate di onorare e di essaltare. Artaxerse re de' Persi, benignissimo padre, a sé il regno togliendo, Dario figliuolo suo primogenito re ne instituì, pienissima giudicando che dovesse essere la sua allegrezza se vivo nel proprio figliuolo egli avesse le reali insegne vedute. Non altramente Ariobarzane re di Cappadocia, di là levato dove egli appresso il gran Pompeio sedeva, e la diadema trattasi di capo, di quella, e del luogo, e del regno al figliuolo ne fece grazioso dono. Vivi si privarono que' benignissimi padri de' loro regni per veder i loro figliuoli seder ne' seggi reali: e voi pensate ch'io morta porti invidia alla gloria della primogenita et unica mia figliuola? O non consenta Iddio a tanta sceleraggine! Non per altro ha proveduto la natura della generazione, se non per eternarci col mezzo della successione. E convenevole è, che sì come l'altre cose nuove alle antiche succedono, questa lingua nuova altresì entri nel luogo mio, e come figliuola prenda la materna eredità. Né vi abbagli alcuna poca simiglianza a dir che ella sia me e mutata e corrotta, conciò sia cosa ch'io del mio purissimo sangue e delle mie più perfette parti vitali la ho generata. Ella è tra voi nata, nudrita et allevata. Ella è vostra cittadina, e vostra propria madre. Io di Lazio venendo, di voi mi feci donna: per che è ben ragione che più di onore rendiate alla propria madre vostra che a me, si può dire, straniera. Io pronta e liberale, per mezzo de' miei seguaci lasciate vi ho aperte le scienzie, e dello scrivere ciascuna maniera. Et a questa cosa poca fatica e poco studio, e poca o nulla essercitazione sarà bastante per venir in cognizion delle mie scritture. Attissima è la mia figliuola non meno di quello ch'io stata mi sia a sostener la grandezza d'ogni gravissima e dottissima materia: e già più di una prova se n'è potuto vedere. Né più vi sono io necessaria al conversar con le estrane genti che la mia figliuola si sia: e chi de' miei scritti avrà tanta contezza quanta a trarne le dottrine gli sarà bastante, la potrà commodamente usare, e co' latinamente parlanti, e con gli scriventi. Seguitate la opinion di coloro che conoscendo le bellezze di lei, quello che non fate voi, la lodano et essaltano. Scrivete in quella lingua, nella qual la gloria de' primi luoghi potete avere, i quali da me oggimai non avete ad aspettare. E ciò tanto maggiormente far dovete, ch'ella attissima si dimostra a' bellissimi petti: il che i suoi principii co' miei comparando, assai agevolmente potete vedere. Ella non è men casta, né men bella, né men pura, né men copiosa ch'io stata mi sia, né più lodevoli mutazioni ho io fatto di lei. Per che vi conforto a dover gli antichi Latini seguitare, che le scritture della mia greca madre lasciarono, ancora che di quelle e di quella lingua potessero aver chiara dimostrazione: quello che voi non potete aver di me, che morta sono. Adunque intorno alla mia vita più vanamente non vi affaticate. Gettate le arme, rappacificatevi co' vostri fratelli, rendetevi alla nova reina, riconoscete la mia legittima succeditrice e la vera vostra madre; e con lei insieme la mia memoria celebrando, solenni essequie et annuali pompe alla mia sepoltura vi ricorderete di fare”.</p>
<p>Con simiglianti, e più altre parole mi sembra ch'ella questi nostri ribellanti fratelli ammonirebbe. Et a queste cose così dette, se essi di acconsentire non intendono, o italici spiriti, voi vi chiamo, voi che avete la mente sincera et incorrotta: o, dico, animi gloriosi, se punto di quel valore è in voi che già fu ne' cuori de' vostri antichi, per la virtù de' quali già divenne la patria nostra Italia donna delle provincie, e per conservazion della quale non furono eglino avari del proprio sangue, anzi per la gloria di lei prodighi abondantemente sparsero tante anime e tante vite, ora vi destate! sorgan gli animi vostri, si risveglino le vostre virtù! Opponetevi a questo nuovo furor civile, intestino, fraterno; ponete il freno a tanta rabbia, a tanta invidia, a tanta avarizia. Contra la madre armano le violente mani: non vorrebbero che poi che essi apparata non l'hanno, altri avesse di questa lingua alcuna contezza. Non vogliono participar col popolo italico il bene ereditario che da' suoi maggiori gli è stato lasciato. Madre è stata alla lingua nostra la lingua latina: e nelle già ricchezze di lei ha ella da ragionevolmente succedere; per che, vi dico io, apprendete questa eredità, con gagliardo animo la prendete, come beni non ad altrui che alla figliuola appartenenti. Succeda, succeda nel materno stato la figliuola! Di lei sieno tutte le maniere de' componimenti. Di lei le istorie, di lei i poemi, di lei gli scritti oratorii, di lei i filosofici; di lei le arti liberali, e di lei in somma tutte le divine parimente, e le umane scritture. Et in tutte si esserciti ella, di tutte prenda la tenuta, e di tutte s'insignorisca, mentre che la sua rota sormonta e si raggira. E' verrà forse ancor un tempo, che fornita la revoluzion di questa nostra, sorgerà un'altra nova rota, per la quale per aventura una qualche figliuola di questa nostra madre, dopo la morte di lei rimanendo, verrà a succeder nella medesima eredità. Et allor quegli uomini per lunghi secoli appresso nostri successori la signoria di lei rifiutar non dovranno, anzi benignamente farlesi suggetti, e riconoscerla per vera madre e per legittima donna, questa nostra con grata memoria avendo nel luogo che io ora dico la latina doversi avere, e tutti al culto et all'ornamento di quella giovinetta dovranno rivolger principalmente i loro pensieri. E mi piace ora un poco di voler indovinare. In que' tempi saranno per aventura, saranno certamente di coloro, che per ritenere in vita questa lingua nostra allora già morta, vanamente si faticheranno in quella guisa che ora veggiamo farsi della latina. E quelli di più sentimento e di più sano intelletto alla defension di quella giovinetta tutti si rivolgeranno, repetendo per aventura alcuno le memorie di questi nostri secoli a que' tempi per adietro di gran lunga passati. E rimanendo ancor (come io prego e desidero) alcun vestigio di questa nostra fatica, potrà del nostro essempio armarsi alla difesa di quella, e dirà a' viventi di quella età: “E' fu al tempo de' nostri maggiori per l'affezion delle lingue una simigliante questione, e ritrovovvisi uno (e ricorderà il nome mio) che la commune lingua italica con pronto animo diffese contra la perversa opinione di alcuni dotti di que' tempi”. E da questo seguirà della loro lingua la giustissima defensione. Del che se a me (dove ch'io mi sarò) ne verrà notizia alcuna, ben potrò io gloriarmi di aver frutto abondantissimo riportato di questa mia forse non men lodevole che faticosa impresa.</p>
</div2>
</div1>
</body>
</text>
</TEI.2>
