<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Epigrammi</title>
      <author>Ugolino Verino</author>
    </titleStmt>
    <extent>265 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000911</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Epigrammi</title>
        <author>Verino, Ugolino</author>
        <editor id="ed">Bausi, Francesco</editor>
        <publisher>Sicania</publisher>
        <pubPlace>Messina</pubPlace>
        <date>1996</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CDD">
        <term>851.2 - POESIA ITALIANA, 1375-1492</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Messina</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Messina</name>
      </respStmt>
      <item>Correzione linguistica</item>
    </change>
    <change>
      <date>2004-08-23T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-09-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1>
<head>Liber Primus</head>
<div2>
<head>1.</head>
<lg>
<l>Pannoniae rex, certa salus et gloria nostri</l>
<l>temporis, hos loeta pellege fronte libros.</l>
<l>Qualem te populis redeuntem ostendis ab hoste</l>
<l>deleto, talis carmina nostra lege.</l>
<l>Quando tuos potero foelix spectare triumphos,</l>
<l>victricem tanget cum mea dextra manum?</l>
<l>Tam longo quamquam spatio me dividat aequor,</l>
<l>fama tamen montes transvolat et maria,</l>
<l>suspensoque mihi pandet tua gesta, Mathya,</l>
<l>gesta sophocleo vix referenda pede.</l>
<l>Tunc me non humilem, princeps, mirabere vatem,</l>
<l>si tanto norim me placuisse duci.</l>
</lg>
</div2><div2>
<head>2.</head>
<argument><p>Triumphus et vita Mathiae regis admiranda, versu heroico percursa</p></argument>
<lg>
<l>Magnanimi aeternos Regis memorare tryumphos</l>
<l>gestaque Pindaricis numeris scribenda Mathiae</l>
<l>fert animus; sed nil vestro sine numine tentem,</l>
<l>Pyerides. At tu, princeps, mihi pande recessum,</l>
<l>Calliope, ut liceat penetrare Helicona sonorum</l>
<l>Parnasique sacras haurire biverticis undas.</l>
<l>Virtutis iam mater erat praesaga futurae:</l>
<l>se parere ingentem clipeum per somnia vidit</l>
<l>ex adamante, trucis quo tela immania turci</l>
<l>Pannonia arceret procul et contemneret hostem;</l>
<l>ac prodire suis validam genitalibus hastam</l>
<l>cernebat, cuius tremeret Germania motu,</l>
<l>illiricae venetumque urbes ac Thracia fortis,</l>
<l>Pontus et Euxinus vertebat terga pavore.</l>
<l>Omnia victori redeunti ex hoste marito</l>
<l>grandia conceptae narrat miracula prolis</l>
<l>alma parens certumque ducem regemque futurum</l>
<l>Ungariae affirmat, quo non foelicior alter</l>
<l>sit regum, insignis pariter pietate vel armis.</l>
<l>Subrisit coniux uxorisque omine laetus</l>
<l>expectat tacite maturi tempora partus.</l>
<l>Fraterno postquam novies sua cornua Phoebe</l>
<l>lumine complevit, materna prodiit alvo</l>
<l>in lucem egregius signis regalibus infans,</l>
<l>cui nomen genitor divina sorte Mathyiam</l>
<l>imponi iussit. Vix prima adoleverat aetas,</l>
<l>artibus ipse bonis pueriles imbuit annos:</l>
<l>romanum eloquium didicit clarosque poetas,</l>
<l>historicosque omnes miro pellegit amore</l>
<l>evolvitque sacrae divina volumina chartae,</l>
<l>inter et aequaevos nuda luctare palestra,</l>
<l>sparthano de more, puer dorsoque volantis</l>
<l>vectus equi in parvos didicit deflectere giros</l>
<l>quadrupedem indomitum, iaculoque insignis et arcu</l>
<l>parthorum certas potuit superare sagictas.</l>
<l>Bellorumque omnes artes iuvenilibus annis</l>
<l>edoctus, meruit pugnae sub patre Ioanne,</l>
<l>ductore insigni, quo non praestantior armis</l>
<l>dux fuit et nulli in bello velocior astus,</l>
<l>cum metus urgeret, nullique audacia maior.</l>
<l>Sub tali ac tanto princeps genitore Mathyas</l>
<l>edoctus, merito regni iam dignus habenis</l>
<l>visus erat; sed livor edax post funera patris</l>
<l>egerat extorrem profugumque in carcere regis</l>
<l>externi. Tantum potuit sua cognita virtus</l>
<l>et caeleste Dei donum et solertia matris,</l>
<l>Pannoniae ut proceres dominum regemque crearent.</l>
<l>Extemplo velox it cuncta per opida rumor</l>
<l>principis electi magnus quae perluit Ister.</l>
<l>Tunc subito ingenti certatim gaudia plausu</l>
<l>efundunt laeti populi iuvenesque senesque</l>
<l>solemnem coluere diem regnique coronam</l>
<l>in patriam nondum regi misere reverso.</l>
<l>Nam, spectata ducis virtus moresque probati</l>
<l>magnifico quales poscas in principe, cunctas</l>
<l>amovere moras. Primus sua tradere iura</l>
<l>quisque sibi accelerat, velut esse culpa secundum</l>
<l>in regis iurare manus. Ruit undique vulgus</l>
<l>visendi studio et dextram contingere certant.</l>
<l>Foelices illi qui sunt rectore sub uno</l>
<l>prestanti! Hunc proceres et plebs ceu numen adorent,</l>
<l>qui bello fortis surgentes arceat hostes</l>
<l>quique regat iustus populos in pace quietos.</l>
<l>Talis magnanimi proles generosa Ioannis</l>
<l>in regnum Ungariae est populo plaudente reversus.</l>
<l>Nec spes decepit. Subito namque expulit omnes</l>
<l>infames nullumque suis est passus in oris</l>
<l>sistere qui veluti saevae contagia pestis</l>
<l>exemplo posset sanctos corrumpere mores.</l>
<l>Praecipue furtis saevisque latronibus instans</l>
<l>purgavit latos fines saltusque malignos,</l>
<l>ut nunc per totum regnum secure, viator,</l>
<l>carpere iter tutum nullo discrimine possis.</l>
<l>Mox etiam edicto lascivas respuit artes;</l>
<l>iussit et indomitam pubem exercere palestram</l>
<l>in pratis magnumque Istrum tranare lacertis;</l>
<l>quadrupedisque citi pronos decurrere dorso</l>
<l>telaque torquere et gladios vibrare micantes.</l>
<l>Ungarus hanc unam didicit mavortius artem,</l>
<l>militiam et grave Martis opus tolerare sub armis,</l>
<l>vel cum bruma, gelu et glacie, compescuit Istrum</l>
<l>alpigenamque Savum, rapidi vel flumina Drausi,</l>
<l>seu cum torrentes exurit Sirius agros:</l>
<l>sub galea divoque manent, exempla secuti</l>
<l>principis invicti. Iam formidabile nomen</l>
<l>pannonium cunctis populis lateque furentes</l>
<l>invictosque olim Turcos reiecit ab arvis</l>
<l>Dalmatiae trepidosque metu disiecit ad Hemum.</l>
<l>At Danaum eversor, Scythicis qui erupit ab oris,</l>
<l>Turcorum princeps, nulli feritate secundus,</l>
<l>turpe putans, populis a se iam mille subactis,</l>
<l>uni terga duci dare, protinus impiger omnes</l>
<l>imperii collegit opes magnoque furore</l>
<l>dalmaticos populatus agros Drausique sonantis</l>
<l>iam rapidas multis alis traiecerat undas.</l>
<l>At non conctatus nec segnis, martius heros</l>
<l>robore collecto ruit obvius Ungarus hosti.</l>
<l>Nec mora fit pugnae: instructis exercitus armis,</l>
<l>ut belli sonuere tubae, prorupit uterque</l>
<l>et primum iactis obscurant aethera telis</l>
<l>innixique hastis transfigunt pectora longis.</l>
<l>Exoritur clamor, crebris sonat ictibus aether;</l>
<l>ut coiere manus, destringunt cominus enses</l>
<l>fulmineos nudisque petunt mucronibus hostem.</l>
<l>Ungarus instat atrox, sed nec cessere latrones</l>
<l>(sic scythico immanis fertur cognomine Turcus).</l>
<l>Hic quoniam Europae populos ditione subegit</l>
<l>victor et egregiam Bisanti diruit urbem,</l>
<l>secum indignatur quod pugnet viribus aequis</l>
<l>accola Dannubii tentetque lacessere bella.</l>
<l>Ungarus at contra miles mavortius ensem</l>
<l>fulmineum rotat et densas prorumpit in alas,</l>
<l>Turcorum assuetus rabiem frenare furentem;</l>
<l>vertere terga hosti victosque excedere campis</l>
<l>istricolae duxere nefas vix morte piandum;</l>
<l>preterea impellit chari praesentia regis.</l>
<l>Qui, qua tela videt densissima, primus in hostem</l>
<l>urget equum, scindit cuneos densosque maniplos</l>
<l>disrumpit secumque viam mucrone patentem</l>
<l>efficit. Ut fulmen nubes, ut chillo columbos,</l>
<l>ut tigris pecudes, ut praeceps vertice saxum,</l>
<l>ut sata prosternit plenus rupto obice torrens;</l>
<l>sic Christi invictus ductor secat agmina ferro,</l>
<l>nec iam Turcorum possunt durare cohortes.</l>
<l>Ceduntur pedites, versis labuntur habenis,</l>
<l>castra petunt equites fusi valloque relicto</l>
<l>per nota in patrias fugiunt compendia sedes.</l>
<l>Instat victor ovans noctesque diesque Mathyas</l>
<l>multaque tardantum in latis dat funera campis.</l>
<l>Intumuit rapidus spumanti sanguine Drausus</l>
<l>vorticibusque atris prostrata cadavera volvens,</l>
<l>alpigenam sanie maculavit decolor Istrum.</l>
<l>Nec iam contentus patrios defendere fines,</l>
<l>dux alacer celsis munitas montibus arces</l>
<l>teucrorum expugnat; caesis pulsisve colonis,</l>
<l>opida christicolis et fido milite replet.</l>
<l>At scythici non dum feritas mollita tyranni</l>
<l>excursare audet rursusque invadere fines</l>
<l>dalmaticos tentatque Savum penetrare sonorum.</l>
<l>Horret adire tamen nec credere longius audet,</l>
<l>pannonium totiens experta; binominis Istri</l>
<l>robur et alba suis inhumatis ossibus arva</l>
<l>formidat; nec, victa, potest absistere bello.</l>
<l>Verum, ubi nequicquam regem superare Mathyam</l>
<l>regnator Troiae potuit, se vertit ad oram</l>
<l>Ausoniae socerique urbem expugnavit Idruntum</l>
<l>placavitque italo Turcorum sanguine manes.</l>
<l>Tunc metus Hexperiae trepidas invaserat urbes,</l>
<l>barbara gens tanto fuerat bacchata furore.</l>
<l>Dux Calabrum, suus affinis, fortissimus heros,</l>
<l>collecto Ausoniae victrices robore turmas</l>
<l>invasit retroque hostem detorsit in urbem,</l>
<l>sed frustra inclusos munita obsedit Idrunto.</l>
<l>At rex pannonius socero miserisque Latinis</l>
<l>mille viros misit, fortissima pectora bello</l>
<l>Herbariumque ducem, quo non solertior alter</l>
<l>nec magis assuetus Turcorum occurrere telis</l>
<l>extitit. Adventu cuius conterritus hostis</l>
<l>non ausus fuit in campos prodire, sed intus</l>
<l>servabat tutos trepida formidine muros.</l>
<l>Tandem ubi nulla fugae nec spes erat ulla salutis</l>
<l>tradidit Alphonso quas bello coeperat arces.</l>
<l>Servata est igitur per te, venerande Mathya,</l>
<l>Italia, horrendi extinguens incendia belli</l>
<l>ac formidandae solvens primordia cladis.</l>
<l>Te quoque terribilem sensit Germania regem,</l>
<l>ipse licet Caesar sumptis invaserit armis</l>
<l>pannonios Federigus agros; Venetusque superbus,</l>
<l>nequa tuas merces deferri possit in urbes,</l>
<l>illiricos statione sinus observet et undas</l>
<l>adriacas faveatque tuo contrarius hosti!</l>
<l>Tu tamen invictus partes discurris in omnes</l>
<l>ac diversa simul pertentas proelia victor.</l>
<l>Nunc scythicos urges Belgradi ex arce colonos</l>
<l>et simul ipsa tua pulsatur porta Viennae</l>
<l>cuspide et immanes Dacos a finibus arces.</l>
<l>Te quisquis ledet, sciat irritare cabrones;</l>
<l>nec iam sarmaticus gaudet bella impia Caesar</l>
<l>te contra movisse; dolet pacemque reposcet,</l>
<l>ut reor, et longo firmabit foedere pactum.</l>
<l>Salve, magnanimi proles invicta Ioannis!</l>
<l>Salve, bellipotens praesentis gloria saecli!</l>
<l>Tu nazareni dux invictissime Christi</l>
<l>Maumettis potes insanos frenare furores;</l>
<l>tu sacrosanctae es fidei fortissimus umbo</l>
<l>hastaque, nostra salus at Turcis pestis et horror.</l>
<l>Quo nunc divinas percurram carmine laudes?</l>
<l>Quae quibus anteferam? Rerum me copia vincit.</l>
<l>Perstrinxisse sat est; forsan tua fortia facta,</l>
<l>rex invicte, canam magni post proelia Carli,</l>
<l>quae cecini multum insudans ter quinque per annos.</l>
<l>Ocia si nobis dederit Florentia mater</l>
<l>qualia Mecenas, longo memorabilis evo,</l>
<l>Virgilio tribuit, si non urgebit egestas,</l>
<l>magna Sophocleo referam tua gesta coturno.</l>
</lg>
</div2><div2>
<head>3.</head>
<argument><p>Ad regem Mathyam ut, cum ocium detur, epigrammata sua legat ex sacris litteris deprompta</p></argument>
<lg>
<l>Si quando, armipotens, tibi cessat bellica cura,</l>
<l>ocia cum fuerint, carmina nostra lege.</l>
<l>Hic nihil obscenum invenies, quod principis aures</l>
<l>ofendat, sed quae virgo Catoque legat.</l>
<l>Non haec composui vatum de more priorum;</l>
<l>crebrior est Pallas quam mihi dicta Venus,</l>
<l>plurimaque inseritur nostris sententia chartis;</l>
<l>nil preter Christum carmina nostra sonant.</l>
<l>Deduxique novem in Christi sacra templa sorores:</l>
<l>per me Calliope est initiata sacris.</l>
<l>Non Ippocrinem sed batisteria potat</l>
<l>Iordanisque sacri est gratior unda choro.</l>
<l>tu quoque catholicae fidei rex unice cultor,</l>
<l>casta fluentini carmina vatis ama.</l>
</lg>
</div2><div2>
<head>4.</head>
<argument><p>Ad Regem Mathyam cui libellos suos commendat qui properent ad eum patronum et ornatorem ire</p></argument>
<lg>
<l>Ad te festinant sine me, rex, ire libelli;</l>
<l>non mare, non longas pertimuere vias.</l>
<l>Iam defensorem, iam te posuere patronum,</l>
<l>iam sordent illis, tecta paterna, lares.</l>
<l>Iam nequeo retinere domi, nidoque relicto</l>
<l>ut Phoebi corvus iam sine matre volat,</l>
<l>sic volucres rapidis decurrunt passibus ad te;</l>
<l>devovi hos, postquam sic voluere, tibi.</l>
<l>Demisso his iussi vultu tibi ferre salutem,</l>
<l>poplite deflexo cum tua tecta petent;</l>
<l>vertice nudato tum suplice voce perorent;</l>
<l>aAdiungant lepidos cum gravitate sales.</l>
<l>Sintque breves; nullum mordaci scommate ledant;</l>
<l>sint nitidi et terso dulciter ore sonent</l>
<l>oreque virgineo prope te nil turpe loquantur;</l>
<l>respuit obscenos regia casta iocos.</l>
<l>Sin secus accedent, detorques ocius ad nos,</l>
<l>ut castigatos virga paterna notet.</l>
</lg>
</div2><div2>
<head>5.</head>
<argument><p>Ad librum suum, ut se ostendat Beatrici reginae Pannoniae, poetarum fautrici</p></argument>
<lg>
<l>Pannonii regis cum celsam intraveris aulam,</l>
<l>reginae thalamos, parve libelle, pete.</l>
<l>Haec Ferdinandi est soboles generosa Beatrix;</l>
<l>vatibus haec sacris semper amica fuit.</l>
<l>Postquam dicta salus, et dextrae dextera nexa est,</l>
<l>exposcet subito: “Qualis et unde venis?”.</l>
<l>Dic te syderei prodire e dogmate Christi,</l>
<l>dic te socratici multa referre libri,</l>
<l>et Latii magni tuscis a finibus hospes</l>
<l>tam longum per iter regia tecta subis.</l>
<l>Abs te scire viae causam si forte requirat,</l>
<l>quid dices, tyrius cum notet ora pudor?</l>
<l>Dic te magnanimi commentum gloria regis</l>
<l>Pannoniam adtraxit. Nil tamen ipse petas;</l>
<l>te legat, hoc sat erit: si non explosus abibis,</l>
<l>scommata non poterunt saeva nocere tibi.</l>
<l>Pertenuem censum domini narrabis egeni;</l>
<l>nil tamen eflagites, ne ve protervus eris.</l>
<l>Sponte dabit; nihil ipse petes suplexque tacebis:</l>
<l>nam qui non poscit, munera plura feret.</l>
</lg>
</div2><div2>
<head>6.</head>
<argument><p>Cur, relicto carmine heroico, epigrammata scribat.</p></argument>
<lg>
<l>Cur brevia alternis epigrammata versibus edam</l>
<l>si quaeris, potius quam fera bella canam,</l>
<l>cum magis altiloquo currat mea Musa coturno,</l>
<l>non debent magno carmine parva cani,</l>
<l>et quandoque iuvat deserto monte per imas</l>
<l>tendere iter valles et variare vices.</l>
<l>Nec minor in tenui labor est, nec gloria dispar,</l>
<l>nec pariter cunctis carmina quaeque placent.</l>
<l>Non idem est gustus: tu velles dulcia vina,</l>
<l>ipse casentinis acida nata iugis.</l>
<l>Hic teneros elegos et salsa epigrammata vellet,</l>
<l>tu legis altiloqui carmina Virgilii.</l>
<l>Illi igitur debetur honos et gloria maior,</l>
<l>ingenio multis qui placuisse potest.</l>
</lg>
</div2><div2>
<head>7.</head>
<argument><p>Patientia in adversitate tamquam aurum in fornace probatur</p></argument>
<lg>
<l>Rebus in adversis patientia vera probatur:</l>
<l>cuius traiecit pectora sermo Dei,</l>
<l>hic non concutitur, rebus nec luget ademptis;</l>
<l>cui charitas domini est, nil habet ille mali,</l>
<l>haeret quippe Deo vinclo mens nexa tenaci:</l>
<l>ergo quis esse potest cum charitate miser?</l>
</lg>
</div2><div2>
<head>8.</head>
<argument><p>Qui sequitur praecepta Dei numquam erit infoelix. Quod Christus fecit, nos imitari debemus.</p></argument>
<lg>
<l>Vis salvus fieri? Crucifixi signa sequaris;</l>
<l>huius enim castris nemo perire potest.</l>
<l>Si praecepta ducis servaveris omnia, numquam</l>
<l>hostis fallacis decipiere dolis.</l>
<l>Victor eris, si nudus eris: audacior ibis</l>
<l>quo suadet princeps, quo iubet ire Deus.</l>
<l>Auratos currus ussit pellaeius heros</l>
<l>exemplumque sui est turba secuta ducis,</l>
<l>ut vacuus gaza Persarum victor ad Indos</l>
<l>curreret, ut minime sarcina tardet iter.</l>
<l>An miles Christi, caeli qui tendit ad arcem,</l>
<l>divitias secum tam grave portet honus?</l>
<l>Rex regum, Christus, sine tecto vixit egenus:</l>
<l>tu, Christi cum sis miles, habebis opes?</l>
</lg>
</div2><div2>
<head>9.</head>
<argument><p>Quod difficile est optare et possidere divitias sine crimine, nec simul Deus et divitiae amari possunt.</p></argument>
<lg>
<l>Esse cupis foelix et nullo crimine dives</l>
<l>et cupis aeterni regna videre Dei?</l>
<l>Nil agis, infoelix! Optas contraria vota:</l>
<l>vis fieri magna cum gravitate levis.</l>
<l>Non geminis opus est, sed pes tibi sufficit unus:</l>
<l>unica per callem ducit ad astra via:</l>
<l>angelico effectus Iacob certamine claudus,</l>
<l>diversum ut vitae nosceret offitium.</l>
<l>Quo poteris pacto fieri sine crimine dives?</l>
<l>Nec cum divitiis Christus amandus erit.</l>
</lg>
</div2><div2>
<head>10.</head>
<argument><p>Ad regem Mathyam bello ac pace insignem</p></argument>
<lg>
<l>Virtutis iam fama tuae totum occupat orbem,</l>
<l>extremi fines exit ad Occeani.</l>
<l>Pannoniis nuper veniens germanus ab oris,</l>
<l>dixit quae bello quae quoque pace geras,</l>
<l>Scilicet ut regum non sit te iustior alter,</l>
<l>Turcorum exitium Christicolumque salus.</l>
<l>Armis turpe putas vinci, sed turpius auro:</l>
<l>Munera te nemo largius ulla dedit.</l>
</lg>
</div2><div2>
<head>11.</head>
<argument><p>Contra Averoim commentatorem Catholicae fidei impium hostem</p></argument>
<lg>
<l>Perfide, quid dixti intellectus ut unicus omnes</l>
<l>permeat et Christi carpis, inique, sacra?</l>
<l>Tam dirum unde nefas? Quae te dementia coepit?</l>
<l>Qua demonstrari vis ratione Deum,</l>
<l>cum sis finitus, cum sis mortalis, at ille</l>
<l>incircumscriptus cum sit et omnipotens?</l>
<l>Miraris potuisse Deum de virgine nasci;</l>
<l>quod nostra induerit corpora, monstra putas,</l>
<l>ut nos a primae purgaret origine labis:</l>
<l>haec delirantis somnia dicis anus.</l>
<l>Qui fecit caelum, qui certos ordine cursus</l>
<l>distinxit, facere hoc cur potuisse negas?</l>
<l>Perfide, christicolas ludis dicisque loquaces,</l>
<l>demonstrant fidei quod ratione nihil.</l>
<l>Tum quia corpus edant Christi potentque cruorem,</l>
<l>tygridas immanes Lestrigonasque vocas.</l>
<l>Sentires aliter forsan, sacra mystica Christi,</l>
<l>depositis tenebris, si tibi nota forent.</l>
<l>Inmundis sed quis dabit aurea munera porcis?</l>
<l>I procul a Christi relligione, canis!</l>
</lg>
</div2><div2>
<head>12.</head>
<argument><p>In coelo sunt omnes foelices sine invidia, licet dispari sint gloria</p></argument>
<lg>
<l>Sydereos cives vis tanta innectit amoris,</l>
<l>nullius ut tangat pectora livor edax.</l>
<l>Est omnis aeque foelix, sed gloria dispar:</l>
<l>pro meritis non dat plus ve minus ve Deus.</l>
<l>Quoque cares loetus gaudebis ut alter abundet,</l>
<l>ceu dederit Christus talia dona tibi,</l>
<l>noris quippe Deum tribuisse haec omnia iuste;</l>
<l>aequa Deus meritis premia cuncta dedit.</l>
<l>Nec plura optabis, contentus sorte minori,</l>
<l>quodque Deus dederit, perdere nemo potest.</l>
<l>Summum, crede, bonum coelo reperitur in alto,</l>
<l>quod tollet nullo tempore longa dies.</l>
</lg>
</div2><div2>
<head>13.</head>
<argument><p>De fama, quae est acre telum ad res obeundas</p></argument>
<lg>
<l>Charior argento fama est; qui negligit illam,</l>
<l>virtutis nunquam cura futura sibi est.</l>
<l>Ad res fama acer stimulus perhibetur agendas,</l>
<l>qua sine ceu pecudes quisque iacebit iners.</l>
<l>Quem non fama movet, nequicquam hortabere segnem;</l>
<l>non hominum in coetu connumerandus erit.</l>
</lg>
</div2><div2>
<head>14.</head>
<argument><p>Non debemus querere longam sed vitam bonam</p></argument>
<lg>
<l>Qui vitae brevitate dolet, cupit ille laborem</l>
<l>et procul a portu per mare tendit iter.</l>
<l>Quem Deus imposuit, cunctis est finis habendus,</l>
<l>seu brevis est vitae, seu tibi longa via.</l>
<l>Non quantum vivas quaeras, et tempora perdas,</l>
<l>sed bene; sat longa est, cui bona vita fuit.</l>
</lg>
</div2><div2>
<head>15</head>
<argument><p>Contra avarum, qui magis pecunie quam amicitiae studeat</p></argument>
<lg>
<l>Ah, quanto melius tibi veros esset amicos,</l>
<l>undique quam magnas quaerere divitias!</l>
<l>Nulli cura minor dulces reperire sodales,</l>
<l>sed regum magnas continuare domos.</l>
<l>Dimidium, mihi crede, tui est iocundus amicus:</l>
<l>quo pacto poteris parte carere tui?</l>
</lg>
</div2><div2>
<head>16.</head>
<argument><p>Contra perfidum qui fidem fregerat quae etiam hostibus servari debet</p></argument>
<lg>
<l>Vincula, crede mihi, prisci maiora Quirites</l>
<l>porrectae dextrae non habuere fide.</l>
<l>Regulus immanes rediit moriturus ad hostes,</l>
<l>cui vita fuerat charior alma fides.</l>
<l>Non dulces nati et lachrymae tenuere gementis</l>
<l>coniugis et patriae non tenuere preces.</l>
<l>Et non dum coelo Christus descenderat alto,</l>
<l>nec dederat legis foedera sancta Deus.</l>
<l>Nos, genus electum, nos, Christi sacra propago,</l>
<l>servemus mira relligione fidem.</l>
</lg>
</div2><div2>
<head>17.</head>
<argument><p>Qui culpam defendit, peccatum congeminat</p></argument>
<lg>
<l>Si culpae defensor eris, geminabitur error;</l>
<l>impunita solet crescere nequitia.</l>
<l>Repperit improbitas iam nunc quaecumque patronem,</l>
<l>defensore suo crimina nulla carent.</l>
<l>Utilius, mihi crede, bonis sua dona negare est</l>
<l>quam meritas poenas non posuisse malis.</l>
</lg>
</div2><div2>
<head>18.</head>
<argument><p>De magnificentia Dei, qui amicis suis liberalibus et bonis centupla munera condonat</p></argument>
<lg>
<l>Centupla dona Deus tribuit sua sacra colenti</l>
<l>saepeque promissis munera plura dedit.</l>
<l>Qui bona pauperibus Christi donarit amore,</l>
<l>foenore centeno multiplicabit opes.</l>
</lg>
</div2><div2>
<head>19.</head>
<argument><p>Mors acerbior est diviti quam pauperi. Nihil praeter culpam et vir tutem portatur ad Inferos</p></argument>
<lg>
<l>Divitias cumulas? Maior te poena sequetur,</l>
<l>depones aegre cum moriturus opes.</l>
<l>Quid facies? Stygias aurum non fertur ad undas,</l>
<l>sed culpa aut virtus, illa vel illa comes.</l>
<l>Nudus erit miles, curaque solutus ab omni,</l>
<l>qui sequitur nudi principis arma Dei.</l>
</lg>
</div2><div2>
<head>20.</head>
<argument><p>Ad urbem Florentiam, ut nihil timeat si odium contra cives suos ponat, servata iustitia</p></argument>
<lg>
<l>Te nunquam externi violentia subruet hostis;</l>
<l>si sis fida, tibi nemo nocere potest.</l>
<l>Omnis civilis discordia diruit urbes,</l>
<l>interna est labes omnis origo mali.</l>
<l>Scipio servabat merito Carthaginis arces,</l>
<l>interni tanquam frena futura mali.</l>
<l>Quas postquam evertit sententia magna Catonis,</l>
<l>impia romanas vertit Erinis opes.</l>
<l>Nec sortem adversam damnes, Florentia, sed te;</l>
<l>nemo tuum externus subruet imperium.</l>
<l>Exemplum genitricis habes, manet exitus idem;</l>
<l>impia nascentis semina tolle mali!</l>
<l>Si fuerint proceres iusti, concordia foelix</l>
<l>nascetur; regum quis tibi obesse potest?</l>
</lg>
</div2><div2>
<head>21.</head>
<argument><p>Fortuna prospera nunquam fuit cuiquam diuturna, sed plerunque infoelices exitus morantur illam.</p></argument>
<lg>
<l>Divitiis et honore tumes foelixque videris</l>
<l>quod tibi nil dederit sors violenta mali.</l>
<l>Nota tibi est Cresi, samiorum nota tyranni</l>
<l>fortuna: eventus dirus utrisque fuit.</l>
<l>Nescis fallacis quot luserit aura sereni</l>
<l>et medio in portu saepe carina perit?</l>
<l>Cui nihil adversi per longum contigit aevum,</l>
<l>iam sibi pernitiem noscat adesse suam.</l>
<l>Sin vero ad mortem duret fortuna secunda,</l>
<l>altera post mortem vita futura gravis.</l>
<l>Quid narrem heroas per mille pericula Christi</l>
<l>vulneribus coelum vix meruisse suis?</l>
<l>Caecuba tu potas, auroque insignis et ostro:</l>
<l>eternam patriam sic peperisse putas?</l>
<l>Militibus Christi longe est inimica Voluptas;</l>
<l>pauperibusque magis dat sua regna Deus.</l>
</lg>
</div2><div2>
<head>22.</head>
<argument><p>Contra avarum, qui divitias cumulat summo labore, quas sit relicturus hostibus suis.</p></argument>
<lg>
<l>Quid petis, infoelix, quid te noctesque diesque</l>
<l>excrucias? Demens, in tua fata ruis!</l>
<l>Quaeris opes terramque omnem disquiris et aequor,</l>
<l>ut tibi maiori foenore crescat onus.</l>
<l>Sub quo servitio, sub quo cruciere tyranno!</l>
<l>Rodit enim semper vermis avaritiae,</l>
<l>saevior inque dies instat veniente senecta,</l>
<l>urget et extremo mortis in articulo.</l>
<l>Utere quaesitis et amicis loetus egenis</l>
<l>partire: hoc pacto multiplicabis opes,</l>
<l>antea confringat quam fila novissima Cloto,</l>
<l>arbitrio foelix ut moriare tuo.</l>
<l>Quippe haeres seram locupletis funeris horam</l>
<l>anxius expectat fataque tarda dolet;</l>
<l>haeredis fletum dicunt sub tegmine risum.</l>
<l>I, cumula, demens, hostibus ista tuis!</l>
<l>Amittes nunquam quae tu donabis amicis;</l>
<l>quas tibi conservas, alter habebit opes.</l>
</lg>
</div2><div2>
<head>23.</head>
<argument><p>Ad Michaelem filium suum, quem hortatur ad studia humanitatis in tenera aetate</p></argument>
<lg>
<l>Indole tam clara notus, charissime fili, es,</l>
<l>ut factis iam sit fama probanda tuis.</l>
<l>Ne nomen perdas et fama feratur inanis,</l>
<l>hoc igitur debes pervigilare magis.</l>
<l>Te pater et patruus moveant, tibi gloria calcar</l>
<l>admoveat, stimulos det tibi laudis amor.</l>
<l>Nil duce desperes, iuvenis, virtute parare;</l>
<l>sed non cunctandum est: labitur hora celer.</l>
<l>Dum puer es — studiis haec apta est omnibus aetas —</l>
<l>incumbe, et stili sit tibi cura prior,</l>
<l>quem solers multum scribendo effeceris usu;</l>
<l>doctrinae interea cura secunda tibi.</l>
<l>Sed pro comperto est, quicquid iuvenilibus annis</l>
<l>perdisces, tollent tempora nulla tibi.</l>
<l>Pravorum ut pestem in primis commertia vites:</l>
<l>haec aetas vitiis pronior esse solet.</l>
<l>Rumpe moras, nam vita brevis longissimaque ars est,</l>
<l>et post fata bonis longa futura quies.</l>
</lg>
</div2><div2>
<head>24.</head>
<argument><p>Contra eos qui volunt in hac vita requiescere, ut eterne laborent in altera</p></argument>
<lg>
<l>Quisquis in hac — demens! — quaerit requiescere vita,</l>
<l>altera plena sibi vita laboris erit.</l>
<l>Currimus hac omnes, capiunt sed praemia pauci;</l>
<l>non hic desidiae est nequitiaeque locus.</l>
<l>Segnitiem nobis prohibet certamen et hostis</l>
<l>saevus et aeternae mortis ubique pavor.</l>
<l>Nos alacres reddat promissi gloria coeli,</l>
<l>quam Deus athletis, praemia certa, dabit.</l>
<l>Vel penae aeternae vel dona aeterna dabuntur:</l>
<l>quem vitae istius terreat ergo labor?</l>
</lg>
</div2><div2>
<head>25.</head>
<argument><p>Contra ambitiosos, ostendens vitam tyrannicam et procerum esse miserrimam</p></argument>
<lg>
<l>Si scires quanto discrimine vita tyranni</l>
<l>vexetur, dicas tristius esse nihil.</l>
<l>Regna velut pestem fugeres Syllamque cruentum</l>
<l>laudares, posuit cum sua regna ferox.</l>
<l>Magnanimi contra damnares Caesaris arma,</l>
<l>cum patriae iniecit ferrea vincla suae.</l>
<l>Mille dolis petitur populi procerumque tyrannus:</l>
<l>quae nox cum somno est, quae sine lite dies?</l>
<l>Inviso regi nunquam fuit ulla voluptas</l>
<l>unaque sollicito non vacat hora metu.</l>
<l>Impendere sibi totidem quibus imperat hostes,</l>
<l>et sciat esse sibi tela inimica domi.</l>
<l>Quid miserabilius sine amicis ducere vitam?</l>
<l>Hosti comuni sed quis amicus erit?</l>
<l>Quod petitur multis, magno discrimine habetur;</l>
<l>pestifera invidia regia nulla caret.</l>
<l>Sis bonus ipse licet, populi si flectis habenas,</l>
<l>tu tamen invidiae cuspide fossus eris.</l>
<l>Ambitio praeceps omnique inimica quieti est;</l>
<l>ex hoc nequitiae fonte venena fluunt.</l>
</lg>
</div2><div2>
<head>26.</head>
<argument><p>Quod contritio culpae ad caelestis regni recuperationem pernecessaria est</p></argument>
<lg>
<l>Quisquis holympiaci fieri vult incola regni,</l>
<l>a&lt;d&gt;missae culpae lugeat usque notam.</l>
<l>Corde gerat tanquam descriptum in codice crimen,</l>
<l>possit ut erroris penituisse magis.</l>
<l>Semper et instantis circum se limina mortis</l>
<l>horreat et iustum cogitet esse Deum,</l>
<l>quam sit vita brevis, quam sit fugitiva voluptas</l>
<l>et solidum nostris rebus inesse nihil.</l>
<l>Nec quenquam invenies ex omni sorte beatum,</l>
<l>ni mundo extremum clauserit ore diem.</l>
</lg>
</div2><div2>
<head>27.</head>
<argument><p>Nullus imperator maiora praemia dedit suis militibus quam Christus, qui regnum coeli suis Christianis commilitonibus impartitur</p></argument>
<lg>
<l>Militibus si dona suis dat Christus Holympum,</l>
<l>cur piget in castris aera merere suis?</l>
<l>Terrestrem ob patriam magni cecidere Quirites;</l>
<l>impulerat tantus pectora laudis amor.</l>
<l>Nos ob caelestem patriam pugnare pigebit,</l>
<l>inmensum paritur cum sine fine decus?</l>
<l>Si tantum ob viridis sudavit flondis honorem</l>
<l>Groecia, cum volucri pulsus Olympus equo est,</l>
<l>nos erimus resides ob gemmea serta triumphi</l>
<l>aeterni? An quisquam desidiosus erit?</l>
</lg>
</div2><div2>
<head>28.</head>
<argument><p>Quod inanibus curis impliciti homines aeterna relinquant</p></argument>
<lg>
<l>“O curas hominum vanas”! Sic Persius orsus</l>
<l>ostendit nobis mentis inesse parum,</l>
<l>qui curvi in terris vivamus more ferarum,</l>
<l>ignaros quo mens, quo Deus ipse vocet.</l>
<l>Hic sumus athletae, certandum est: praemia coelum</l>
<l>victores, victos Tartara saeva manent.</l>
<l>Instat atrox hostis, noctesque diesque minatur</l>
<l>exploratque aditus in tua corda, ferox,</l>
<l>ut si cessantem nec viderit arma tenentem,</l>
<l>continuo occultis te petet ipse dolis.</l>
<l>Non ita nocturnus lupus insidiatur ovili,</l>
<l>cum siccas fauces urget iniqua fames.</l>
<l>Sic vigil insidiis daemon tua pectora circum</l>
<l>excubat, inquirens quo capiare modo.</l>
</lg>
</div2><div2>
<head>29.</head>
<argument><p>De charitatis laudibus</p></argument>
<lg>
<l>O charitas dilecta Deo, pretiosior auro!</l>
<l>O charitas cunctis anteferenda bonis!</l>
<l>Per te de coelo aeterni sapientia regis</l>
<l>infusa est utero, virgo Maria, tuo.</l>
<l>Humanum per te genus est a morte redemptum,</l>
<l>per te syderei est ianua aperta poli.</l>
<l>Te sine perfectum nihil est, tu forma bonorum es.</l>
<l>Cui non est charitas, nil habet ille boni.</l>
</lg>
</div2><div2>
<head>30.</head>
<argument><p>Nihil est avaro miserabilius, cuius vitium ad mortem perdurat, semper crescens</p></argument>
<lg>
<l>Heu, quanto argentum discrimine quaeris et aurum!</l>
<l>Infoelix, laqueos instruis ipse tibi!</l>
<l>Carpit inops securus iter, nec tela nec hostes</l>
<l>latronumque dolos insidiasque timet.</l>
<l>Tu vero ad motae pallescis harundinis umbram;</l>
<l>cura vigil noctes te cruciatque dies.</l>
<l>Crescit avara sitis faucesque exsiccat hanelas:</l>
<l>quoque magis potat, plura requirit idrops.</l>
<l>Omne aliud vitium longaeva aetate senescit,</l>
<l>nummorum solus sed iuvenescit amor.</l>
</lg>
</div2><div2>
<head>31.</head>
<argument><p>Contra curiosos et inquirentes scire causam divinae Trinitatis</p></argument>
<lg>
<l>Quaeritis aeterni causas cognoscere Christi,</l>
<l>cur tres, cur unus, cur homo sitque Deus:</l>
<l>“Aequalisque patri est, et cum genitore coaevus?</l>
<l>Procedit sicuti spiritus ille sacer?”</l>
<l>Occeani guctas et harenae noscere grana</l>
<l>vellereque e coelo quaeritis astra manu!</l>
<l>Puro corde fides portam reserabit Holympi;</l>
<l>ostendi humana non ratione potest.</l>
</lg>
</div2><div2>
<head>32.</head>
<argument><p>Ad Franciscum Bandinum Florentinum, pannonii regis familiarem, cui libellos suos commendat</p></argument>
<lg>
<l>Pignora chara tibi fidi veterisque sodalis,</l>
<l>commendo nostros, dulcis amice, libros.</l>
<l>Per te aditus pateant, Bandine; ad regia tecta</l>
<l>deduc atque illis dirige, frater, iter.</l>
<l>Nempe verecundo forsan nimis ore timebunt,</l>
<l>regina ac regis prepediente metu.</l>
</lg>
</div2><div2>
<head>33.</head>
<argument><p>Ad Callimachum etruscum poetam insignem, pannonii regis amicum</p></argument>
<lg>
<l>Callimache, aeterni renovas qui nomina vatis,</l>
<l>nec sinis ut versu sit prior ille tuo,</l>
<l>etrusci vatis peregrinum suscipe carmen</l>
<l>hospitiumque illi praebe, poeta, tuum.</l>
<l>Commendes precor ut docto mea carmina regi</l>
<l>ut Mecennatis praebeat offitium.</l>
<l>Laudari a doctis vera et pulcherrima laus est;</l>
<l>plebs sine doctrina, iudicioque caret.</l>
</lg>
</div2><div2>
<head>34.</head>
<argument><p>Ex agro pannonio cessit aquila victa a corvo victore</p></argument>
<lg>
<l>Victori corvo cessit Iovis impiger ales;</l>
<l>gratior est Phoebo quam fuit ante suo.</l>
<l>Iam niveis rursus vectetur in aethera pinnis</l>
<l>et prima inter aves gloria corvus erit.</l>
</lg>
</div2>
</div1>
<div1>
<head>Liber Secundus</head>
<div2>
<head>1.</head>
<lg>
<l>Arragonum soboles, regina binominis Istri,</l>
<l>Verini loeta pellege fronte librum.</l>
<l>Nil habet osceni, sed virginis ore modestae</l>
<l>demisso incedens regia tecta petit.</l>
<l>Hunc quoque victatis legisset Vesta libenter;</l>
<l>posceret hunc avide pellegeretque Cato.</l>
<l>Socraticos mores, partim sacra mystica Christi</l>
<l>continet; obsceni nil habet iste liber.</l>
</lg>
</div2><div2>
<head>2.</head>
<argument><p>Ad librum suum, ut indoctos et avaros fugiat et nisi tersus in lucem prodeat</p></argument>
<lg>
<l>Quo properas? Audi domini praecepta parumper,</l>
<l>tam longum ut possis carpere tutus iter.</l>
<l>Te nulli ostendes, ni te Permessidos undis</l>
<l>ablueris: terso tu prius ore nites.</l>
<l>Illita ne fuco meretricis tinxeris ora,</l>
<l>sed tibi nativus fulgeat ore color.</l>
<l>Indoctos fugias, nec tectum intrabis avari</l>
<l>hospitis; est cunctis hostis avara domus.</l>
<l>Quisquis erit doctus nostro salvere iubeto</l>
<l>nomine et illius tecta libenter adi.</l>
</lg>
</div2><div2>
<head>3.</head>
<argument><p>Ad dominum Petrum Archiepiscopum colocensem, virum sapientissimum, Mathyae regis primum secretarium</p></argument>
<lg>
<l>Antistes venerande, tuum iam nomen ad oras</l>
<l>Ausoniae sparsum est claraque fama tua est.</l>
<l>Et merito: Italiae edoctus puerilibus annis,</l>
<l>attica novisti nostraque verba, Petre.</l>
<l>Mox tua nota fides regi te fecit amicum</l>
<l>Pannoniae et primo diceris esse loco.</l>
<l>Saepe tua in dubiis velox prudentia rebus</l>
<l>cognita, honoratum fecit habere locum.</l>
<l>Hos tibi commendo, antistes venerande, libellos,</l>
<l>ut laudes regi carmina nostra tuo.</l>
<l>Nil, reor, offendet tam sancti principis aures;</l>
<l>tu mihi Mecenas, tu mihi Caesar eris.</l>
</lg>
</div2><div2>
<head>4.</head>
<argument><p>Increpat tarditatem hominum ad bene operandum</p></argument>
<lg>
<l>Surge, age, quid cessas? Sparguntur tempora canis;</l>
<l>lux extrema tibi crastina forsan erit.</l>
<l>Gaudia quid differs vitae meliora beatae?</l>
<l>Dum loqueris, velox labitur hora tibi.</l>
<l>Surge, age, rumpe moras! Brevis atque simillima puncto est</l>
<l>vita hominis; citior labitur illa Noto.</l>
<l>Mane puer fueris; noctis surgentibus astris</l>
<l>incipis esse senex; cras moriere, miser!</l>
<l>Quottidie morimur, dum transmutamur, et idem</l>
<l>non sumus; in fluvium nemo bis ire potest,</l>
<l>ut placet Heraclito. Quid enim formidine mortis</l>
<l>terremur? Nati hac conditione sumus.</l>
<l>Migrandum est alio; tibi summe viatica coelo</l>
<l>dum potes et rebus consule, amice, tuis.</l>
</lg>
</div2><div2>
<head>5.</head>
<argument><p>De laudibus patientiae</p></argument>
<lg>
<l>Unica virtutum longe patientia custos,</l>
<l>fortiter erumnas nos tolerare iubet.</l>
<l>Armatos hostes patientia vincit inermis;</l>
<l>haec saxo, haec solido durior est calibe.</l>
<l>Fortis idumei tam clarum exemplar athletae est,</l>
<l>quem non Assirii perdomuere duces;</l>
<l>Non rabidi venti, non ignis ab aethere missus,</l>
<l>vincere natorum non potuere neces.</l>
<l>Non animum flexere suum manantia tabo</l>
<l>ulcera, non tantis uxor iniqua malis.</l>
<l>“Cuncta Deus dederat, Deus abstulit omnia”, dixit.</l>
<l>Cur iacis in magnum tristia verba Deum?</l>
<l>Quid non expugnat victrix patientia? Coeli</l>
<l>haec aperit clausas imperiosa fores.</l>
</lg>
</div2><div2>
<head>6.</head>
<argument><p>Invocat pacem ut Italiae labanti succurrat</p></argument>
<lg>
<l>Terrarum pax alma quies, succurre labanti</l>
<l>Ausoniae et belli ferrea tela preme.</l>
<l>Debacchata satis latias Bellona per oras:</l>
<l>quos illa intactos sanguine liquit agros?</l>
<l>Quid referam eversas tuscis in montibus arces,</l>
<l>quid ferro et flamis opida versa solo?</l>
<l>Quid Calabrum in campis narrem lachrymabile bellum,</l>
<l>Turcorum rabie tot cecidisse viros?</l>
<l>Nunc vero innumeris Ferraria cingitur armis,</l>
<l>vinctus et Heridanus compede tardat aquas.</l>
<l>Fulminat ad portas Veronae martius heros</l>
<l>dux calabrum et venetas depopulatur opes.</l>
<l>Concussa Italia est; odiis certatis iniquis,</l>
<l>Ausonides, tanquam barbara tela premant.</l>
<l>In vestra, heu, miseri, nudatis viscera ferrum!</l>
<l>Oenotria, heu, misera, est debilitata satis.</l>
<l>Iam delicta nimis luimus: pax aurea, tandem</l>
<l>sanguinei rapidos comprime Martis equos.</l>
<l>Hic Italis quintus bellorum volvitur annus,</l>
<l>et vereor ne fit maior in arma furor.</l>
<l>Alma veni, pax alma, precor, confringe furores!</l>
<l>Quid cum pace mali est? Quid sine pace boni est?</l>
</lg>
</div2><div2>
<head>7.</head>
<argument><p>De reditu Laurentii Medicis</p></argument>
<lg>
<l>Solvamus pia vota Deo! Iam bruma recessit,</l>
<l>iam suavis viridi gramine vernat humus.</l>
<l>Iam rediit Medices, tusci tutela senatus;</l>
<l>nil reduce hoc timeam posse venire mali.</l>
<l>Aut bona tranquillae spectabimus ocia pacis,</l>
<l>aut hostis nostro perfidus ense cadet.</l>
</lg>
</div2><div2>
<head>8.</head>
<argument><p>Quod homines libero arbitrio, sine Dei gratia, coelum mereri nequeant, et quomodo procedatur.</p></argument>
<lg>
<l>Conquereris quod sic hominem natura creavit,</l>
<l>ut foelix minime, si velit esse, queat;</l>
<l>Scilicet ut coelum possit virtute mereri,</l>
<l>non est arbitrii gratia tanta tui.</l>
<l>Infoelix igitur naturaque manca videtur:</l>
<l>haeresis haec quondam pelagiana fuit.</l>
<l>Sed primum Deus inspirat, mox nostra voluntas</l>
<l>libera consentit, post bene fiet opus.</l>
<l>Gratia nam gratum faciens, sic nomine dicta,</l>
<l>foelices sola nos charitate facit.</l>
<l>Invitum nec te qui fecit ad astra vocabit,</l>
<l>Ni prius arbitrium moveris ipse tuum.</l>
</lg>
</div2><div2>
<head>9.</head>
<argument><p>Ad Ioannem Nesium, quomodo a peccatis sit abstinendum</p></argument>
<lg>
<l>Siquis tartareas poenas et praemia coeli</l>
<l>cogitet, et vitae quam brevis hora volet,</l>
<l>aut raro aut nunquam macularet crimine mentem,</l>
<l>nec brevibus sineret longa perire bona,</l>
<l>sed veluti viso fugeret peccata colubro.</l>
<l>Nec mirum: hoc animam, corpus at ille necat.</l>
<l>Nos, Nesi, miramur opes; nos blanda voluptas</l>
<l>instar brutorum ducit in omne nefas.</l>
</lg>
</div2><div2>
<head>10.</head>
<argument><p>Homo ad imaginem Dei creatus, perverse maiorem gerit corporis quam animae curam</p></argument>
<lg>
<l>Esse Dei natura hominis perhibetur imago;</l>
<l>hoc minime nostri corporis esse reor,</l>
<l>sed menti nostraeque animae coelestis origo est,</l>
<l>quae pura et simplex quaeque figura Dei est.</l>
<l>Sydereis mens est hominis pretiosior astris;</l>
<l>corpore quid nostro vilius esse potest?</l>
<l>Aegrotat corpus: subito medicina paratur,</l>
<l>ut serves quod mox vermibus esca datur.</l>
<l>Aegrotant vitiis animi: quis pharmaca praebet?</l>
<l>Quodque est aeternum labe perire sinunt.</l>
<l>Corporis omnino brevis est quaecumque voluptas,</l>
<l>post illam tristis subsequiturque dolor.</l>
</lg>
</div2><div2>
<head>11.</head>
<argument><p>De clementia divina erga genus humanum</p></argument>
<lg>
<l>Criminibus nostris maior clementia Christi</l>
<l>hoc proprium didicit, parcere semper opus.</l>
<l>Desperet nullus, sed sit fiducia; nunquam</l>
<l>est serum culpae penituisse suae.</l>
<l>Ter Christum caput Eclesiae, Petrus, ore negavit,</l>
<l>sed fletus veniam commeruere sui.</l>
<l>Quid tibi memphiticae narrem delicta Mariae?</l>
<l>Laide vel Graia notior illa fuit.</l>
<l>Ipsa tamen flendo meruit super aethera ferri</l>
<l>terque die angelicos viva videre choros.</l>
<l>Latronis caelum meruere novissima verba:</l>
<l>quod scierim, fecit nil prius ille boni.</l>
</lg>
</div2><div2>
<head>12.</head>
<argument><p>Doctrina christiana faciat hominem foelicem</p></argument>
<lg>
<l>Meonides vates, Linus, Orpheus, arva Canopi</l>
<l>et petiere tuos, Memphi superba, lares.</l>
<l>Europae atque Asiae pene omnes circuit urbes</l>
<l>Pythagoras samius, magnus et ipse Plato:</l>
<l>doctrinae studio tantos subiere labores,</l>
<l>nec vere foelix ille vel ille fuit.</l>
<l>Immo, tot adversis confusa Academia sectis</l>
<l>extitit, ut veri nil reperire queas.</l>
<l>Involucris alter sic cuncta enygmata texit,</l>
<l>ut pars vix longo tempore nota foret.</l>
<l>At nunc foelicem divina volumina Christi</l>
<l>reddere vel minimo quemquem labore queunt.</l>
<l>Nanque Evangelii clarum iubar expulit omnes</l>
<l>errores, veri perdocuitque viam.</l>
<l>Omnia catolico nunc sunt conformia vero,</l>
<l>eiusdemque Dei est omnibus una fides.</l>
</lg>
</div2><div2>
<head>13.</head>
<argument><p>Contra temere murmurantes sine discussione veritatis</p></argument>
<lg>
<l>Quis scelus esse neget periurae murmura linguae,</l>
<l>vel tacita alterius mente putare nefas?</l>
<l>Qui coniecturis cito iudicat, ille putatur</l>
<l>esse levis cordis, mentis et esse malae.</l>
<l>Corda Deus noscit: cur sic aliena rephrendis?</l>
<l>An sunt haec oculis crimina visa tuis?</l>
<l>Non tu, sed iudex solum est Deus omnibus unus;</l>
<l>sunt dubia in melius quaeque putanda tibi.</l>
<l>Est forsan Curius, qui creditur esse Tonoscon!</l>
<l>Par tibi iudicium Iupiter ipse dabit.</l>
</lg>
</div2><div2>
<head>14.</head>
<argument><p>Homo vitiis peior brutis, virtute autem similis angelis efficitur</p></argument>
<lg>
<l>Nil melius virtute hominis, nil crimine peius;</l>
<l>peiores vitiis dicimur esse feris.</l>
<l>Si superat virtus, coeli cognomen habebis</l>
<l>et merito superis aequiperandus eris.</l>
</lg>
</div2><div2>
<head>15.</head>
<argument><p>De superbia, quae est vitiorum pessima et malorum omnium radix</p></argument>
<lg>
<l>Exsuperat fastus pestes capitalior omnes;</l>
<l>ex hoc nequitiae fonte venena fluunt.</l>
<l>Impyrea haec primum deiecit ab arce superbos,</l>
<l>esse Deo meritis qui voluere pares.</l>
<l>Foelicem haec eadem Paradiso dispulit Adam,</l>
<l>a quo contraxit tota propago notam.</l>
<l>Quicquid peccatur, damnosa superbia causa est:</l>
<l>infensos homines haec iubet esse Deo.</l>
<l>Aequalem nullum patitur natura superbi;</l>
<l>illi saepe tamen contigit esse minor.</l>
</lg>
</div2><div2>
<head>16.</head>
<argument><p>Qui Deum vult videre, sit mundus ab omni peccato</p></argument>
<lg>
<l>Qui cupit aeterni faciem spectare Tonantis,</l>
<l>corporis atque animi crimina cuncta lavet:</l>
<l>non decet immundum quicquam pertingere purum,</l>
<l>destruit et nimius lumina nostra nitor.</l>
<l>Quippe Dei lux est phoebea lampade maior;</l>
<l>cernere vix potuit posteriora Moses.</l>
<l>Sed qui lotus erit, vitio quoque mundus ab omni,</l>
<l>huic fiet facies comspicienda Dei.</l>
</lg>
</div2><div2>
<head>17.</head>
<argument><p>Qui vult consequi veniam peccatorum, agat penitentiam ante diem extremum</p></argument>
<lg>
<l>Quicunque exoptat veniam requiemque malorum,</l>
<l>ingemat erroris peniteatque sui.</l>
<l>Quo vos usque Dei clementia tanta moretur?</l>
<l>Iam non ille potest crimina vestra pati.</l>
<l>Quae vos oblivio, quae vos laetargica pestis</l>
<l>invasit? Somno surgere tempus adest!</l>
<l>Rumpite, quaeso, moras vitiisque imponite finem</l>
<l>antea quam frangat Parca severa colos.</l>
<l>Iudicii tunc tempus erit; post funera iustus</l>
<l>iusta Deus merito praemia cuique dabit.</l>
</lg>
</div2><div2>
<head>18.</head>
<argument><p>De brevitate vitae et stultitia hominum, qui caduca aeternae praeponant</p></argument>
<lg>
<l>Esse hominis vitam fumum testatur et auram</l>
<l>et merito Salomon; quid nisi pulvis homo est?</l>
<l>Vita mali plena est, curritque volatile tempus,</l>
<l>nec quisquam sentit mortis adesse diem.</l>
<l>Quis tam mentis inops vitae praesentis amore</l>
<l>ut brevia aeternis praeposuisse velit?</l>
</lg>
</div2><div2>
<head>19.</head>
<argument><p>Qui vult amari a Deo, servet eius mandata</p></argument>
<lg>
<l>Vis te Christus amet? Christi praecepta sequaris;</l>
<l>ex toto ardenter dilige corde Deum.</l>
<l>Castra Dei nostri miles quicunque sequatur,</l>
<l>observet magni iussa tremenda Dei.</l>
<l>Oblitusque sui Domini si castra relinquet,</l>
<l>in coelo Dominus non memor huius erit.</l>
<l>Si fortis, si fidus eris, maiora petitis</l>
<l>accipies; non dat munera parva Deus.</l>
</lg>
</div2><div2>
<head>20.</head>
<argument><p>Contra Prothagoram negantem Deum esse et contra Epicurum negantem animae immortalitatem</p></argument>
<lg>
<l>Aeternos animos quicunque negaverit esse,</l>
<l>ille etiam nullum dixerit esse Deum.</l>
<l>Impie Prothagora, scelus exsecrabile dixti;</l>
<l>traxisti unde nefas hoc, Epicure, tuum?</l>
<l>An cadit in mortem simplex et ab aethere missum,</l>
<l>quod non compositum est et quod imago Dei est?</l>
<l>Corpora quin etiam post mortem aliquando resurgent,</l>
<l>doctrinae hoc princeps senserat ante Plato.</l>
<l>Armenius surrexit Iris, bis quinque diebus</l>
<l>qui iacuit patria contumulatus humo.</l>
<l>Rursus et aethereas est missus testis ad auras,</l>
<l>ostendens geminas funeris esse vias.</l>
<l>Dixerat ista Plato. Cur tu mirere, sepulchro</l>
<l>si prodit fetens quatriduante caro?</l>
<l>Huius enim imperio caelum tellusque creata est</l>
<l>ex nihilo et quicquid terra polusque tenet.</l>
<l>Quicunque ista negat, dubius vel credit et haeret,</l>
<l>se iam iudicii sentiat esse reum.</l>
</lg>
</div2><div2>
<head>21.</head>
<argument><p>Quid sit Deus</p></argument>
<lg>
<l>Scire cupis superum quae sit substantia regis?</l>
<l>Ens sine principio est, ens sine fine Deus.</l>
<l>Omnipotens, simplex, immobilis omnia volvens,</l>
<l>et faciem illius nemo videre potest.</l>
<l>Ipse auctore caret, qui condidit omnia verbo,</l>
<l>et nihil est quod non fecerit ipse Deus.</l>
</lg>
</div2><div2>
<head>22.</head>
<argument><p>Contra Manicheum haereticum</p></argument>
<lg>
<l>Quid, demens Manichee, tibi ieiunia prosunt?</l>
<l>Absque fide potuit nemo placere Deo.</l>
<l>Phantasma esse Dei dixisti corpus inane</l>
<l>foemineoque ortum ventre fuisse negas,</l>
<l>regia ne Christi maiestas sordibus esset</l>
<l>infecta et rubris corpora foeda notis.</l>
<l>An radii solis caeno maculantur ab atro?</l>
<l>Et decies Phoebi est clarior orbe Deus!</l>
<l>Verbum non ne caro factum est? An teste Ioanne es</l>
<l>verior? Unde tuo hoc venit in ore nefas?</l>
<l>Si Deus humano non esset corpore cinctus,</l>
<l>esset ab inferni non homo liber aquis.</l>
<l>Quis cruce confixus? Quod fodit lancea pectus?</l>
<l>Cuius cinxerunt spinea serta caput?</l>
<l>Cuius erat sacer ille cruor de corpore manans?</l>
<l>Sanguine phantasma et spiritus osse caret!</l>
<l>Forsitan ista negas? Nescis, scelerate, prophetas</l>
<l>tot saeclis ortum praecinuisse Dei!</l>
<l>An sacra mentitur caelestis pagina Christi,</l>
<l>cuius non unus iota perire potest?</l>
</lg>
</div2><div2>
<head>23.</head>
<argument><p>Contra Arrium haeresiarcam, qui ponebat patrem maiorem filio in trinitate</p></argument>
<lg>
<l>Si minor aeterno patre filius esset, ut, Arri,</l>
<l>dixisti, plures, non Deus unus erit.</l>
<l>Non eadem unius substantia numinis esset,</l>
<l>si prior aut maior ille vel ille foret.</l>
<l>Sacrilege, aeternam charitatem scindere frustra!</l>
<l>Tu ne unum poteris subsecuisse Deum.</l>
<l>Carnifices tunicam minime proscindere Christi</l>
<l>sunt ausi: tentas tu ne secare Deum.</l>
</lg>
</div2><div2>
<head>24.</head>
<argument><p>Deus est lux mundi, per quem cuncta lucent</p></argument>
<lg>
<l>Lux mundi deus est, Phoebea lampade maior;</l>
<l>omnis in hoc Christi lumine tutus eat,</l>
<l>Carpat iter tutum per mille pericula, Christi</l>
<l>dum cecas tenebras effugat alma dies,</l>
<l>antea quam mortis tenebrae tua tempora velent:</l>
<l>tunc manet offenso quanta ruina pede!</l>
<l>Quod noceat, veteres “noctem” dixere Quirites;</l>
<l>ipse “dies” nomen fertur habere Dei.</l>
</lg>
</div2><div2>
<head>25.</head>
<argument><p>Frugalitas cibi et sobrietas vini reddit homines pudicos et solertes</p></argument>
<lg>
<l>Vis fieri castus, vis “mente et corpore sano”?</l>
<l>Mensa tibi simplex, sit tibi potus aquae.</l>
<l>Lactucam betamque tibi dabit hortus inemptas;</l>
<l>expectata diu, sit coquus ipsa fames.</l>
<l>Vini parcus erit; sine vino manca libido</l>
<l>torpet et aegrescit debilitata Venus.</l>
<l>Vinum, crede mihi, res luxuriosa putatur:</l>
<l>turpius esse potest aebrietate nihil.</l>
<l>Pervertit mentem, corrumpit corpora vinum,</l>
<l>debilitat nervos vimque furoris habet.</l>
</lg>
</div2><div2>
<head>26.</head>
<argument><p>De Crate Thebano</p></argument>
<lg>
<l>Ne nimium pondus Cratem submergeret auri,</l>
<l>iecit in aequoreas quicquid habebat aquas.</l>
<l>“Divitiae procul ite malae! Procul, improba pestis,</l>
<l>discede! A vobis non ego mergar!” — ait.</l>
<l>Hoc si thebanus nullo monitore peregit,</l>
<l>discipulus Christi num quid habebit opes?</l>
</lg>
</div2><div2>
<head>27.</head>
<argument><p>Virginitas est excellentior matrimonio</p></argument>
<lg>
<l>Virginitas coeleste decus, clarissima virtus,</l>
<l>rara quidem, fateor, maius et ergo bonum est;</l>
<l>est quia difficilis, non hanc praecepit ut omnes,</l>
<l>sed capiat tantum qui queat esse capax:</l>
<l>hoc monuit Paulus, magni tuba clara Tonantis.</l>
<l>Plerunque in sacris virgo minister erat.</l>
<l>Consilium esse Dei grai dixere Sybillam:</l>
<l>virgo Sybilla fuit. Virgo propheta fuit,</l>
<l>aut tunc coniugio abstinuit ventura canendo.</l>
<l>Virgo Iesus noster, virgo Maria fuit.</l>
<l>Bragmanum princeps fertur de virgine cretus;</l>
<l>virgineos coeli quis neget esse choros?</l>
<l>Nec quisquam in coelo nubet, sed virgo manebit,</l>
<l>cum fuerint animis reddita membra suis.</l>
<l>Concepit Perito phantasmate virgo Platonem,</l>
<l>coniugeque Esseos abstinuisse ferunt.</l>
<l>Euripides scripsit Cretae abstinuisse prophetas</l>
<l>a Venere, et coctos non tetigisse cibos.</l>
<l>Coniugium laudo (quis enim culpaverit ipsum?),</l>
<l>sed longe est maior virginitatis honor.</l>
</lg>
</div2><div2>
<head>28.</head>
<argument><p>Nemo est beatus ante mortem</p></argument>
<lg>
<l>“O Solon, Solon!” ter Croesus in igne vocavit;</l>
<l>scilicet: ante obitum nemo beatus erit.</l>
<l>Hic se foelicem regno credebat et auro</l>
<l>ssse, nec hoc regum ditior alter erat.</l>
<l>Amissa hunc patria, natis et coniuge capta,</l>
<l>eripuit flamis imber, Apollo, tuus.</l>
<l>Hic est vita brevis multasque habet anxia curas,</l>
<l>ast summum est alibi, res diuturna, bonum.</l>
</lg>
</div2><div2>
<head>29.</head>
<argument><p>De contritione necessaria ad salutem animae</p></argument>
<lg>
<l>Omnia si vero lueres peccata dolore,</l>
<l>effugeres poenas Tartareosque lacus.</l>
<l>Dat veniam semperque Deus miserebitur ultro;</l>
<l>contriti cordis pulvis amica Deo est.</l>
<l>Si moestus lachrymis amissa numismata defles,</l>
<l>perdita quo coeli regna dolore gemes?</l>
<l>Dum veniae est tempus, dum libera nostra voluntas,</l>
<l>contrito mitem quaerite corde Deum:</l>
<l>nescitis quando Lachesis fila ultima rumpet.</l>
<l>Si lotus fueris, sydera celsa petes;</l>
<l>sin eris immundus, vel sit licet unica sordis,</l>
<l>aeternis poenis excruciere, miser!</l>
</lg>
</div2><div2>
<head>30.</head>
<argument><p>Cur potius humana quam angelica natura sit redempta a Deo</p></argument>
<lg>
<l>Angelus ob proprium fastum deiectus ab alto est;</l>
<l>fraudibus alterius praecipitatus homo est.</l>
<l>Angelus, aetherea post regem proximus aula,</l>
<l>debuerat magni iussa timere Patris;</l>
<l>et quia nobilior, sceleratior esse putatur:</l>
<l>non meruit veniam criminis ergo sui.</l>
<l>Quamquam animus noster regis coelestis imago est,</l>
<l>corpus humi tamen est, nomen et inde trahit.</l>
<l>Nec fraus tota sua est, sed daemon criminis auctor;</l>
<l>contribuit nobis ergo redemptor opem.</l>
</lg>
</div2><div2>
<head>31.</head>
<argument><p>Debemus esse boni et non videri tantum</p></argument>
<lg>
<l>Niteris esse bonum? Laudo. Cupit ille videri?</l>
<l>Dum famam quaerit, se probat esse malum.</l>
<l>Qui nocuisse potest, solo virtutis amore,</l>
<l>non poenae, a vitiis abstinet, ille bonus.</l>
</lg>
</div2><div2>
<head>32.</head>
<argument><p>Operatio virtutis iocundior est quam vitiorum</p></argument>
<lg>
<l>Sit quamvis declive malum, sit blanda voluptas</l>
<l>peccatique patens et sit ubique via,</l>
<l>virtutis tamen est longe iocundior usus,</l>
<l>et magis atque magis finis amoenus erit.</l>
<l>Angustus, fateor, callis virtutis ad astra</l>
<l>aspraque saxosum semita monstret iter.</l>
<l>At vacuae vitiis agitant quae gaudia mentes!</l>
<l>Contra, peccati pectora foeda notis</l>
<l>excruciant scelerum Furiae noctesque diesque;</l>
<l>his nullas poenas aequiperare potes.</l>
<l>Te nunquam absolves, etiam te iudice; semper</l>
<l>criminis ipse tui testis et hostis eris.</l>
</lg>
</div2><div2>
<head>33.</head>
<argument><p>Quod paupertas est bonum, divitiae autem magis reiciendae</p></argument>
<lg>
<l>Paupertas, mihi crede, bonum est; qui possidet aurum</l>
<l>nunquam tranquilla mente quietus erit.</l>
<l>Quos hostes habet ille domi, quot in arce tyrannos,</l>
<l>ingentes Crassi qui cumulavit opes!</l>
<l>Sobria paupertas sine curis, libera, parvis</l>
<l>aedibus haud ullis invidiosa manet.</l>
<l>Securam solis vitam traducit in agris</l>
<l>castaque decoctum prandia praebet olus;</l>
<l>pomaque delitiae et pendentes vitibus uvae</l>
<l>et siquid pinguis dat sibi multra seri.</l>
<l>Felix paupertas! Tibi cedat purpura regum,</l>
<l>ipsa tuis caedant atria magna casis.</l>
<l>Tu modicis contenta cibis, at dives avarus</l>
<l>plura sitit: credas cuncta deesse sibi!</l>
<l>Alterius mercis quid si non institor esses,</l>
<l>sed tibi congereres, quanta vorago fores!</l>
<l>Non tua sunt. Dominus tribuit tibi quinque talenta:</l>
<l>cum Domino ratio est haec subeunda tuo.</l>
</lg>
</div2><div2>
<head>34.</head>
<argument><p>Quod spes est anchora fidei nostrae adversus omnes tempestates</p></argument>
<lg>
<l>In medio pelagi vexatam turbine navim</l>
<l>spes validis vinclis anchora firma tenet,</l>
<l>nec sinit avelli, saevus licet urgeat Eurus,</l>
<l>non tamen ut rapido devoret unda sinu.</l>
<l>Spes alit aflictos; Christi spe vivimus omnes,</l>
<l>nec peccatorem respuit ipse Deus:</l>
<l>penituisse sat est lapsis, veterumque malorum</l>
<l>contrito veniam poscere corde iubet.</l>
</lg>
</div2><div2>
<head>35.</head>
<argument><p>De lachrymis in contritione necessariis et parabola vituli saginati</p></argument>
<lg>
<l>Foelices lachrymae, foelix medicina doloris,</l>
<l>quae nos tartareis eripuistis aquis!</l>
<l>E patria profugis longo post tempore nobis</l>
<l>egregiam reditus contribuistis opem.</l>
<l>Nos procul externis mendici erravimus agris,</l>
<l>porcorum immundas turpiter inter haras.</l>
<l>Ecce Pater nobis vitulum redeuntibus offert;</l>
<l>anulus offertur, purpura picta datur.</l>
<l>Pulsantur cytharae, inflatur sambuca sonora;</l>
<l>fervet odoratis aula superba cibis.</l>
<l>Qualia sydereis agitantur gaudia regnis,</l>
<l>si peccatorem poenituisse vident!</l>
<l>Tartara daemonibus, nobis debetur Holympus,</l>
<l>dum modo ne vitiis impediatur iter.</l>
<l>Et dubitamus adhuc coelum preponere terrae,</l>
<l>et brevibus lachrymis praemia tanta sequi?</l>
</lg>
</div2><div2>
<head>36.</head>
<argument><p>Vita brevis, praemia et poenae sunt aeternae</p></argument>
<lg>
<l>Vita vapor brevis est, tenuique simillima fumo:</l>
<l>mane aetas prima est, ultima vesper erit.</l>
<l>Quo poteris vitae praesentis amore teneri?</l>
<l>Non patria hic nobis, sed peregrina domus.</l>
<l>Cum sit vita brevis, brevis est conflictus habendus,</l>
<l>at meritis posuit praemia longa Deus.</l>
</lg>
</div2><div2>
<head>37.</head>
<argument><p>Contra calumniantem opus suum, quod scribat res inusitatas, epigramma</p></argument>
<lg>
<l>Me tristem ippocritam carpis, quia crimina damnem,</l>
<l>nilque velim nostris scribere turpe libris:</l>
<l>“non sic Aurelius vates epigrammata fecit:</l>
<l>lascivum salso felle refersit opus”.</l>
<l>Haec ais, et rides nostros redolere libellos</l>
<l>Eclesiam, et nimia simplicitate rudes.</l>
<l>Nos sumus electae gentes, nos sacra propago:</l>
<l>scribere lascive credimus esse nefas.</l>
<l>Ipse Plato iussit teneros procul esse poetas;</l>
<l>corrumpunt mores turpia verba bonos.</l>
</lg>
</div2><div2>
<head>38.</head>
<argument><p>Contra superbientem divitiis et honore civili</p></argument>
<lg>
<l>Qui nunc divitiis et honore inflatus inani</l>
<l>incedis, nescis quis tibi finis erit?</l>
<l>Pone, precor, fastum et regum monimenta revisas:</l>
<l>inmundus tantum pulvis et ossa iacent.</l>
<l>Hi quoque regnarunt! Solum vix nomina restant;</l>
<l>in cinerem vertit corpora longa dies.</l>
<l>Heus, ubi mollities, ubi pluma, ubi purpura nunc est?</l>
<l>Propinat roseus quis sibi vina puer?</l>
<l>Putria nunc sordent foetentibus ossa sepulchris,</l>
<l>ast animae ignitis excruciantur aquis.</l>
<l>I, nunc, tolle animum: talis manet exitus et te!</l>
<l>Quid nisi vermiculus, quid nisi pulvis, homo, es?</l>
</lg>
</div2><div2>
<head>39.</head>
<argument><p>Qui amat Deum, coetera mundi contemnit</p></argument>
<lg>
<l>Siquis inexpliciti genus innarrabile Christi</l>
<l>cogitet et quanta nos charitate fovet,</l>
<l>crederet esse lutum gemmas, contemneret aurum</l>
<l>et, praeter Christum, vilia cuncta putet.</l>
<l>Omnia consumit saeclis labentibus aevum,</l>
<l>at Christi aeterno tempore durat amor.</l>
</lg>
</div2><div2>
<head>40.</head>
<argument><p>Contra illos qui cupiunt omnia bona habere, exceptis virtutibus</p></argument>
<lg>
<l>Uxorem natosque bonos, bona praedia velles?</l>
<l>Laudo. Bonae vestes et bona vina placent?</l>
<l>Cuncta bona exoptas, cum sis malus; hoccine monstrum est</l>
<l>quod tibi veste tua vilior esse velis?</l>
<l>Atria tota nitent, sine pulvere vestis et aurum est;</l>
<l>mens maculis squalet, mens sine honore iacet.</l>
<l>At soli sibi vilis homo est, sibi saevus et hostis,</l>
<l>qui nullam curam mentis habere velit.</l>
</lg>
</div2><div2>
<head>41.</head>
<argument><p>Iugum Christi est suave et amor dulcissimus</p></argument>
<lg>
<l>Dulce iugum Christi quem non impellat amare?</l>
<l>Ferreus est Domini quisquis amore caret.</l>
<l>Curarum iocunda quies, mitissime Christe,</l>
<l>qui te non sequitur, semper iniquus erit.</l>
<l>Spes et certa salus et nostrae gloria vitae,</l>
<l>te sine mors gravis est, te sine dulce nihil.</l>
<l>Tecum tartareas mallem penetrare sub undas,</l>
<l>quam sine te celsa sede manere poli.</l>
<l>Tu veniam lapsis praebes numquanque, rogatus,</l>
<l>sprevisti lachrymas, nec pia vota rei.</l>
<l>Quin immo hortaris peccatoremque morando</l>
<l>Daemonis e laqueis ad tua castra trahis.</l>
<l>Quare agite, o, Dominum cuncti cognoscite Christum,</l>
<l>qui brevibus meritis praemia longa dabit.</l>
</lg>
</div2><div2>
<head>42.</head>
<argument><p>Quod Deus omnia videt et nihil relinquit impunitum</p></argument>
<lg>
<l>Est praesens et ubique Deus, nil linquit inultum</l>
<l>quodque fit in tenebris, iudicat ille die.</l>
<l>Quid, miser, exultas? Non dum lux ultima venit;</l>
<l>poena solet longis sevior esse moris.</l>
<l>Compensat gravitate moram Deus; odit inertes,</l>
<l>facturos qui se cras meliora ferunt.</l>
</lg>
</div2><div2>
<head>43.</head>
<argument><p>Omnia sunt caduca in vita praesenti, excepta anima, quae est immortalis</p></argument>
<lg>
<l>Haec, quicunque vides, tenuem vertentur in auram,</l>
<l>consumpta in cinerem vertet et atra dies. Quid iuvat, heu, frustra tanto indulgere labori?</l>
<l>Sola anima aeterna est solaque morte caret.</l>
<l>Quaerit avarus opes, cupit ambitiosus honores;</l>
<l>in Venerem hic putris, deditus ille gule est.</l>
<l>Non ne furor magnus, non haec dementia summa est,</l>
<l>ut credas aurum vilius esse luto?</l>
<l>Quid potes equiperare animae? Non sydera coeli,</l>
<l>et siquid coelo pulchrius esse potest.</l>
<l>Quam formosa animae est speties, coelestis imago!</l>
<l>Et tamen hanc multi labe perire sinunt.</l>
</lg>
</div2><div2>
<head>44.</head>
<argument><p>Confessio purgat animam aegram ut medicina corpus aegrotum</p></argument>
<lg>
<l>Saucius ecce animus laetali daemonis ictu:</l>
<l>ni tribuas subito iam morietur opem.</l>
<l>Rumpe moras! Medicina brevis facilisque paratur;</l>
<l>fando, humilis, medico vulnera pande tua.</l>
<l>Egrotat corpus fitque insanabile vulnus:</l>
<l>nequicquam medicam sollicitamus opem,</l>
<l>nequicquam medico multum promittimus auri,</l>
<l>nec spes, vicina morte, recedit adhuc.</l>
<l>Omnem animi morbum confessio libera sanat:</l>
<l>iunctior efficitur quam fuit ante Deo.</l>
<l>Exuviis qualis positis novus emicat anguis,</l>
<l>sic animus, lota sorde, nitere solet.</l>
</lg>
</div2><div2>
<head>45.</head>
<argument><p>Exultatio de liberatione a captivitate diabolica</p></argument>
<lg>
<l>Nubila nequitiae flatus pepulere secundi;</l>
<l>laeta serenato gaudia corde gero.</l>
<l>Ecce, ego victor ovans crucifixi ad castra revertor;</l>
<l>ecce, iacet stratus perfidus hostis humi,</l>
<l>qui mea tam validis nodarat colla catenis</l>
<l>calcaratque suo pectora nostra pede.</l>
<l>Disruptis vinclis efugimus, hoste perempto:</l>
<l>non ego, sed Christi gratia summa Dei.</l>
<l>Nunc mea victrices circundate tempora lauri;</l>
<l>vicimus: ecce, hostis fusus ubique iacet!</l>
<l>Non ita depulso poeno captoque Siphace</l>
<l>gavisa est phrigii Roma superba Remi,</l>
<l>quam mea delictis prorsus mens gaudet abactis</l>
<l>quodque suo et rursus conciliata Deo.</l>
</lg>
</div2><div2>
<head>46.</head>
<argument><p>Qui reus est unius peccati, foelix esse non potest. Deus totum condonat aut nihil</p></argument>
<lg>
<l>Esse sibi annexas virtutes asseris omnes?</l>
<l>Confiteor; pariter crimina nexa puto.</l>
<l>Sobrius es? Laudo. Nullaque cupidine tactus?</l>
<l>Commendo. Nec te tangit avara sitis?</l>
<l>Admiror, fueris quod iudex omnibus aequus.</l>
<l>Signa haec egregii quis neget esse viri?</l>
<l>Ah, cur in fratrem livore urgeris iniquo?</l>
<l>Hoc unum carpo, coetera laudo tui.</l>
<l>Destruit ut pulchram tenuissima rima carinam,</l>
<l>sic animae formam destruit una nota.</l>
<l>Aut nihil aut totum condonat Christum, et unum</l>
<l>quod residet crimen, destruit omne bonum.</l>
</lg>
</div2><div2>
<head>47.</head>
<argument><p>Quod nemo leditur nisi a se ipso et libera voluntas non potest a Deo cogi</p></argument>
<lg>
<l>Quis sibi non hostis? Quis non contraria quaerit?</l>
<l>Peccati quis non est sibi causa sui?</l>
<l>Nemo hostis, nisi quisque sibi, nec leditur ulli;</l>
<l>esse potes servus, liber et esse potes.</l>
<l>Servus erit quicunque malus; sine crimine, liber;</l>
<l>stat bonus arbitrio vel malus esse suo.</l>
<l>Quid fata accusas? Urgetur nullus ab astris;</l>
<l>imperii voluit te Deus esse tui.</l>
<l>Terreat ipse licet dolor et lasciva voluptas,</l>
<l>et gemino tanquam prensus ab hoste tremas,</l>
<l>at regina tamen moderatur sceptra voluntas</l>
<l>arbitrioque suo subdita cuncta regit.</l>
</lg>
</div2><div2>
<head>48.</head>
<argument><p>Qui divina speculatur, contemnat humana</p></argument>
<lg>
<l>Incidit in puteum Thales, dum suspicit astra:</l>
<l>non tamen ingenii fama maligna sui est.</l>
<l>Threspa licet carpat, sapiens tamen ille vocatur;</l>
<l>despiciat terram, qui cupit astra sequi.</l>
<l>Hoc quoque testatur sententia clara Platonis,</l>
<l>ut sapiens in agris vivat, ab urbe procul.</l>
</lg>
</div2><div2>
<head>49.</head>
<argument><p>Qui vult effici dives, diminuat cupiditates</p></argument>
<lg>
<l>Dives eris vivesque agris contentus avitis,</l>
<l>dum modo ne fines transgrediare patris.</l>
<l>Iniustus fies et avarus plura petendo:</l>
<l>nulli divitiis imposuere modum.</l>
<l>Vis fieri dives? Depelle cupidinis ignem;</l>
<l>nam, quaerens semper plurima, pauper eris.</l>
</lg>
</div2><div2>
<head>50.</head>
<argument><p>Omnia fecit Deus propter homines, hominis animam propter se. Non est Deus auctor vitii, sed perversa voluntas hominis, cum Deus sit finis.</p></argument>
<lg>
<l>Ordine cuncta suo finem direxit ad unum:</l>
<l>propter nos fecit cuncta elementa Deus,</l>
<l>astra quoque et pisces maris atque animantia terrae;</l>
<l>servavit solos nos Deus ipse sibi.</l>
<l>Cur, scelerate, Deum auctorem causamque malorum</l>
<l>accusas? Auctor nullius ille mali est.</l>
<l>At tua peccati causa est perversa voluntas:</l>
<l>quoque magis peccas, longior ipse Deo es.</l>
<l>Quippe Dei sedes animas dixere beatas,</l>
<l>quo magis es mundus, iunctior ipse Deo es.</l>
</lg>
</div2><div2>
<head>51.</head>
<argument><p>Contra pigrum, ostendens velocitatem temporis</p></argument>
<lg>
<l>Labitur, heu, tempus nunquamque revertitur hora</l>
<l>quae modo praeteriit; quod loquor, ecce, fugit.</l>
<l>Quid cessas? Disperge moras! Mors instat et urget:</l>
<l>cui notum est unum vivere posse diem?</l>
<l>Surge, piger, tandem, cui cras est longius anno;</l>
<l>fac hodie, quoniam cras moriere, miser.</l>
</lg>
</div2><div2>
<head>52.</head>
<argument><p>Ad Polymniam Musam in Pannoniam proficiscentem, ut Hieronymum de Termo virum eruditissimum conveniat et suo nomine salutet</p></argument>
<lg>
<l>Ire placet postquam tam clari ad principis aulam,</l>
<l>accipe sint a te quae peragenda prius.</l>
<l>Doctorum invenies illic, Polymnia, coetum,</l>
<l>qui te discutiet: “qualis et unde venis?”.</l>
<l>Errores minimos suspensa lance notabit;</l>
<l>quod si te explodet, quis tibi tutor erit?</l>
<l>Hieronymi Termi prius in penetralia tendas;</l>
<l>isti commendes teque tuumque librum.</l>
<l>Hic est argivae et romanae gloria linguae;</l>
<l>hic Musis loetus fautor et hospes erit.</l>
</lg>
</div2>
</div1>
<div1>
<head>Liber Tertius</head>
<div2>
<head>1.</head>
<lg>
<l>Principis invicti victricia signa Mathyae</l>
<l>scribimus: huc assis, Calliopea, precor.</l>
<l>Hic, licet Odrisiis semper versetur in armis,</l>
<l>Pyeridum sacros fertur amare choros.</l>
<l>Christicolum clipeus Turcorum impervius armis,</l>
<l>magnanimi superat fortia facta patris.</l>
<l>Hostiles acies disrumpit fulminis instar;</l>
<l>hunc tremit invictus Turcus, ut agna lupum.</l>
<l>Pannonia, exulta foelix sub principe tanto;</l>
<l>producunt talem saecula rara ducem.</l>
</lg>
</div2><div2>
<head>2.</head>
<argument><p>Ad librum suum, ut dominum Petrum Archidiaconum Strigoniensem conveniat, eruditissimum virum, poetae amicum</p></argument>
<lg>
<l>Illiricos penetrare sinus; per norica saxa</l>
<l>pannonias arces, parve libelle, petis.</l>
<l>Strigoniense decus Petrum prius ore salutes,</l>
<l>qui prosa pariter, carmine quique valet.</l>
<l>Quem nostra erudiit mecum Florentia mater,</l>
<l>hunc adeas; tectis accipiere suis.</l>
<l>Etruscae memor urbis erit veterisque sodalis;</l>
<l>ad regem gressus diriget iste tuos,</l>
<l>ut non incassum per mille pericla labores</l>
<l>tot tibi tam longa sumpseris ipse via.</l>
</lg>
</div2><div2>
<head>3.</head>
<argument><p>Contra lascivos poetas inventores turpium fabellarum deorum, licet figmento aliud senserint</p></argument>
<lg>
<l>Proh scelus infandum! Veteres finxere poetae</l>
<l>diversa inter se numina multa deum:</l>
<l>lascivumque Iovem furemque Athlantide cretum</l>
<l>et Phoebi plures clam rapuisse boves,</l>
<l>Saturnumque patris secuisse virilia Caeli</l>
<l>et pulsum nato terga dedisse Iovi,</l>
<l>bellantesque deos caelo discordibus armis:</l>
<l>quodque nefas homini est, id tribuere deis!</l>
<l>Ah, quantum nocuit mendosa licentia vatum!</l>
<l>Hinc omnis labes causaque nata mali est.</l>
<l>Non omnes docti possunt enygmata nosse:</l>
<l>pro veris vulgo fabula ficta fuit.</l>
<l>Aut si vera Iovis Cretensis facta fuerunt,</l>
<l>turpia non melius conticuisse fuit,</l>
<l>quam mores iuvenum exemplo corrumpere divum?</l>
<l>Et declive malum est perfacilisque via est.</l>
<l>Nos sumus in vitium proni et mala saepe coherent;</l>
<l>non decet obscenis texere honesta iocis.</l>
</lg>
</div2><div2>
<head>4.</head>
<argument><p>Quod non muneribus sed mundo corde placetur Deus</p></argument>
<lg>
<l>Te ne Deum placare putas et fallere donis</l>
<l>credis et immunda mente placere Deo?</l>
<l>Quid frustra niveo condis de marmore templum</l>
<l>plurimaque ante aras victima caesa cadit?</l>
<l>Ni prius ex animo sordes et crimina mundes,</l>
<l>dona precesque tuas respuet ipse Deus.</l>
<l>Gratia cum culpa non sedibus haeret in hisdem:</l>
<l>oscurat niveas sepia nigra togas.</l>
<l>Nil opus est auro qui continet omnia pugno</l>
<l>quique movet digito sydera cuncta suo.</l>
<l>Sinceram mentem nunquam contempsit egeni;</l>
<l>ipse animus purus victima grata Deo est.</l>
</lg>
</div2><div2>
<head>5.</head>
<argument><p>Quod periurium sit gravissimum peccatum et a Deo graviter puniatur</p></argument>
<lg>
<l>Falleris, infoelix! Rides periuria, rides:</l>
<l>teste ne mentitum non pudet esse Deo?</l>
<l>Tu ne Deum sceleris testem, periure, vocasti?</l>
<l>Ah (nescis?), quae te, perfide, poena manet!</l>
<l>Non ego deceptus; facti Deus ultor iniqui est;</l>
<l>ulcisci gravius vix solet ille nihil.</l>
<l>Et merito damnant omnes periuria leges:</l>
<l>quod magis offendat nil reor esse Deum.</l>
<l>Fas et iura volunt cordis quod lingua sit index;</l>
<l>crede mihi, est ipso turpis in hoste dolus.</l>
</lg>
</div2><div2>
<head>6.</head>
<argument><p>De sacramento corporis Christi</p></argument>
<lg>
<l>Quisquis inexpliciti sacramentum noscere Christi</l>
<l>corporis, hic guctas vult numerare maris,</l>
<l>et totum Occeanum parva concludere fossa</l>
<l>et caelum pugno continuisse suo.</l>
<l>Mens stupet, ob magnam caligant lumina lucem,</l>
<l>quippe infinitum parva bucella tenet.</l>
<l>Totus et in tota est ac parte est integer omni;</l>
<l>fit panis verbis quinque bucella Deus.</l>
<l>Desinite, haeretici, rationem inquirere: solum</l>
<l>ad vitam aeternam sufficit alma fides.</l>
</lg>
</div2><div2>
<head>7.</head>
<argument><p>Nihil est Deo occultum: solus Deus est scrutator cordis. Testesangelus et daemon operum nostrum; gesta in tenebris, in lucem iudicabuntur</p></argument>
<lg>
<l>Quid facis, infoelix! Latebris te credis inultum?</l>
<l>Omnia nuda Deo nilque latere potest,</l>
<l>Intima quin etiam noscit praecordia mentis,</l>
<l>quaeque animo volvis te prior ille videt.</l>
<l>Angelus ac daemon testes tua crimina dicent:</l>
<l>vel minima ante tronum sunt referenda Dei.</l>
<l>Ni prius hic labem culpae deleveris omnem,</l>
<l>tunc cum daemonibus poena perennis erit.</l>
</lg>
</div2><div2>
<head>8.</head>
<argument><p>Resurrectio Christi ratione naturali probari non potest, sed fides est potentior omnium philosophorum ratione</p></argument>
<lg>
<l>Alma fides Christi, ratione potentior omni,</l>
<l>vim cunctam exuperat mentis et ingenii.</l>
<l>Discipuli Christum subeuntem limina portis</l>
<l>viderunt clausis et tetigere manus,</l>
<l>confossum tetigere latus; quin mellis et assi</l>
<l>huic partem piscis contribuere cibum.</l>
<l>Surrexit vere: non hic simulatio vitae est:</l>
<l>sanguine phantasma et spiritus osse caret.</l>
<l>Talem syderea de nube videbimus omnes</l>
<l>iudicii extremi quando erit ima dies.</l>
</lg>
</div2><div2>
<head>9.</head>
<argument><p>Si coelestes opes intui possemus, humanas certe contemneremus</p></argument>
<lg>
<l>Stellantis siquis gemmata palatia caeli</l>
<l>aspiciat, terrae vilia regna putet;</l>
<l>ceu quondam Paulus, longe super aethera raptus,</l>
<l>aurea sub pedibus viderat astra suis,</l>
<l>divitias ceu vile lutum contempsit et aurum:</l>
<l>aeternas animo concipiebat opes.</l>
<l>Sordidus ut pauper, subeat si regia tecta,</l>
<l>iam piget immundam rursus adire casam.</l>
</lg>
</div2><div2>
<head>10.</head>
<argument><p>Vitare debemus iuramentum, tanto magis periurium</p></argument>
<lg>
<l>Si iurare malum est, ubi tu periuria pones?</l>
<l>Et semper iuras, nec sine teste Deo!</l>
<l>Esse solet mendax qui iurat sponte, nec unquam</l>
<l>creditur; haec illos ultio prima manet.</l>
<l>Vera licet dicas, si iures, falsa putantur,</l>
<l>ni tu iudicio forte cohactus eris.</l>
</lg>
</div2><div2>
<head>11.</head>
<argument><p>Qui vult esse beatus, observet praecepta Dei</p></argument>
<lg>
<l>Qui praecepta Dei servaverit omnia, foelix!</l>
<l>Is regum ingentes aequiperabit opes.</l>
<l>Hic sibi caelestem aedificat super aethera turrim</l>
<l>quae secura sibi quaeque perennis erit.</l>
<l>Quisquis amat Christum, discrimine tutus ab omni est.</l>
<l>Defendente Deo, quid nocuisse potest?</l>
</lg>
</div2><div2>
<head>12.</head>
<argument><p>Contra iactatorem et hypocritam</p></argument>
<lg>
<l>Stoica verba sonas et virtus semper in ore est;</l>
<l>incipias factis verba probare tuis!</l>
<l>Te similem cytharae, ni feceris, esse sonanti</l>
<l>convincam; factis consona verba canas!</l>
<l>Qui vult esse bonus, faciat, mox illa loquatur.</l>
<l>Sic Paulus fecit, fecit et ipse Iesus.</l>
<l>Si tibi lingua tuis fuerit contraria factis,</l>
<l>perfidiae paenas nequitiaeque dabis.</l>
</lg>
</div2><div2>
<head>13.</head>
<argument><p>Qui vult esse foelix, fugiat malum et faciat bonum</p></argument>
<lg>
<l>Esse cupis foelix? Facile est: sine crimine vivas.</l>
<l>Sic tibi, te preter, nemo nocere potest.</l>
<l>Coetera, cum possint aliunde irrumpere, damna;</l>
<l>at sibi dum taxat criminis auctor homo est.</l>
<l>Libera perdurat nullo cogente voluntas</l>
<l>aurigaeque instar frena gubernat equi.</l>
</lg>
</div2><div2>
<head>14.</head>
<argument><p>Nihil est virtute formosior</p></argument>
<lg>
<l>Corporeis cernat virtutem siquis ocellis,</l>
<l>virtutem incipiet preter amare nihil.</l>
<l>Tantus enim splendor formoso fulgurat ore,</l>
<l>ut mutas etiam cogat amare feras.</l>
<l>Ast animus noster, terrestri carcere septus,</l>
<l>terrestres sequitur, quis crucietur, opes.</l>
</lg>
</div2><div2>
<head>15.</head>
<argument><p>Contra calumniantes offitium scribae, veluti Musarum contagium</p></argument>
<lg>
<l>Quod sim tyrrheni me carpis scriba Leonis,</l>
<l>dicis et aonios me maculare choros.</l>
<l>“Ocia Pyerides, secessum quaerit Apollo;</l>
<l>cur facis in medio carmina multa foro?”</l>
<l>Quid faciam? Nullus Mecenas, Pollio nullus,</l>
<l>praemia nunc doctis vatibus ulla dedit.</l>
<l>Circunstant uxor, nati querulique nepotes</l>
<l>et solito fiscus plura tributa petit.</l>
<l>Silius altiloquo cantavit proelia versu:</l>
<l>saepe tamen causas egit et ipse foro.</l>
<l>Nos quoque magnanimi ter quinque volumina Carli</l>
<l>et charae patriae scripsimus historiam.</l>
<l>Siquis Mecenas concederet ocia, tunc me</l>
<l>aspiceres silvas praeposuisse foro.</l>
</lg>
</div2><div2>
<head>16.</head>
<argument><p>Omnes libertatem et patriam amissam recuperare nituntur, exceptapeccatrice anima</p></argument>
<lg>
<l>Quisquis ob invidiam patria procul exul agatur,</l>
<l>ad reditum moestus permanet usque suum;</l>
<l>exquirit solersque vias considerat omnes</l>
<l>antiquae ut repetat dulcia tecta domi.</l>
<l>Quid facient homines vitiorum pondere pressi,</l>
<l>si praeclusa fugam quaerere bruta solent?</l>
<l>Ast anima aethereo deiecta ob crimina caelo</l>
<l>non curat reditum, sed fugitiva iacet.</l>
<l>Heu, quale amisit regnum, quam perdidit urbem,</l>
<l>libera! Nunc atro carcere moeret inops.</l>
</lg>
</div2><div2>
<head>17.</head>
<argument><p>Contra superbos qui propriis meritis coeli honorem consequi credunt</p></argument>
<lg>
<l>Quis neget esse nefas celi sibi poscere honorem</l>
<l>et proprio merito praemia tanta sequi?</l>
<l>Hic fastus primum deiecit daemona caelo,</l>
<l>qui sibi delegit celso Aquilone thronos.</l>
<l>Participes tamen esse Dei regnique superni</l>
<l>possumus; hoc Christi gratia magna dabit.</l>
<l>Quisquis amat Christum solum caeli incola fiet;</l>
<l>rivalem patitur non Deus esse sibi.</l>
<l>Vult Deus ut nitido sit amans fulgentior auro;</l>
<l>vel minimam Iesus respuit ille notam.</l>
</lg>
</div2><div2>
<head>18.</head>
<argument><p>Cur amantes pallescunt et in rebus amatis convertuntur</p></argument>
<lg>
<l>Scis quia pallet amans? Alieno in corpore vivit.</l>
<l>Egrediente anima, pectora pallor obit.</l>
<l>Et merito attonitum et sine sensu cernis amantem:</l>
<l>mens abit et sequitur semper amoris iter.</l>
<l>Vertitur omnis amans, mihi crede, in rebus amatis:</l>
<l>foemina diligitur? Foemina amator erit.</l>
<l>Aurum diligitur? Fulvum vertetur in aurum.</l>
<l>Diligitur Christus? Christus amator erit.</l>
<l>Si vis ergo Deus fieri, vis incola coeli,</l>
<l>toto animo et tota dilige mente Deum.</l>
</lg>
</div2><div2>
<head>19.</head>
<argument><p>Cur rus Ugolinus petat, relicta urbe</p></argument>
<lg>
<l>Inquiris causam, sociis atque urbe relicta,</l>
<l>cur villae Aequoreae sordida tecta petam;</l>
<l>me segnem vilemque vocas, industria cum sit</l>
<l>nota mea, atque urbis possit habere decus.</l>
<l>“Tu ne armenta viris preponis et urbibus agros?</l>
<l>Non cives, sed erit rustica turba comes”.</l>
<l>Ignoras ruris quam sit iocunda voluptas,</l>
<l>quam suave in silvis Calliopea canat.</l>
<l>Hic dictante mihi modulabor carmina Phoebo,</l>
<l>eripiet mentem cura nec ulla meam.</l>
<l>Et iam tempus adest victricia pandere bella</l>
<l>et Carlo extremam iam posuisse manum;</l>
<l>prodire in lucem iam nostra epigrammata poscunt:</l>
<l>sunt prius in certos distribuenda libros.</l>
<l>Vix semel invitus Romam accedebat in anno</l>
<l>campanis latuit cum Maro solus agris.</l>
<l>Musarum me raptat amor, non gloria vulgi;</l>
<l>quasque omnes cupiunt, non ego miror opes.</l>
</lg>
</div2><div2>
<head>20.</head>
<argument><p>De Academia, Platonis villa, et Equorea Verini</p></argument>
<lg>
<l>Doctrinae officeret ruris ne blanda voluptas,</l>
<l>pestiferos sapiens atticus emit agros,</l>
<l>discendi ut solo iuvenes caperentur amore,</l>
<l>ut fieret frugi sobria vita magis.</l>
<l>Sic meruit foelix aeternum Academia nomen</l>
<l>et nulli fama villa secunda fuit.</l>
<l>Aequorea est nobis Caiano proxima colli</l>
<l>villa vetus, prisci, tecta paterna, lares,</l>
<l>quos rigat aeternis rivus gelidissimus undis;</l>
<l>non hic pegaseo nomen habere sinit.</l>
<l>Hunc ego crediderim et fama est, Helicone relicto,</l>
<l>Pyeridum sacros nunc habitare choros.</l>
</lg>
</div2><div2>
<head>21.</head>
<argument><p>Contra maledicum et aliena vitia perscrutantem</p></argument>
<lg>
<l>Quam nimium cernis nitido procedere vultu,</l>
<l>ad moechum haec subito dirigit — inquis — iter.</l>
<l>Quae nullo faciem depinxit squalida fuco,</l>
<l>hypocritam carpis, nunc sine mente vocas.</l>
<l>Quae ridet, fatuam dicis; si fronte severa est,</l>
<l>torva haec caucaseae tygridis ora gerit.</l>
<l>Si loquitur, garrire putas; sin rarius inquit,</l>
<l>silvestri damnas rusticitate rudem.</l>
<l>Vicinum an nescis vitium virtutibus esse?</l>
<l>Quid non lingua potest carpere iniqua boni?</l>
<l>Si renes solusque Deus praecordia noscit,</l>
<l>dic mihi, quo mens est indice nota tibi?</l>
</lg>
</div2><div2>
<head>22.</head>
<argument><p>De laudibus sui saeculi et de ingratitudine principum</p></argument>
<lg>
<l>Artem nutrit honor cunctique cupidine laudis</l>
<l>contendunt primae sortis habere locum.</l>
<l>Debita virtuti si desint praemia, nullos</l>
<l>artibus invenies invigilare bonis.</l>
<l>Tam claris ornata viris nunc saecula cum sint,</l>
<l>cur dantur meritis dona minora suis?</l>
<l>Nunc sunt phylosophi insignes doctique poetae,</l>
<l>plurimus orator, plurimus hystoricus.</l>
<l>Cum saeclis nostris Augusti tempora cedant,</l>
<l>deficit Hetruscis solus hetruscus eques.</l>
</lg>
</div2><div2>
<head>23.</head>
<argument><p>De pictoribus et scultoribus florentinis qui priscis graecis equiperari possunt.</p></argument>
<lg>
<l>Prothogenem rhodii tabula mirantur in una:</l>
<l>vix annis illam pinxerat ille decem.</l>
<l>Nicomacus contra velox monimenta poetae</l>
<l>egregium parvo tempore fecit opus.</l>
<l>Parrhasiusque ephesus sic mira excelluit arte,</l>
<l>simitriae primum cui tribuere decus.</l>
<l>Hos olim multis produxit Graecia saeclis,</l>
<l>et paria ingeniis dona fuere suis.</l>
<l>At nunc pictores huius si temporis omnes</l>
<l>vidisset, quanta hos Graecia laude canat!</l>
<l>Quos uno una parens genuit, Florentia, saeclo,</l>
<l>quos ausim grais aequiperare viris.</l>
<l>Sunt gemini insignes Pullo cognomine fratres,</l>
<l>quorum alter pictor, scultor uterque bonus.</l>
<l>Spirantes fundit vultus Antonius aere</l>
<l>signaque de molli vivida fingit humo.</l>
<l>Nec minor est Phydia noster Verrochius: uno</l>
<l>hoc superat, quoniam pingit et aera liquat.</l>
<l>Quis fuerit scultor nostra Donatus in urbe,</l>
<l>testantur nomen, vivida saxa, suum.</l>
<l>Nec Desiderio spiranti marmore maior</l>
<l>thebanus Scopas Prassitelesque fuit.</l>
<l>Aequarique sibi non indignetur Apelles</l>
<l>Sandrum: iam notum est nomen ubique suum.</l>
<l>Eracleota licet Zeusis bene pinxeris uvas,</l>
<l>haud tamen est tuscus Vincius arte minor.</l>
<l>Nec te pictoris sobolem, memorande Philippe,</l>
<l>praeteream: primum dignus habere locum.</l>
<l>Sed longum numerare omnes, nec temporis huius,</l>
<l>quorum cum tabulis fama perennis erit.</l>
</lg>
</div2><div2>
<head>24.</head>
<argument><p>Quanta sit aviditas requirendi Deum</p></argument>
<lg>
<l>Ut cervus sitibundus aquam fontemque requirit,</l>
<l>sic anima ad Christum nunc mea quaerit iter.</l>
<l>Arrida ceu tellus caeli desiderat imbrem,</l>
<l>sic rorem expectant arrida corda Dei.</l>
</lg>
</div2><div2>
<head>25.</head>
<argument><p>Deus non est auctor culpae in aliquo, sed penae exactor</p></argument>
<lg>
<l>Crimina si iustis punit Deus omnia poenis,</l>
<l>non igitur nostri criminis auctor erit.</l>
<l>Non culpae causa est, sed penae acerrimus auctor;</l>
<l>non mala sed poenas exigit ipse Deus.</l>
</lg>
</div2><div2>
<head>26.</head>
<argument><p>De laudibus Danthis Aldigherii Florentini, poetae praeclarissimi</p></argument>
<lg>
<l>Quisquis inexpliciti divina volumina Danthis</l>
<l>pellegat, hoc dicet doctius esse nihil.</l>
<l>Quicquid Aristoteles, quicquid sacra pagina dicit</l>
<l>cantavit, tusco disposuitque pede.</l>
<l>Virgiliumque aequat, prisco nec cedit Homero</l>
<l>et mathematicis ille vel ille minor.</l>
<l>Salve, tyrrheni decus immortale Leonis!</l>
<l>Salve, pierii fama decusque chori!</l>
</lg>
</div2><div2>
<head>27.</head>
<argument><p>In laudem Francisci Petrarchae, poetae florentini eloquentissimi</p></argument>
<lg>
<l>Carmina facundi releget qui tersa Petrarchae,</l>
<l>dicet pindaricos aequiperasse pedes,</l>
<l>torrentis de more ruat cadmeius heros</l>
<l>et licet ingenti spiritus ore tonet.</l>
<l>Romano romana pede et Carthaginis arma</l>
<l>scripsit, sed tusco clarior ore nitet;</l>
<l>primus et in lucem post annos mille latinam</l>
<l>restituit linguam restituitque decus.</l>
</lg>
</div2><div2>
<head>28.</head>
<argument><p>De Marsilio Ficinio florentino, platonico doctissimo</p></argument>
<lg>
<l>Verterat aeternum Ficinius ipse Platona</l>
<l>in Latium; nobis non satis istud erat,</l>
<l>ni silva e magna, perplexa enygmata solvens,</l>
<l>in breviore libro disposuisset opus.</l>
<l>Inspexitque animum penitus mentemque Platonis</l>
<l>ausoniisque viris ista legenda dedit.</l>
<l>Memphitici vertit divina volumina vatis</l>
<l>vix iuvenis: iam tunc nomine clarus erat.</l>
<l>Fecit et egregium de relligione volumen,</l>
<l>convincens Christi vera fuisse sacra.</l>
<l>Scribit adhuc longumque extendit nomen in aevum;</l>
<l>fama perennis erit, sit sibi longa dies.</l>
</lg>
</div2><div2>
<head>29.</head>
<argument><p>Ad Christophorum Landinum, poetam et rethorem florentinum insignem</p></argument>
<lg>
<l>Insignis rethor lingua, Landine, canora,</l>
<l>ceu patri debet nostra iuventa tibi.</l>
<l>Fidus es interpres vatum, Landine poeta;</l>
<l>in dubio prosa promptior an ne pede es.</l>
<l>Explicuit nobis oscura volumina Danthis</l>
<l>eternaeque animae nobile fecit opus.</l>
<l>Explicuit Flaccum et magni figmenta Maronis</l>
<l>et scripsit lyrico carmina multa pede,</l>
<l>et teneros elegos scripsit de more Properti,</l>
<l>quis Sandrae nomen notius est Helene.</l>
<l>Pyeridum, Landine, decus, tibi Nestoris annos</l>
<l>exhibeat vacuis parca benigna colis.</l>
</lg>
</div2><div2>
<head>30.</head>
<argument><p>Ad amicum, quo pacto valitudinem conservet</p></argument>
<lg>
<l>Qui superare cupis cumeae saecula vatis</l>
<l>parcarumque omnes evacuare colos,</l>
<l>inmites nunquam arrodant tua pectora curae;</l>
<l>sit modicus somnus, sit tibi rara Venus.</l>
<l>Nil nimium cupias; epulis sit mensa modestis;</l>
<l>non externa tuam temperet uva sitim,</l>
<l>sed modica et mista et nostris in montibus orta.</l>
<l>Non caro, sed faciles praebeat herba dapes.</l>
<l>Ad plenum nunquam ventrem saturabis hiantem:</l>
<l>ponatur stomaco sarcina parva tuo.</l>
<l>Ocia vitabis nimis enervantia corpus;</l>
<l>et nimius ledit corpora fessa labor.</l>
<l>Sis letus, pestem fugias, senisque redibis;</l>
<l>ne ve gulam irrites; sit coquus ipsa fames.</l>
<l>Effugiant auram sudore madentia membra:</l>
<l>nanque cohit laesus frigore saepe cruor.</l>
<l>Haec faciens, vinces longevi Nestoris annos;</l>
<l>vix solvet corpus longa senecta tuum.</l>
</lg>
</div2><div2>
<head>31.</head>
<argument><p>Ad Bernardum Adimarium amicissimum</p></argument>
<lg>
<l>Adimar, electos inter numerande sodales,</l>
<l>accipe Verini carmina pauca tui.</l>
<l>Ne doleas ad te quod raro epigrammata mittam;</l>
<l>da veniam nobis: scribis et ipse nihil.</l>
</lg>
</div2><div2>
<head>32.</head>
<argument><p>Ad Bernardum Adimarium, de commoditatibus iuvenum sui temporis adstudia humanitatis</p></argument>
<lg>
<l>Si nunc tam claros cernis, Bernarde, poetas,</l>
<l>Non mirum, si nunc cernis et hystoricos.</l>
<l>Oppida Cecropidum prisci petiere Quirites,</l>
<l>discere socraticos cum voluere libros</l>
<l>et linguam graecam et magnos cognoscere vates,</l>
<l>Et quicquid grai composuere viri.</l>
<l>Romani iuvenes didicere in Pallados urbe;</l>
<l>exhibuit doctos rethoras ipsa Rhodos.</l>
<l>At divum ritus et sacri fulminis artes,</l>
<l>attica Syllanidum verba propago refert.</l>
<l>Non opus est graias nostris petere amplius urbes;</l>
<l>doctrinis variis hic vigilare licet.</l>
<l>Est hic Landinus magnique interpres Homeri,</l>
<l>Musarum aeternus Politianus honor,</l>
<l>retor et insignis facundo Fontius ore</l>
<l>Marsiliusque hic est, alter et ipse Plato.</l>
<l>Est hic Demetrius doctis oriundus Athenis,</l>
<l>enodans quicquid scripsit Aristoteles.</l>
<l>Ni tibi defueris, Syllae generosa propago,</l>
<l>romanos poteris equiperare patres.</l>
</lg>
</div2><div2>
<head>33.</head>
<argument><p>De ingratitudine hominum adversus Deum</p></argument>
<lg>
<l>Firmavit terram Deus atque extendit Holympum;</l>
<l>ornavit miris rebus utrunque locum.</l>
<l>Arboribus sua poma dedit, sua gramina campis</l>
<l>aridaque infusis arva rigavit aquis.</l>
<l>Plurimaque accendit sublimi lumina caelo,</l>
<l>esset ut alterna lampade clarus apex.</l>
<l>Mensque data est homini cunctis prestantior astris;</l>
<l>nanque animus vera est noster imago Dei.</l>
<l>Omniaque imperio nostro parentia fecit</l>
<l>subiecitque hominum sub pede cuncta Deus.</l>
<l>Nos tamen ingrati, post munera tanta recepta,</l>
<l>ulterius petimus praemia plura dari.</l>
</lg>
</div2><div2>
<head>34.</head>
<argument><p>Qui se non odit propter Christum et non est mundus, foelix esse non potest</p></argument>
<lg>
<l>Ille mihi foelix ac rege beatior omni est,</l>
<l>qui corde et puro diligit ore Deum.</l>
<l>Qui se non odit crucifixi propter amorem,</l>
<l>ille mihi indignus visus amore Dei est.</l>
</lg>
</div2><div2>
<head>35.</head>
<argument><p>Debet homo non tanquam mercennarius sed tanquam filius patriaeterno servire et parere</p></argument>
<lg>
<l>Quid dicis, quid ineptis, homo? Quid munera poscis?</l>
<l>Servili nati conditione sumus,</l>
<l>serviat ut Domino et Christi praecepta sequatur;</l>
<l>aeterni servum sit satis esse Dei.</l>
<l>“Munera magna Deus dabit — inquis — et incola fiam</l>
<l>mox caeli”; meritis non dabit ista tuis!</l>
<l>Magnificus veluti, non quod mereamur habere,</l>
<l>rex famulis fidis maxima dona dabit.</l>
<l>Non viles servos, sed pignora chara vocavit,</l>
<l>fecit et haeredes participesque sui.</l>
</lg>
</div2><div2>
<head>36.</head>
<argument><p>Qui servit alicui mercede et non amore non est dignus amari ab eo</p></argument>
<lg>
<l>Qui non mercedis studio, sed amore placendi</l>
<l>obsequitur, domino charior ille suo est.</l>
<l>Maiorique Deus reddet sibi foenore fructum;</l>
<l>praemia perspecta multiplicata fide.</l>
</lg>
</div2><div2>
<head>37.</head>
<argument><p>Non debemus perscrutari arcana iudicia Dei, murmurantes de foelicitate improborum</p></argument>
<lg>
<l>Quid quereris? Cur saepe negas mortalia curae</l>
<l>esse Deo? Videas cum mala multa bonis,</l>
<l>attollique malos cernas in culmine rerum</l>
<l>depressosque bonos? Respicit ista Deus.</l>
<l>Unde nefas tantum audaci prorumpit ab ore,</l>
<l>iudicium ut tentes, improbe, nosse dei?</l>
<l>Tu vilis vermis, tu parvus homuncio cum sis,</l>
<l>arcana inquires, ambitiose, Dei?</l>
</lg>
</div2><div2>
<head>38.</head>
<argument><p>Ad Franciscum amicum, cupientem scire causas inundationis Nili</p></argument>
<lg>
<l>Memphiticis nuper veniens Franciscus ab oris,</l>
<l>niliacae causam scire volebat aquae:</l>
<l>“Cur tegitur Nili Egyptus stagnantibus undis,</l>
<l>illic si nullis imbribus arva madent?”</l>
<l>Cum rapidus torret flaventes Syrius agros,</l>
<l>Aethiopum num tunc intepuere nives?</l>
<l>Aethesiis nunquid velut obice flantibus amnis</l>
<l>auctus, limosis omnia replet aquis?</l>
<l>Antipodum ne imis bruma caput exerit oris</l>
<l>aestatisque ad nos tempore portat aquas?</l>
<l>Veri causa latet; nemo vidisse fatetur</l>
<l>coelestis fluvius traxerit unde caput.</l>
</lg>
</div2><div2>
<head>39.</head>
<argument><p>De iniquo iudicio Pythii Apollinis inter Dorilaum et Archelaum</p></argument>
<lg>
<l>Quem bello Dorilaus Sparthanus coeperat agrum,</l>
<l>hunc sibi respondens iussit Apollo dari.</l>
<l>Archelaus partem predae campique petebat;</l>
<l>arbiter at partem Phoebus utramque petit.</l>
<l>Hoc aliquis nostrum si dixerit, improbus esset;</l>
<l>sed, postquam fecit Pythius, ergo placet.</l>
</lg>
</div2><div2>
<head>40.</head>
<argument><p>De nequitia Iovis cretensis, quem stulta gentilitas regem deorum coluit</p></argument>
<lg>
<l>Formosum ut vidit Ganimedem Iupiter Ida,</l>
<l>hunc aquilae raptum vexit ad astra pede,</l>
<l>submotaque Hebe multumque fremente sorore</l>
<l>pincernam hunc fecit participemque thori.</l>
<l>Agnovit Ledam sub pennis moechus oloris;</l>
<l>in Danae fulvo decidit imbre sinum.</l>
<l>Nil agis, Acrisii: custodes, moenia, turres,</l>
<l>vincit et armatos aurea virga duces.</l>
<l>Europam torvi rapuit sub imagine tauri:</l>
<l>pars orbis stupro tertia nomen habet!</l>
<l>Saturnumque patrem regno, crudelis, abegit:</l>
<l>et Superum rector dicitur atque pater.</l>
<l>Tanta ne mortales tegit ignorantia veri</l>
<l>ut parricidae sint data templa Iovi,</l>
<l>ut veteres regem terrae caelique putarint</l>
<l>qui tam deformi crimine notus erat!</l>
<l>Non scelus hoc ingens, non est dementia summa,</l>
<l>quod sit turpe viris, id dare caelicolis?</l>
</lg>
</div2><div2>
<head>41.</head>
<argument><p>Coeteri dii falsi sunt; solus Christus est verus et unicus Deus</p></argument>
<lg>
<l>Ob galeam inventamque hastam, coluere pelasgi</l>
<l>Pallada, divinum ceu docuisset opus.</l>
<l>Mars, quia bellipotens evertat funditus urbes,</l>
<l>sunt illi in multis templa dicata locis.</l>
<l>Arcades insignem coluere Athlantida furtis;</l>
<l>primitias Veneri cypria virgo dabat.</l>
<l>Quid tibi sarmaticae narrem fera sacra Dianae?</l>
<l>Grata deae fuerat victima caesus homo.</l>
<l>Quid tibi mille deos referam ritusque sacrorum?</l>
<l>Invenere suum crimina quaeque deum.</l>
<l>Plurima quid narrem stulti portenta Canopi,</l>
<l>cui taurus numen, cui cocodrillus erat?</l>
<l>Affulsit tandem Christi mortalibus astrum,</l>
<l>ostendens vera relligione deum.</l>
</lg>
</div2><div2>
<head>42.</head>
<argument><p>Nudi nascimur; nihil hinc reportabimus</p></argument>
<lg>
<l>Tu nihil huc nascens materno e ventre tulisti,</l>
<l>et nihil hinc alio, cum moriere, feres.</l>
<l>Nudi nascuntur, nudi morientur et omnes;</l>
<l>quas tenet obsessas quisque relinquet opes.</l>
</lg>
</div2><div2>
<head>43.</head>
<argument><p>Sumus hic peregrini et nemo perdit quod non habuit</p></argument>
<lg>
<l>Quid fles, quid quereris? Patriis procul exul ab oris,</l>
<l>te miseram externam quaerere dicis opem.</l>
<l>An patria hic ulla est? Peregrini huc nascimur omnes!</l>
<l>Quod non accepit, perdere nemo potest.</l>
<l>Qui praesentis amat fugientia gaudia vitae,</l>
<l>eternae patriae hic hostis et exul erit.</l>
</lg>
</div2><div2>
<head>44.</head>
<argument><p>Ignavi principis impossibile est non esse milites et servos pigroset desides</p></argument>
<lg>
<l>Nunquam alacer servus domini reperitur inertis;</l>
<l>ignavi an miles principis acer erit?</l>
<l>Qualescunque ducis mores sunt, turba sequetur;</l>
<l>iniusti domini servus iniquus erit.</l>
<l>Maiora expectent proceres tormenta rapaces,</l>
<l>exemplis populo qui nocuere suis.</l>
</lg>
</div2><div2>
<head>45.</head>
<argument><p>Nihil violentum est perpetuum et peccati semper est finis pessimus</p></argument>
<lg>
<l>Non est, crede mihi, violenta potentia longa</l>
<l>criminaque eventum non habuere bonum.</l>
<l>Principiique mali peior solet exitus esse;</l>
<l>peccatum foelix non solet esse diu.</l>
<l>Esse solet maior casus de montibus altis,</l>
<l>et ducibus raro mors sine caede fuit.</l>
</lg>
</div2><div2>
<head>46.</head>
<argument><p>In maledicum qui putabat rem facilem esse poetam bonum</p></argument>
<lg>
<l>Esse putas parvi ingenii componere versus?</l>
<l>Non nego, sed magni est scribere multa bene.</l>
<l>Egregius vates multum sudavit et alsit;</l>
<l>abstinuit Baccho; vix sibi nota Venus.</l>
<l>Saepe vigil totam scribendo carmina noctem</l>
<l>ducit; pro molli bibliotheca toro est.</l>
<l>Non est vendibilis, non mercennaria virtus</l>
<l>est poesis; solum praemia fama datur.</l>
<l>Invigilant studiis nulli, si praemia demas;</l>
<l>munere sublato, non iuvat ipse labor.</l>
</lg>
</div2><div2>
<head>47.</head>
<argument><p>Ad amicum, ne superbiat prospera fortuna</p></argument>
<lg>
<l>Si tibi nunc vultu arridet fortuna sereno,</l>
<l>cras forsan pluviam nubilus Hauster aget.</l>
<l>Deponas fastum! Nulli est fortuna perennis:</l>
<l>motat enim alternas, irrequieta, rotas.</l>
<l>Vidi ego post longam consurgere bella quietem,</l>
<l>bellorum et finis pax quoque saepe fuit.</l>
<l>Aequo animo sortem fortis tolerabit utranque;</l>
<l>Solonis memori pectore verba tene.</l>
</lg>
</div2><div2>
<head>48.</head>
<argument><p>Nihil est iocundius amicitia, conservatrice humanae societatis</p></argument>
<lg>
<l>Siquid amicitia credis iocundius esse,</l>
<l>falleris: humani est foederis una fides.</l>
<l>Quisquis amicitiam tollit, civilia bella</l>
<l>seminat; hic odii seva venena parit.</l>
<l>Quid tu iocundo potes equiperare sodali,</l>
<l>quo sine nil poterit dulcius esse tibi?</l>
<l>Tu veterem et fidum spernis, crudelis, amicum,</l>
<l>et cum fortuna vertis amicitiam!</l>
</lg>
</div2><div2>
<head>49.</head>
<argument><p>Ad Demetrium atticum philosophum</p></argument>
<lg>
<l>Demetrii, argivae pereuntis gloria linguae,</l>
<l>etruscam pubem non sinis esse rudem.</l>
<l>Per te iam graie loquitur syllana iuventus;</l>
<l>cecropium nostra surgit in urbe decus.</l>
<l>Ipse, licet Danaum subverterit opida Turcus</l>
<l>et quamquam obruerit tot monimenta virum,</l>
<l>diluvio tamen ex illo ceu naufragus ad nos</l>
<l>venisti: non dum Graecia tota perit.</l>
<l>Romani cecidere duces geticoque furore</l>
<l>per septem iacuit martia Roma dies.</l>
<l>Romanum eloquium nullae evertere procellae;</l>
<l>sed quae doctrinae vis nocuisse potest?</l>
<l>Tu quoque divini interpres facunde Platonis,</l>
<l>enodas quicquid scripsit Aristoteles.</l>
<l>Et merito exsolvit tuscus salaria fiscus,</l>
<l>virtuti ut dentur praemia digna tuae.</l>
<l>Desine subversae patriae deflere ruinam;</l>
<l>noster eris; patria est quaelibet ora bonis.</l>
</lg>
</div2><div2>
<head>50.</head>
<argument><p>Epitaphium Theodori Gazis atheniensis, graeci ac latini sermonis pariter doctissimi</p></argument>
<lg>
<l>Hic situs est Gazes Theodorus, gloria linguae</l>
<l>Graiorum, pariter Romulidumque decus.</l>
<l>Traduxit nullus facundior ore diserto,</l>
<l>socraticos faciens verba latina libros.</l>
<l>Interpres fidus, sermonem norat utrunque;</l>
<l>non alter terso doctior ore fuit.</l>
</lg>
</div2><div2>
<head>51.</head>
<argument><p>Ad Marianum Pomicellum heremitam augustinensem, eloquentissimum ac sanctissimum virum</p></argument>
<lg>
<l>Tarsensis sequeris magni vestigia Pauli,</l>
<l>eloquio populis dum, Mariane, tonas.</l>
<l>Tu quoque thebeum Paulum sectaris: utroque</l>
<l>diversae vitae fungeris offitio.</l>
<l>In silvis monacus sis quamquam Antonius alter,</l>
<l>vita illic soli proderit ista tibi.</l>
<l>Quod si tu crebro medias accesseris urbes,</l>
<l>profueris multis profuerisque tibi.</l>
</lg>
</div2><div2>
<head>52.</head>
<argument><p>Ad eundem Marianum</p></argument>
<lg>
<l>Exhorrent versus quidam carpuntque poetas</l>
<l>et tristi damnant nostra supercilio.</l>
<l>Tu vero instar apum per prata virentia vatum</l>
<l>de flore innumero dulcia mella legis.</l>
</lg>
</div2><div2>
<head>53.</head>
<argument><p>Ad librum suum, ut Franciscum briscensem, medicum regis Mathyae, conveniat, qui deducet eum ad regem</p></argument>
<lg>
<l>Fessus ab etruscis Budam cum finibus hospes</l>
<l>intraris, subito regia tecta petes.</l>
<l>Sed prius inquires Francisci limen et edes</l>
<l>briscensis medici, qui tibi fidus erit.</l>
<l>Non illis alter medicus prestantior oris</l>
<l>fertur, cui regis credita saepe salus.</l>
<l>Hic faciles aditus et mollia tempora regis</l>
<l>sedulus ostendet, parve libelle, tibi.</l>
</lg>
</div2>
</div1>
<div1>
<head>Liber Quartus</head>
<div2>
<head>1.</head>
<argument><p>Ad dominum Franciscum, Ferdinandi regis filium</p></argument>
<lg>
<l>Francisce, arragonum soboles pulcherrima regum,</l>
<l>romanos leta pellege fronte sales.</l>
<l>Nostra licet veteres non aequent carmina vates,</l>
<l>moribus at cedit prisca Thalia meis.</l>
<l>Nos sumus electae gentes, nos sancta propago:</l>
<l>non decet obscenis scribere sacra modis.</l>
<l>Scripsi more novo, nullorum exempla secutus;</l>
<l>da veniam, haud mirum est siqua nitore carent.</l>
<l>Magnanimo regi, qui Christi est cultor et ensis,</l>
<l>debuerant Christo carmina plena dari.</l>
</lg>
</div2><div2>
<head>2.</head>
<argument><p>Ad Angelum Politianum, poetam insignem</p></argument>
<lg>
<l>Ad te, iure potes, dum mittimus, Angele, carmen,</l>
<l>dicere: “Pestano mittis, inepte, rosas”,</l>
<l>in Latium nobis magnum qui vertis Homerum,</l>
<l>emula dum fingis carmina Virgilio.</l>
<l>Sed nos defessi tandem post tertia lustra,</l>
<l>Carliadi optamus iam posuisse modum.</l>
<l>Ipsa tamen negat ire foras, nisi senserit esse</l>
<l>iudicio tutam, Politiane, tuo.</l>
</lg>
</div2><div2>
<head>3.</head>
<argument><p>Ad Sassum Mutinensem, iuvenem doctissimum</p></argument>
<lg>
<l>Sasse, decus Mutinae, Musarum gloria, Sasse,</l>
<l>quo nemo celeri doctius ore canit</l>
<l>nec plura exacto scribit pede carmina vates,</l>
<l>seu tusca eloqueris, sive latina facis.</l>
<l>Salsior es Burcho, nostrumque imitare Petrarcam,</l>
<l>et Mutinae cedit Bilbilis ipsa tuae.</l>
<l>Et tibi bis denis unus vix additur annis:</l>
<l>quae facies, aetas quando virilis erit?</l>
<l>Simplicii interea doctique enygma Boeti</l>
<l>et discis quicquid scripsit Aristoteles.</l>
</lg>
</div2><div2>
<head>4.</head>
<argument><p>Contra Zoilum maledicum</p></argument>
<lg>
<l>Quod tentem imbelles elegos mutemque vicissim</l>
<l>carmina, me dicit Zoilus esse levem.</l>
<l>Instat et inquirit causas cur aere canoro</l>
<l>invicti sileam gallica bella ducis.</l>
<l>“At non Virgilius, phrygii cum diceret arma</l>
<l>Aeneae, teneros lusit et ipse iocos?”</l>
<l>Non uno iocunda cibo sunt prandia, quamvis</l>
<l>sit pinguis, solus si modo turtur erit.</l>
<l>Sic iuvat interdum lassae fastidia mentis</l>
<l>vel tenui risu, vel revocare ioco.</l>
</lg>
</div2><div2>
<head>5.</head>
<argument><p>Contra carpentem poetas</p></argument>
<lg>
<l>Esse putas nugas versus et fronte severa</l>
<l>censoris tanquam crimina falce seces.</l>
<l>Urbibus expellis, facis hoc auctore Platone;</l>
<l>indixit levibus vatibus arma Plato!</l>
<l>Non ne sacros vates dici sanctosque poetas</l>
<l>audisti et magnis numen inesse viris?</l>
<l>Non, ut rere, sonus carmen sine mente canorum est;</l>
<l>(quis tam mentis inops crederet ista puer?),</l>
<l>sed latet egregiis gravior sententia verbis:</l>
<l>sic Moses cecinit, sic Davit ore sacro;</l>
<l>et nos caelestes laudes sermone latino</l>
<l>scripsimus, et veteres non abiere sales.</l>
<l>Carmina ne nugas credas priscique leporis</l>
<l>ne carpas nostros indiguisse libros.</l>
</lg>
</div2><div2>
<head>6.</head>
<argument><p>Contra ingratitudinem procerum, quod, se reiecto, indigniores et indoctiores elegerint in Curia</p></argument>
<lg>
<l>Curia me nuper renuit, quod carmine notus</l>
<l>altiloquo cantem tristia bella pede.</l>
<l>Heu, nocet auctori nascentis fama sonora</l>
<l>Carliados: melius si tacuisset erat!</l>
<l>“At non hystoriam patriae sermone soluto</l>
<l>explicuit, cur nunc pulsus honore caret”.</l>
<l>Quisque sui similes amat: ignorantia patrum</l>
<l>non curat natos erudiisse suos.</l>
<l>Gaudeo quod nostros non carpat Curia mores;</l>
<l>defendet partes Calliopea suas.</l>
</lg>
</div2><div2>
<head>7.</head>
<argument><p>Quales esse debemus in sacro tempore ieiunii</p></argument>
<lg>
<l>Annua iam redeunt sacri ieiunia mensis:</l>
<l>sit mens pura mihi, sit mihi casta Venus.</l>
<l>Tristia nunc odia in dulcem vertantur amorem:</l>
<l>non est invidiae nequitiaeque locus.</l>
<l>Omne procul vitium nostro de pectore cedat;</l>
<l>sit tota aeterno mens operata Deo.</l>
<l>Non haeres aliter paradisique incola fies,</l>
<l>non aliter Christi regna videre potes.</l>
</lg>
</div2><div2>
<head>8.</head>
<argument><p>Contra hypocritas</p></argument>
<lg>
<l>Tristibus hypocritis nihil est odiosius usquam;</l>
<l>decipiunt homines decipiuntque Deum.</l>
<l>Sed fraus nulla diu eventum sortita secundum est,</l>
<l>et scelerum poenas dat simulata fides.</l>
<l>Componunt faciem luteo pallore trementem;</l>
<l>semper eos credas abstinuisse cibis,</l>
<l>et vacuo perferre diu ieiunia ventre;</l>
<l>obducunt collum deiciuntque solo.</l>
<l>Hos quicunque videt, Curium rigidosque Catonas</l>
<l>contentum parvo Fabritiumque putet,</l>
<l>aut aliquem in silvis inter deserta ferarum,</l>
<l>Hilariona sacros Machariumque viros.</l>
<l>Tunc auram populi, simulati praemia fuci,</l>
<l>accipit hypocrisis: finis et ille suus!</l>
<l>Tu vero unge caput faciemque lavare memento,</l>
<l>soli ieiunans ut videare Deo!</l>
</lg>
</div2><div2>
<head>9.</head>
<argument><p>Ubi amor noster est, ibi cor nostrum. Contra avaros</p></argument>
<lg>
<l>Mens ubi thesaurus tuus est iacet? Incubat auro.</l>
<l>Si coelum cupias, incubat illa Deo.</l>
<l>Discedit de sede sua ac magis haeret amatae,</l>
<l>quo male compellet, vel bene ducet amor.</l>
<l>Non sunt in coelo tineae nullusque timendus</l>
<l>archam qui fodiat clam ve palamque latro.</l>
<l>Pertulit Occeani fluctus et monstra marina</l>
<l>ut male quaesitas linquat avarus opes.</l>
<l>At non te totum iubet excursare per orbem</l>
<l>Christus et extremum currere in Occeanum,</l>
<l>sed monet erecta caelum te mente tueri</l>
<l>et vitam nulla commaculare nota.</l>
<l>Sic opibus foelix magnis caeloque frueris</l>
<l>et tibi cum longa pace triumphus erit.</l>
</lg>
</div2><div2>
<head>10.</head>
<argument><p>De fide christiana</p></argument>
<lg>
<l>Si salvus fieri cupis et conviva Tonantis,</l>
<l>est opus ut credas mystica sacra Iesu;</l>
<l>quod Pater et Natus, quod Sanctus Spiritus idem</l>
<l>sit Deus atque unus sit pariterque potens;</l>
<l>ex nihilo qui cuncta sua virtute creavit,</l>
<l>utque sit ex pura virgine factus homo;</l>
<l>ut nos a primae purgaret origine labis,</l>
<l>verbera pertulerit pertuleritque crucem.</l>
<l>Mortuus, Inferni sedes descendit ad imas,</l>
<l>et veteres secum traxit ad astra patres.</l>
<l>Utque resurrexit, sic corpora nostra resurgent,</l>
<l>ut capiant factis praemia digna suis.</l>
<l>Est opus in sacro credentem fonte renasci;</l>
<l>non aliter Christi regna videre potes.</l>
</lg>
</div2><div2>
<head>11.</head>
<argument><p>De amandis inimicis nostris, ut nostri Deus misereatur</p></argument>
<lg>
<l>Heredem cupis esse Dei? Cupis astra videre?</l>
<l>Hostibus ipse tuis non inimicus eris.</l>
<l>An nescis? Charitas inimicum cogit amare,</l>
<l>nec merces tanti parva laboris erit.</l>
<l>Vis tibi quod Pater omnipotens tua crimina donet?</l>
<l>Primum, cui fueras hostis, amicus eris.</l>
<l>Est durum, fateor, sed Christi exemplar habemus;</l>
<l>exemplo mitem te pudet esse Dei?</l>
<l>Ille gradu lento contra delicta movetur,</l>
<l>substinet et lenta fulmina tarda mora.</l>
<l>Si vis discipulus fieri Christique sodalis,</l>
<l>illis affer opem, qui tribuere mala.</l>
</lg>
</div2><div2>
<head>12.</head>
<argument><p>Elemosina fieri debet Dei gratia et clam, ne laus quaeratur humana</p></argument>
<lg>
<l>Centupla sydereus tua rex tibi munera reddet,</l>
<l>si leva ignoret quod tua dextra dedit.</l>
<l>Teste Deo, contentus eris, cui talia dantur;</l>
<l>si laudem quaeras, irrita dona dabis.</l>
<l>Quis tibi restituet centeno foenore sortem?</l>
<l>Uberior fructus quae tibi terra dabit?</l>
<l>Magna dabis loetus, sed Christi dentur amore;</l>
<l>sunt nudae Charites: munera nuda dato.</l>
</lg>
</div2><div2>
<head>13.</head>
<argument><p>Ad Bernardum Adimarium, qualis futura hominum resurrectio</p></argument>
<lg>
<l>Corpora post obitus hominum incorrupta resurgent,</l>
<l>iudicii extremi quando erit ima dies.</l>
<l>Tunc animae rursus radianti corpore cinctae,</l>
<l>presertim electae, lampadis instar erunt.</l>
<l>Et nive candidior cinget leve corpus amictus,</l>
<l>qualis Amadriadum pectora vestis obit.</l>
<l>Quin etiam eflagitas tedae si cura prioris</l>
<l>restet, et antiquae foedus amicitiae,</l>
<l>humanos ne actus tollat mors improba secum,</l>
<l>Adimar, et vitae finiat offitia.</l>
<l>Nullus sponsus erit, nubet tunc nulla puella,</l>
<l>angelicaeque instar virginitatis erunt.</l>
<l>Nec mirum: quorsum, plenis iam sedibus alti,</l>
<l>esset opus thalamos sollicitare novos?</l>
<l>Restabunt habitus mentis vitaeque prioris;</l>
<l>fulgebunt rutilis corpora clara notis.</l>
<l>Restabunt verae soli virtutis amores,</l>
<l>qualis nostra fuit, dulcis amice, fides.</l>
<l>Ne timeas: aevo longo super astra fruemur,</l>
<l>nec mors disrumpet foedus amicitiae,</l>
<l>solaque foelices reddet presentia Christi;</l>
<l>ultimus hic finis summaque meta boni est.</l>
</lg>
</div2><div2>
<head>14.</head>
<argument><p>Amici Dei vexantur in hac vita ne ament terrena</p></argument>
<lg>
<l>Vexari nunquid Christi miraris amicos</l>
<l>sitque adversa bonis resque secunda malis?</l>
<l>An sacra mentitur divinae pagina mentis?</l>
<l>Hec fore veridico vaticinata sono est</l>
<l>exilium, tormenta, famem, ludibria, ferrum,</l>
<l>et mala discipulos plura manere suos.</l>
<l>Rebus in adversis probat, ut fornacibus aurum,</l>
<l>excoquit et lentae semina nequitiae.</l>
<l>Quis sine peccato vivit? Contraria culpae est</l>
<l>gratia, nec tenebras splendor amare potest.</l>
<l>Punitur quandoque malus, sed durat et, instar</l>
<l>mancipii illato verbere, peior erit.</l>
<l>Vexaturque bonus: “Merui, pater optime”, dicit:</l>
<l>tunc instar medici dat Deus antidotum,</l>
<l>utque pater nato parcit delicta fatenti,</l>
<l>cordeque contrito penituisse sat est.</l>
<l>Corripit ergo Deus plagasque infligit amicis,</l>
<l>mortalis vitae ne breve tempus ament.</l>
</lg>
</div2><div2>
<head>15.</head>
<argument><p>Timoris sui arguit esse causam horrendi iudicii universalis</p></argument>
<lg>
<l>expectationem</l>
<l>Cur crebro ex imo ducam suspiria corde</l>
<l>inquiris? Nunquid pectora turbet amor?</l>
<l>An non occultas fallacis daemonis artes</l>
<l>prospicis et sentis hostis ubique dolos?</l>
<l>Crebrius horrendi nostras tuba clangit in aures</l>
<l>iudicii, unde meo pallor in ore subit.</l>
<l>Mens horret, trepidat gelida formidine pectus,</l>
<l>aeterno infoelix ne reus igne cremer.</l>
<l>Tunc secreta animi retegentur et ante tribunal</l>
<l>stabit quisque Dei iudicis, ora tremens.</l>
<l>Horrebunt iusti (vivit quis criminis expers?);</l>
<l>et tu me laeta vivere fronte iubes!</l>
</lg>
</div2><div2>
<head>16.</head>
<argument><p>Nullus liber sacris Evangeliis potest equiperari</p></argument>
<lg>
<l>Socraticos licet evolvas relegasque libellos,</l>
<l>nil Evangeliis equiperare potes.</l>
<l>His mortale nihil, nihil his terrestre iubetur,</l>
<l>legis ut auctorem dixeris esse Deum.</l>
</lg>
</div2><div2>
<head>17.</head>
<argument><p>Ad amicum, cur mortis hora ignoretur</p></argument>
<lg>
<l>Ne nostra assiduis quaterentur pectora curis,</l>
<l>mortis et instantis nos latet hora mali.</l>
<l>Ne pecudum vitam resides ageremus inertem,</l>
<l>intentos Christus nos vigilare iubet.</l>
<l>Mens pura expectet venientis iudicis horam;</l>
<l>heu, male diluitur funere prisca nota!</l>
<l>Non ergo ad seram deducas crimina mortem:</l>
<l>qualis vita fuit, mors tibi talis erit.</l>
</lg>
</div2><div2>
<head>18.</head>
<argument><p>Orationis locus est templum Dei et cor hominis puri</p></argument>
<lg>
<l>Templa, Dei sedes, ubi puris mentibus ores,</l>
<l>sunt sacra; nequitiae non locus aptus erit.</l>
<l>Lascivi ite procul iuvenes, procul ite, puellae;</l>
<l>respuit obscenos intemerata domus.</l>
<l>Fecistis Christi Eclesiam spelea latronum:</l>
<l>vos iterum eicient inde flagella Dei.</l>
<l>Templa Dei sunt corda hominum: sint pura, sine ullis</l>
<l>sordibus; odit enim sordida tecta Deus.</l>
<l>Demigrat, siquid maculae dephrenderit illic:</l>
<l>num quid cum tenebris lux habitare potest?</l>
</lg>
</div2><div2>
<head>19.</head>
<argument><p>Quod poetae et viri docti sui temporis non sunt in pretio</p></argument>
<lg>
<l>Miraris quod sint tam clari hoc tempore vates,</l>
<l>cum videas doctis praemia nulla dari.</l>
<l>Dicis enim: “Pascit divinos fama poetas”;</l>
<l>at potius cruciat pectora macra fames.</l>
<l>Artem nutrit honos: quis enim, mercede remota,</l>
<l>doctrinae studiis invigilare potest?</l>
<l>Nunc sola incedit vili panno obsita Musa,</l>
<l>macraque neglectus pectora pallor obit.</l>
<l>Hanc nostri proceres veluti contagia vitant;</l>
<l>credis honoratum, stulte, tenere locum?</l>
<l>Non sunt in pretio mores, ut reris, honesti,</l>
<l>sed quaecumque iubent sunt facienda tibi.</l>
<l>Siquid turpe neges, fieri quod lege vetetur,</l>
<l>quam primum, infoelix, excutiere loco.</l>
<l>Invenient subito causam, diceris ineptus:</l>
<l>“non est hic nostris utilis offitiis;</l>
<l>hic, umbrae assuetus, quae sunt civilia nescit;</l>
<l>versutis nobis est opus ingeniis,</l>
<l>qui non excultis verbis praecepta reponant,</l>
<l>ambigui nequid verba latina ferant.</l>
<l>Grammatice satis est dictata reponere verba:</l>
<l>eloquio quorsum est nunc Ciceronis opus?”</l>
<l>Nuda iaces, Herato, sine tecto, pauper et agro:</l>
<l>i procul! In nostra non datur urbe locus.</l>
</lg>
</div2><div2>
<head>20.</head>
<argument><p>Signa quae praecedent futurum iudicium Dei universale</p></argument>
<lg>
<l>Cum medio cernes solem pallescere coelo,</l>
<l>oppositum lunae nec sibi corpus erit,</l>
<l>sanguinei ardebunt (miserum et lugubre!) cometae;</l>
<l>ignea ceu lampas totus Holympus erit;</l>
<l>cum crebra arruptis torquentur fulmina nimbis,</l>
<l>devulsum ut labi sydus ab axe putes;</l>
<l>turbine cum terras, cum tempestate sonoras</l>
<l>in morem cernes tollere montis aquas,</l>
<l>et phoetonteo mundum fervere calore;</l>
<l>innocuus stabit cum lupus inter oves,</l>
<l>eiciet sicco vastas in lictore phocas</l>
<l>pontus et e silvis egredietur aper,</l>
<l>et rabie accensi populi rapientur ad arma,</l>
<l>pax nusquam, sed erit mortis ubique pavor;</l>
<l>arescent flondes et fructum terra negabit,</l>
<l>tunc maris et terrae bestia quaeque cadet:</l>
<l>iudicii extremi tempus tunc rere propinquum:</l>
<l>haec sunt venturi signa tremenda Dei.</l>
</lg>
</div2><div2>
<head>21.</head>
<argument><p>Deus primo humilis natus in carne, secundo in maiestate tremendus descendet omnia iudicaturus</p></argument>
<lg>
<l>Filius, aeterni primum Patris unica proles,</l>
<l>ex pura est genitus virgine verus homo.</l>
<l>Christus homo verusque Deus, sub paupere matre</l>
<l>dum vixit, matri subditus ille fuit.</l>
<l>Qui celum et terram ex nihilo, qui cuncta crearat,</l>
<l>ceu servus primo pauper inopsque fuit.</l>
<l>Sed veniet caelo maiestas regia Christi</l>
<l>aurea sublimi conspicienda trhono,</l>
<l>praecedentque chori angelici volucresque phalanges;</l>
<l>adventum talem sic decet esse Dei.</l>
<l>Tunc fiet cunctis manifesta potentia Christi,</l>
<l>iudicii extremi quando erit ima dies.</l>
</lg>
</div2><div2>
<head>22.</head>
<argument><p>Contra Porphirium Christi hostem, qui daemonas adorandos censebat</p></argument>
<lg>
<l>Perfide Porphirii, proiectos daemonas astris</l>
<l>audes aeterno preposuisse Deo.</l>
<l>Impie pestiferos fallacis Apollinis astus</l>
<l>audes daviticis equiperare modis.</l>
<l>Evomis in nostrum, scelerate, volumina Christum;</l>
<l>non hoc debuerat substinuisse Deus.</l>
<l>Te ne Evangelio genuinum infringere dentem,</l>
<l>te ne putas soli fundere posse notam?</l>
<l>Haec non fallaci luserunt daemones arte;</l>
<l>hoc Deus omnipotens protulit ore sacro.</l>
<l>Cum maris et terrae sit finis et aetheris alti,</l>
<l>lex Christi et legis gloria semper erit.</l>
</lg>
</div2><div2>
<head>23.</head>
<argument><p>Aut formidine poenae, aut gloriae causa a malis abstinendum est</p></argument>
<lg>
<l>Quem non inferni terrent a crimine poenae,</l>
<l>hunc iusti moveant praemia magna Dei.</l>
<l>Mortale est quodcunque vides; est sola perennis</l>
<l>virtus inque dies gratior esse solet.</l>
<l>Nulla diu durant concessaque labitur hora</l>
<l>mortalis vitae more volantis avis.</l>
<l>Heu, breve ver formae perit; haec deformis anusque</l>
<l>nunc est, quae quondam pulchra puella fuit.</l>
<l>Quid Croesi et Darii referam ditissima regna?</l>
<l>Eversum imperium vidit uterque suum.</l>
<l>Vix tantum servat Romana potentia nomen</l>
<l>nullaque honorati signa decoris habet.</l>
<l>Et nos, insipidi, aeternos hic esse putamus!</l>
<l>Ex omni numero, nemo superstes erit.</l>
<l>Et febris et senium rapiunt a corpore vires:</l>
<l>Milo tibi exemplum roboris esse potest.</l>
<l>Quod breve delectat, nec tardis poena moratur</l>
<l>passibus; aeternum quod cruciatur erit.</l>
<l>Quare age, promissum caelum virtute paremus;</l>
<l>nam Deus est verax: uberiora dabit.</l>
</lg>
</div2><div2>
<head>24.</head>
<argument><p>Ad Laurentium Medicem</p></argument>
<lg>
<l>Ludere depositis bellis gravibusque coturnis</l>
<l>me iuvat et teneram concrepuisse lyram,</l>
<l>spiritus ut spatiis alacer consurgat ad arma:</l>
<l>exemplo moti scribimus ista tuo.</l>
<l>Caiani egregias laudes depinximus agri:</l>
<l>delitias ad te mittimus, ecce, tuas.</l>
</lg>
</div2><div2>
<head>25.</head>
<argument><p>Descriptio villae Caianae, cum agris suis, Laurentii Medicis</p></argument>
<lg>
<l>Molliter aclivis Caiani est nomine collis;</l>
<l>millibus ille decem distat ab urbe locus,</l>
<l>“Ambra” ubi, Laurenti Medicis pulcherrima villa,</l>
<l>inter Syllanidas Pistoriumque sita est.</l>
<l>Quantum hamentatis spatium vix sufficit hastis,</l>
<l>tam longe a villa piscifer Umbro fluit,</l>
<l>herbiferique prope est spatium admirabile prati,</l>
<l>quod gelida in mediis estibus unda rigat;</l>
<l>bisque secant illic anno redolentia foena;</l>
<l>quin saturant pingues pasqua laeta boves.</l>
<l>Bis centum vaccas vitulis lactentibus omnes</l>
<l>cum trucibus tauris fertile gramen alit,</l>
<l>conditaque in medio lambit praesepia rivus;</l>
<l>non gelidus Boreas, non nocet unda loco.</l>
<l>Ne ve iter inficiat limus turpetque iuvencas,</l>
<l>constrata est saxis area, strata via est.</l>
<l>Plenaque fertilibus demulgent ubera vaccis,</l>
<l>multraque despumat lacte natante capax.</l>
<l>Caseus hinc pinguis nostram defertur in urbem,</l>
<l>ad nos qualem olim mittere Parma solet.</l>
<l>Sunt circum virides herbis redolentibus horti,</l>
<l>quales fert Pesti fertilis ora iugi.</l>
<l>Ne ve aliquid desit, miro sunt ordine cellae</l>
<l>hibleis apibus, sicut Himetus habet.</l>
<l>In medio lacus est, ubi piscis copia magna est</l>
<l>inque ipsis anates saepe vagantur aquis.</l>
<l>Silvestri admistus simul ipse domesticus anser,</l>
<l>vicinum e parvo gurgite pascit olus.</l>
<l>Non longe alnorum silva est densissima ramis,</l>
<l>quas fasiana colit versicoloris avis.</l>
<l>Nec procul aucupio locus est insignis in undis,</l>
<l>cum gelidus Boreas flamine durat aquas.</l>
<l>Vere coturnices nidos in gramine ponunt;</l>
<l>copia tanta aliis non reperitur agris.</l>
<l>Nidificatque illic volucris quae nocte canora est;</l>
<l>hac nulla e parvis pinguior esse solet.</l>
<l>Haec sunt in campis, circumque virentia prata;</l>
<l>collis habet vites arboribusque viret.</l>
<l>In tumulo est omni nudatus ab arbore vertex;</l>
<l>retibus hic parvae decipiuntur aves.</l>
<l>Per medium collem vicus celeberrimus extat;</l>
<l>instar castelli cingit utrinque domus.</l>
<l>In dubio iocunda magis Caiana ne rura</l>
<l>an sint, Laurenti, fertiliora tibi.</l>
</lg>
</div2><div2>
<head>26.</head>
<argument><p>Ad Carolum Beninum, de laudibus Philippi Hispani florentini, pannonii regis ducis invictissimi contra Turcos</p></argument>
<lg>
<l>Invicti me, Carle, rogas numerare triumphos</l>
<l>Hispani, et quotiens victor ab hoste redit.</l>
<l>Occeani fluctus et harenas lictoris omnes</l>
<l>et numerare petis sydera cuncta poli.</l>
<l>Non mihi pindaricus resonet si spiritus ore,</l>
<l>inclyta gesta meis versibus aequiperem.</l>
<l>Marcelli et magni paene aequat Caesaris arma</l>
<l>Scolaris sanguis, gloria Syllanidum.</l>
<l>Pannonia celebratur adhuc memorabile nomen</l>
<l>defunctique colit tela tremenda ducis.</l>
<l>Horret adhuc feritas Turcorum signa Philippi;</l>
<l>apparent multis clara trophea locis,</l>
<l>cum rubicundus aquis Turcorum sanguine fluxit</l>
<l>Savus, et egestis ossibus albet ager.</l>
<l>Saepe ferunt hostes, audito nomine tantum</l>
<l>Hispani, trepidam praeripuisse fugam.</l>
<l>Christicolis tutela fuit veneranda senectus:</l>
<l>prospectis canis, hostibus horror erat.</l>
<l>Quin et post mortem vecta est ductoris imago</l>
<l>per castra et Turcos terruit illa truces.</l>
<l>Salve, martigenae populi clarissima proles,</l>
<l>Hispane, hetrusci fama decusque soli.</l>
</lg>
</div2><div2>
<head>27.</head>
<argument><p>Quod poetae et docti viri non sunt in pretio Florentiae, sedscribae et rabulae</p></argument>
<lg>
<l>Cur totiens a te steriles fodiuntur harenae?</l>
<l>Hei, misero incassum tot cecidere dies!</l>
<l>Occlusas frustra quid Mecennatis in aures</l>
<l>garris? Carminibus nullus habetur honor.</l>
<l>Sunt rabulae in pretio: quid inania tempora perdis?</l>
<l>Dediscas carmen Pieridumque choros!</l>
<l>Ignotus sit scriba licet, preponitur omnis;</l>
<l>at tu cum Musis excutiere foras.</l>
</lg>
</div2><div2>
<head>28.</head>
<argument><p>Ad se ipsum, de sui temporis ingratitudine</p></argument>
<lg>
<l>Quid frustra expectas? Nempe insanire videris;</l>
<l>nescis quam surdis auribus ista canas?</l>
<l>Iam nonum intrasti lustrum, iam tempora cani</l>
<l>inficiunt, et tu carmen inane facis.</l>
<l>Mecennatis opem imploras: “dabit — inquis — honorem”;</l>
<l>at cineri sera est quae medicina datur.</l>
</lg>
</div2><div2>
<head>29.</head>
<argument><p>Ocia sunt arma Veneris et Diaboli aditus in mentes hominum</p></argument>
<lg>
<l>Cum Venere assiduum bellum est, victoria rara;</l>
<l>crebrius unde monet nos vigilare Deus.</l>
<l>Ne mala per vacuas irrepant ocia mentes,</l>
<l>perdomet assiduus corpora fessa labor.</l>
<l>Desidiam ignorat quis tela cupidinis esse?</l>
<l>Hac furtim illaqueat pectora nostra Venus.</l>
<l>Ocludas primos aditus et limina serves,</l>
<l>serpere ne ve hostes in tua tecta sinas.</l>
<l>Pellere nequicquam capta conaberis arce;</l>
<l>te, postquam intrarit, fortior hostis erit.</l>
</lg>
</div2><div2>
<head>30.</head>
<argument><p>Omnis malus est servus, omnis bonus est liber</p></argument>
<lg>
<l>Esse cupis liber? Facile est: sine crimine vivas;</l>
<l>liberior quovis vivere rege potes.</l>
<l>Omnis nempe malus servus saevoque tyranno</l>
<l>paret et alterius subditione manet.</l>
<l>Tot domini imperitant tibi, quot sunt crimina; duro</l>
<l>servitio, misere, qui tua colla prement.</l>
<l>Quis dubitat Cynicum magno praeponere regi?</l>
<l>Extitit hic orbis victor, et ille sui.</l>
</lg>
</div2><div2>
<head>31.</head>
<argument><p>Sacri codices, quanto magis releguntur, tanto magis placebunt, et sensus inde percipitur</p></argument>
<lg>
<l>Si legis aeterni divina volumina Christi,</l>
<l>dices — crede mihi — suavius esse nihil.</l>
<l>Quo foelix avidam saturabis nectare mentem!</l>
<l>Dulce nihil duces, praeter amare Deum.</l>
<l>Quoque magis releges, tibi plus repetita placebunt,</l>
<l>cum codicis fient pabula nota sacri.</l>
</lg>
</div2><div2>
<head>32.</head>
<argument><p>Quod avarus contra omnes est malus, in se ipsum est pessimus, ex sententia Pauli Emilii</p></argument>
<lg>
<l>Clara tibi Aemilii nota est sententia Pauli,</l>
<l>cum tonat adversus crimen avaritiae.</l>
<l>Omnibus est hostis, sibi vero infensus avarus:</l>
<l>excruciat noctes seque diesque, miser.</l>
<l>Non amat, immo odit cunctos, qui diligit aurum,</l>
<l>inque omnes saevit pernitiosa lues.</l>
<l>Pallent ora fame; dextra laevaque rapaci</l>
<l>per fas atque nefas raptat avarus opes.</l>
<l>Nil preter cumulare iuvat, nunquamque vorago</l>
<l>impletur; semper crescit avara sitis;</l>
<l>pululat inque dies magis et senioribus annis</l>
<l>a radice viret germen avaritiae.</l>
<l>Ex omni cetu est procul extirpandus avarus,</l>
<l>comunis tanquam est effugienda lues.</l>
</lg>
</div2><div2>
<head>33.</head>
<argument><p>Coeli gloria summo labore paratur, quia virtus circa difficile est</p></argument>
<lg>
<l>Nescis quam magno petitur discrimine caelum?</l>
<l>Scandere tu nullo posse labore putas?</l>
<l>Circa difficile est virtus, cunctique vocantur,</l>
<l>clivosa at rarus serpit ad astra via.</l>
<l>Molliter Attalico recubans tu dives in ostro,</l>
<l>magni conspicies aurea tecta Dei?</l>
<l>Tu temeto ascendes coeli distentus ad arces,</l>
<l>aegre cum carpat sobrius illud iter?</l>
<l>Terrarum domina Hieronymus urbe relicta,</l>
<l>exposuit calidis membra perusta iugis.</l>
<l>Herbarum foliis pastus fontemque tepentem</l>
<l>libabat sicco vix semel ore die.</l>
<l>Tarsensis doctor per quanta pericula Paulus</l>
<l>atria bis meruit celsa videre Dei!</l>
<l>Quid Christi heroes exemplaque tanta renarrem?</l>
<l>Quae fecere illi, sunt facienda tibi.</l>
</lg>
</div2><div2>
<head>34.</head>
<argument><p>Quod felicius ruri quam in urbe vivatur</p></argument>
<lg>
<l>Qui vult foelicem sine curis ducere vitam,</l>
<l>contentus paucis vivat ab urbe procul.</l>
<l>Exiget hic longum tranquille inglorius aevum;</l>
<l>addictus nullo crimine, liber erit.</l>
<l>Collibus apricis vites et semina campis</l>
<l>mandet, et hortorum cura secunda detur.</l>
<l>Vere legat flores, messem succidat in estu,</l>
<l>calcet et auctumno dulcia musta lacu.</l>
<l>Horrida pellitus glacialis tempora brumae</l>
<l>et posito Boreae rideat igne minas.</l>
<l>Fluminibus pisces, silvis venabere dammas,</l>
<l>et visco incautae decipientur aves.</l>
<l>Non hic ambitio nec opum furiosa cupido;</l>
<l>est procul a castis cypria pestis agris.</l>
<l>Quod si naturae poteris cognoscere causas,</l>
<l>tantum divinae mentis acumen habes,</l>
<l>Musarumque sacro foelix rapieris amore,</l>
<l>ut dictet versus pulcher Apollo tibi.</l>
<l>Tunc nullae impedient curae per amena vireta;</l>
<l>uda meduseis antra videbis aquis.</l>
</lg>
</div2><div2>
<head>35.</head>
<argument><p>Ambitio terrestris regni agit praeceps genus humanum</p></argument>
<lg>
<l>Inpiger excurrit iuvenis Pelleus ad Indos,</l>
<l>tanquam parva forent regna paterna sibi.</l>
<l>Quos aestus imbresque tulit, quae vulnera passus,</l>
<l>casurum ut terrae quaereret imperium,</l>
<l>linqueret ut citius quam quem devicerat orbem!</l>
<l>Heu, solidi hic, miseri, cernimus esse nihil!</l>
<l>Nos vero aethereas, stulti, contemnimus arces,</l>
<l>vilis et optamus regna caduca luti.</l>
<l>Non hic nostra domus, patria est sublimis Holympus;</l>
<l>huc, huc tendamus, quo vocat ipse Deus.</l>
</lg>
</div2><div2>
<head>36.</head>
<argument><p>Foelicitas, stabile et summum bonum, hic non potest reperiri</p></argument>
<lg>
<l>Si fugitiva volant praesentis gaudia vitae</l>
<l>et nulli foelix stat diuturna dies,</l>
<l>quo potes hic pacto vitam reperire beatam,</l>
<l>cum nullum hic videas esse perenne bonum?</l>
<l>Perpetuo irrepunt mortalia corpora lapsu,</l>
<l>auctaque decrescunt omniaque orta cadunt.</l>
<l>Sunt animae aeternae, virtus est sola perennis</l>
<l>quae te foelicem reddere sola potest.</l>
</lg>
</div2><div2>
<head>37.</head>
<argument><p>Contra superbientem rebus prosperis, quae subito mutantur</p></argument>
<lg>
<l>Non, ut rere, diu violenta superbia durat:</l>
<l>quod me nunc ludis, cras tibi fiet idem.</l>
<l>Si fueris iustus, tibi nulla procella nocebit:</l>
<l>obruet iniusti quaelibet aura ratem.</l>
<l>Ah, nescis quam sit fortuna volubilis et quam</l>
<l>mutatis pontus se cito vertat aquis?</l>
<l>Vidi ego qui fuerat sublimi in culmine rerum,</l>
<l>mendicum in vili consenuisse casa.</l>
</lg>
</div2><div2>
<head>38.</head>
<argument><p>De instruendis pueris in eloquentia, moribus et artibus</p></argument>
<lg>
<l>Aurea Phocilidis quis nescit carmina vatis,</l>
<l>cum monet ut linguae sit tibi cura prior,</l>
<l>ut cures pueri ne barbara verba loquantur?</l>
<l>Accedat morum cura secunda tibi:</l>
<l>dum docile ingenium est, mores tradantur honesti:</l>
<l>quod puer accepit, servat et ipse senex,</l>
<l>et mala praesertim, quae primis imbibit annis,</l>
<l>haerent, testa nova est ceu vitiata garo.</l>
<l>Mox, ubi doctrinae vel se commiserit arti,</l>
<l>aptum cui videas, erudiendus erit.</l>
<l>Nil bene tentabis, tibi quod natura recusat:</l>
<l>sparthanos pueros sic didicisse ferunt.</l>
<l>Instar enim cerae puerilia pectora formes:</l>
<l>nequicquam erudies pectora dura senum.</l>
<l>Ceu tenerae virgae partes flectuntur in omnes;</l>
<l>verum arbor duro cortice facta riget.</l>
<l>Alea segnitiesque procul, procul esto voluptas!</l>
<l>Inflamet pueri pectora laudis amor.</l>
</lg>
</div2><div2>
<head>39.</head>
<argument><p>Ad Bernardum Adimarium, conquerens de obitu Benedicti, pueri eius fratris</p></argument>
<lg>
<l>Ergo omnes saevi rapit inclementia fati;</l>
<l>abstinet a nullo Parca maligna manus.</l>
<l>Omnia nata metit nullo discrimine Clotho,</l>
<l>et iuvenem pariter decrepitumque rapit.</l>
<l>Bis quinos puerum numerantem perdidit annos,</l>
<l>et patris et matris nil valuere preces,</l>
<l>nec fratris potuit pietas obsistere fato:</l>
<l>fixus erat vitae terminus ille suae.</l>
<l>Exitus incertus, sed mors certissima cunctis</l>
<l>inminet: hic infans occidit, ille senex.</l>
</lg>
</div2><div2>
<head>40.</head>
<argument><p>Contra fallacem vitam, quae nihil exsolvit quod prius spoponderat</p></argument>
<lg>
<l>Vita hominum fallax! Promittis gaudia, luctus</l>
<l>persolvis; monstras dulcia, das aloem.</l>
<l>Ah, quotiens longos cum tu promiseris annos,</l>
<l>fregisti plenas invidiosa colos!</l>
<l>Quid certi poteris spondere, incertior aura</l>
<l>cum sis? Infoelix qui tibi credit erit.</l>
<l>Quare, age, non tanti praesentis gaudia vitae</l>
<l>credas; subter enim dira venena latent.</l>
<l>Qui sis, unde venis, quis sit tibi finis habendus</l>
<l>evolvas; alibi est nostra petenda salus.</l>
<l>Nolis sive velis, finis certaminis est mors;</l>
<l>post mortem nemo penituisse potest.</l>
</lg>
</div2><div2>
<head>41.</head>
<argument><p>Vitia magis fugienda et foediora sunt quam Medusae vultus</p></argument>
<lg>
<l>Non ita gorgoneos vultus, ut crimina, vites:</l>
<l>peccato quid nam foedius esse potest?</l>
<l>Ut facies colubri est fugienda, ita criminis horror:</l>
<l>divino hoc Salomon saepius ore monet.</l>
<l>Impia nos faciunt Christo peccata rebelles;</l>
<l>gratia cum culpa non habitare potest.</l>
</lg>
</div2><div2>
<head>42.</head>
<argument><p>Dixit Ipocrates cohitu et gula homines sentire mortalitatem et similes brutorum esse</p></argument>
<lg>
<l>Sunt duo cum brutis comunia crimina nobis:</l>
<l>turpe gulae vitium, turpior ipsa Venus.</l>
<l>Scilicet enervant animum corpusque resolvunt:</l>
<l>ex his morborum profluit omne genus.</l>
<l>His Hippocrates mortales esse duobus</l>
<l>et similes homines asserit esse feris.</l>
</lg>
</div2><div2>
<head>43.</head>
<argument><p>Ad Pannoniam, de laudibus invictissimi regis Mathyae</p></argument>
<lg>
<l>Pannonia armipotens, regem venerare Mathyam:</l>
<l>producunt talem saecula rara ducem,</l>
<l>qui sit magnanimus, qui formidabilis armis,</l>
<l>qui sit subiectis mitis, in hoste ferox.</l>
<l>Ecce, tuos vicina pavet Germania motus,</l>
<l>horret et ipse tuas Turcus inire manus;</l>
<l>Ungariam excursare timet longeque recessit</l>
<l>et procul a Savo continet arma sua.</l>
<l>O fortunatae gentes populique beati,</l>
<l>numina quis talem sancta dedere ducem!</l>
<l>Hunc colite et votis in longum extendite regem,</l>
<l>Saturni ut superet saecula terna senis.</l>
</lg>
</div2>
</div1>
<div1>
<head>Liber Quintus</head>
<div2>
<head>1.</head>
<lg>
<l>Regia progenies, generosi principis uxor,</l>
<l>rege patre es foelix, rege beata viro es.</l>
<l>Quam tibi veridice nomen posuere parentes,</l>
<l>unde Beatricis nomina dicta reor!</l>
<l>Subscipe laeta, precor, nostros, regina, libellos,</l>
<l>ne ve illis fessis aurea tecta neges.</l>
<l>Sint licet indigni, sit sordida pulvere vestis,</l>
<l>hos tamen in pluteo suscipe laeta tuo.</l>
<l>Qui venit ausoniis istuc a finibus hospes,</l>
<l>te veluti portum fessa carina petit.</l>
<l>Hos, precor, accipias et loeta fronte revolvas;</l>
<l>offendat quod te nil, reor, invenies.</l>
<l>A domino didicere suo nil turpe referre,</l>
<l>sed casto intactae virginis ore loqui.</l>
<l>Siquid pro domino poscent audentius, illis</l>
<l>da veniam: dominus iusserat illa suus.</l>
</lg>
</div2><div2>
<head>2.</head>
<argument><p>Ad librum suum merito festinantem ire in Pannoniam, ut requirat illic quosdam amicos</p></argument>
<lg>
<l>Festinas merito fugere hinc ad regia tecta,</l>
<l>adriaci nec te territat unda maris.</l>
<l>Ire simul cuperem; sed me charissima coniunx,</l>
<l>me dulces nati, parve libelle, tenent.</l>
<l>Indixere sacris proceres fera bella Camenis,</l>
<l>ut sit eis nostra nullus in urbe locus.</l>
<l>I, pete magnifici sublimia tecta Mathyae;</l>
<l>quis tibi sub tanto rege timendus erit?</l>
<l>I, cito, ne dominum videas indigna ferentem,</l>
<l>cui iam Carliados fama sonora nocet!</l>
<l>Franciscum Arragonem primum salvere iubeto:</l>
<l>huic dices domini nomen et unde venis.</l>
<l>Moxque colocensis vises antistitis aedes:</l>
<l>tam longae huic dices quae tibi causa viae est.</l>
<l>Bandinum inquiras, veterem fidumque sodalem;</l>
<l>hunc adeas: gremio te geret ille suo.</l>
<l>Praeterea multos, quorum tibi nomina dixi,</l>
<l>alloquere, et prompti posce favoris opem.</l>
<l>Ceu pestem fugias indocti limen avari;</l>
<l>fontibus ex istis cuncta venena fluunt.</l>
</lg>
</div2><div2>
<head>3.</head>
<argument><p>Ad Bernardum Adimarium, de obitu matris suae Bartholomeae</p></argument>
<lg>
<l>Flebile moerentis carmen, Bernarde, poetae</l>
<l>accipe, nec pudeat collachrymare simul.</l>
<l>Forsitan hoc alii carpent tenerisque putabunt</l>
<l>fletibus et matri me tribuisse nimis.</l>
<l>Luminibus siccis quis spectet funera matris?</l>
<l>Non homo, convincam: vel fera, vel Deus est.</l>
</lg>
</div2><div2>
<head>4.</head>
<argument><p>Eulogium in obitu Bartholomeae matris, praestantissimae mulieris</p></argument>
<lg>
<l>“O dulces nati, tantos effundere questus</l>
<l>quid iuvat et frustra sollicitare Deum?</l>
<l>Comprimite, hen, lachrymas dilectae in funere matris:</l>
<l>transegi, dederant quos mihi fata, dies.</l>
<l>Desinite, ergo, meum fletu vexare sepulchrum:</l>
<l>pars melior nostri sydera celsa petit.</l>
<l>Corpus inane iacet, solum mortale cadaver</l>
<l>occidit: hac omnis sorte creatus homo est.</l>
<l>Quin meus hoc ipsum corpus iuvenile resumet</l>
<l>spiritus, inque mea carne videbo Deum,</l>
<l>cum Deus in cineres terrarum verterit orbem,</l>
<l>ultima cum veniet non reditura dies.</l>
<l>Nulla potest hominis fieri iactura cadentis,</l>
<l>cum surget positis clarior exuviis.</l>
<l>Improba (cui parcit?) nascentibus omnibus instat:</l>
<l>quae mors esse potest increpitanda seni?</l>
<l>Stat fixus cunctis humani terminus aevi,</l>
<l>ulterius quem non preteriisse licet.</l>
<l>Venimus ad metam vitaeque peregimus annos</l>
<l>concessos; quis nam fata movere potest?</l>
<l>Non exoratae producunt stamina Parcae;</l>
<l>iam mors ante oculos stat violenta meos,</l>
<l>pallidaque horrendo frustra me terret hiatu:</l>
<l>nam vitam inficiunt crimina nulla meam.</l>
<l>Erubeat mortem, siqua est obnoxia labi,</l>
<l>palleat et nigros umbra subire lacus,</l>
<l>et tremat aeternas scelerum persolvere poenas:</l>
<l>nanque bonis mors est gloria, poena malis.</l>
<l>Turgida nec calido corrumpite lumina fletu,</l>
<l>nec matrem lachrymis dedecorate piis.</l>
<l>Ante alias longe sum foelicissima mater,</l>
<l>cui mihi sunt septem pignora tresque nurus,</l>
<l>cui mihi longaevus coniux fraterque superstes</l>
<l>extant, et concors et sine labe domus.</l>
<l>Cum videam charos mihi tot superesse nepotes,</l>
<l>quos generi et nostrae progenuere nurus,</l>
<l>quae plura optarem? Iam sexagesimus annus</l>
<l>volvitur: hic vitae finis et hora meae est.</l>
<l>Siquid apud charos, ut debet, mater alumnos</l>
<l>iuris habet, nec mors finiet imperium,</l>
<l>ecce, meum commendo virum vestrumque parentem,</l>
<l>ne desiderio tabeat ille meo.</l>
<l>Confectum senio et maerentem coniuge rapta</l>
<l>servate, ut superet saecula terna, senex.</l>
<l>Circumstentque nurus blandae offitiumque ministrent,</l>
<l>et gerat alternas illa vel illa vices,</l>
<l>ut phrigii vincat longissima tempora fati,</l>
<l>ut senior natos cernat et ipse senes.</l>
<l>Silvestrum ante alios natum commendo minorem,</l>
<l>cui non est uxor nec sibi chara parens.</l>
<l>Hoc unum moriens iterumque iterumque monebo,</l>
<l>ne turbet vestros dira Megera lares.</l>
<l>Aurea vobiscum sit pax; concordia foelix</l>
<l>alterno fratres semper amore liget.</l>
<l>Iamque vale, o coniux, ne te dolor urgeat ullus,</l>
<l>si socia eripitur Bartholomea tori.</l>
<l>Sic visum Superis; quid fles? Age, comprime luctum,</l>
<l>laetior ut noster spiritus astra petat.</l>
<l>Num tibi tot restant, comunia pignora, nati?</l>
<l>Ne turbes fletu pignora chara tuo!</l>
<l>En morior, coniux; nigrescunt omnia circum...”.</l>
<l>Nec plura: in medio lingua retenta sono est;</l>
<l>eflantemque animam superas emisit in auras,</l>
<l>corpus at in gelido mansit inane toro.</l>
<l>Insonuit quantis pulsus plangoribus aether!</l>
<l>O lux infoelix, o lachrymosa dies!</l>
<l>Semper acerba suis, semper memoranda Verinis,</l>
<l>solliciti, heu, semper causa doloris erit!</l>
<l>O clara ante alias, nulli pietate secunda,</l>
<l>quae coleret casta relligione Deum!</l>
<l>Quae magis exarsit vera charitate? Quis ergo</l>
<l>non fleat et lachrymis abluat ora piis?</l>
<l>Lugeat Aequorei plebecula pauper agelli,</l>
<l>ploret vicinus quisquis egenus erat.</l>
<l>Sed quoniam nullis revocatur fletibus umbra,</l>
<l>ne pigeat laudes enumerare suas.</l>
<l>O veneranda parens, quo te dignemur honore,</l>
<l>o genitrix, nostrae fama decusque domus?</l>
<l>Vera parens, propriis lactasti pignora mammis,</l>
<l>ipsa licet Medices sanguine tangit avos.</l>
<l>Natorum, o, longos totiens perpessa labores,</l>
<l>quae tibi, quae poterunt praemia digna dari?</l>
<l>Nam tua pertenuem nostrum solertia censum</l>
<l>et non indignis quaestibus auxit opes.</l>
<l>Inspiciens natos solers prudentia matris,</l>
<l>erudiit variis artibus ingenia.</l>
<l>Mercibus hic quoniam fuit aptior, ille Minervae,</l>
<l>naturae iussit semina quemque sequi.</l>
<l>Hic quia velocis praestabat acumine mentis,</l>
<l>iussit socraticis invigilare libris,</l>
<l>et rerum causas et coeli noscere motus,</l>
<l>afferre aegrotis ut bene posset opem.</l>
<l>At me Musarum flagrantem ut vidit amore,</l>
<l>et dare Pyerio carmina multa choro,</l>
<l>“I — dixit —, sequere aonias, Ugoline, puellas</l>
<l>et tua pegaseis fontibus ora laves”.</l>
<l>Quas igitur grates, quae reddant praemia nati</l>
<l>debita? Pro nobis Iupiter ipse dabit.</l>
<l>Divorum augebis numerum super astra volando,</l>
<l>impleat ut vacuos umbra beata tronos.</l>
<l>Illic sydereo satiabis nectare mentem,</l>
<l>inter caelestes annumeranda choros.</l>
<l>Illinc omnis abest vitae dolor, omnis egestas;</l>
<l>non habet in Superos ius Libithina deos.</l>
<l>Non mutat vires illic morosa senectus,</l>
<l>perpetuo sed enim flore iuventa viret.</l>
<l>Frigida non calidis, non pugnant humida siccis;</l>
<l>coelicolum tenuis temperat aura solum,</l>
<l>qualis athlantei occiduas post lictoris undas</l>
<l>foelices suavis spiritus aflat agros.</l>
<l>Est animus simplex, nec fato obnoxius ulli,</l>
<l>et solo aspectu pascitur ipse Dei.</l>
<l>Nempe bonum summum est, caeli cui destinat arcem</l>
<l>Iupiter, aeternum posse videre Deum.</l>
<l>Illic militibus reddit sua praemia Christus,</l>
<l>fortiter ob patriam qui periere suam,</l>
<l>qui mundi illecebras saevosque cupidinis ignes</l>
<l>viceruntque omnes daemonis insidias,</l>
<l>qui sacra Pontificum romanae dogmata sectae</l>
<l>servarunt certa, non violata, fide.</l>
<l>Panduntur caeli portae, reseratur Holympus,</l>
<l>aethereas foelix cum petit umbra domos.</l>
<l>Huc, veneranda parens, venies atque obvia turba</l>
<l>coelesti longe curret ab urbe tibi.</l>
<l>Virginei occurrent coetus candore micantes,</l>
<l>agmina non tacta candidiora nive;</l>
<l>obvius et veniet rutilanti in murice martyr,</l>
<l>et palmae et lauri flondea serta geret.</l>
<l>Mox te matronae gemmis auroque nitentes</l>
<l>accipient, vinxit quas sacra teda viris.</l>
<l>Aplaudent roseaeque dabunt mille obscula fronti</l>
<l>et tales edent ore canente sonos:</l>
<l>“Humanae o tandem vitae defuncta labore,</l>
<l>ingredere, o foelix, aurea tecta Dei.</l>
<l>Atria quae longe cernis radiantia, gemmis</l>
<l>culmineque aurato, tecta superba, micant:</l>
<l>haec tibi caelestes struxere palatia fabri,</l>
<l>haec tua pro meritis semper habenda domus.”</l>
<l>His, mater, pompis, tali comitata triumpho,</l>
<l>Impyrei intrabis limina celsa poli.</l>
<l>Te quoque celsa suis caeli Regina lacertis</l>
<l>accipiet, dicens: “dulcis amica, veni;</l>
<l>aeterno fruitura bono, cape praemia Christi,</l>
<l>praemia promissis uberiora suis.</l>
<l>Ingredere auratae christallina limina sedis,</l>
<l>accipe syderei ditia regna soli”.</l>
<l>Talibus ascendes divina in gaudia dictis,</l>
<l>gaudia non ullis aequiperanda bonis.</l>
</lg>
</div2><div2>
<head>5.</head>
<argument><p>Eulogium in funere Verii eius patris, viri optimi, ad Paulum phisicum germanum</p></argument>
<lg>
<l>Omnia sunt igitur diris obnoxia fatis</l>
<l>et nihil est quod non auferat atra dies.</l>
<l>Te potuit, venerande parens, abducere templis</l>
<l>polluta ad tumulum Parca maligna manu.</l>
<l>Num sanctos mores, num castum attingere corpus</l>
<l>horruit? Ah, cogor quale putare nefas!</l>
<l>Si bonus atque malus pereunt discrimine nullo,</l>
<l>et nulli parcit de tribus una soror,</l>
<l>non idem certe manet exitus: alter Holympum</l>
<l>ascendet, stygias ebibet alter aquas.</l>
<l>Impius inferni aeternos cruciandus ad ignes</l>
<l>trudetur, meritis praemia digna suis:</l>
<l>iustus ad Impyrei vectetur gaudia caeli,</l>
<l>regnet ut angelici dignus honore troni.</l>
<l>Nunc memini tua, sancte parens, oracula, cum me</l>
<l>praecipitem saevo torsit amore Venus.</l>
<l>Me miserum, quanto repeto praecepta dolore!</l>
<l>Non licuit grates exhibuisse tibi.</l>
<l>Talia, Paule, mea moestus dum mente revolvo,</l>
<l>dilecti ante oculos spiritus ecce patris,</l>
<l>lucidior flamis et clari syderis instar,</l>
<l>et roseo tales edidit ore sonos:</l>
<l>“Quis te luctus edax rodit, charissime nate?</l>
<l>Quae mors egroto est increpitanda seni?</l>
<l>An nescis homines mortali sorte creatos?</l>
<l>Unde improvisus te premit iste dolor?</l>
<l>Quid tibi Socraticos prodest legisse libellos,</l>
<l>claraque prudentum tot monumenta virum?</l>
<l>Hoc primum erumnae signum memorabile nostrae est,</l>
<l>ut sortis dannet munera quisque suae.</l>
<l>Unica mortali cui foelix contigit hora?</l>
<l>Nec mirum: aegriferae concupiuntur opes;</l>
<l>gliscit amor quanto cumulum congesseris auri,</l>
<l>maiori inque dies foenore pauper eris.</l>
<l>Crimina quid referam, quae sunt comunia brutis?</l>
<l>Vitate haec tanquam sint capitale nefas.</l>
<l>Unicus exemplar sit vobis Christus honesti:</l>
<l>omnis ab insidiis hoc duce tutus erit.</l>
<l>Hoc duce syderei caeli victoria parta est:</l>
<l>o merces nullis equiperanda bonis!</l>
<l>Quis non contemnet vitae mortalis honorem,</l>
<l>virtutis memorem si putet esse Deum?</l>
<l>Coetera vel rapidi labuntur fluminis instar;</l>
<l>concessae vix sunt ad breve tempus opes.</l>
<l>Quod si cui indulget raro fortuna benigna,</l>
<l>mox anima haec linquet diffugiente dolens.</l>
<l>Si mihi quid iuris, iubeo moneoque rogoque</l>
<l>fraterna ut charitas pectora vestra liget,</l>
<l>neu vos transversos agitet discordia preceps,</l>
<l>sed pius alterne vincula nectat amor;</l>
<l>ne ve aliquem fidum externum sibi credat amicum,</l>
<l>qui patriam aut fratres oderit ipse suos.</l>
<l>Quis non immerito explodat damnetque bilingues,</l>
<l>atque hominum e cetu mergat in occeanum?</l>
<l>Mentitur quisquis fratrem se dixerit illi</l>
<l>cui, vafer, occultas instruit insidias.</l>
<l>Perfidiae reus est Christi cui nomen in ore est,</l>
<l>corda gerens foedis prava cupidinibus.</l>
<l>Pectora vestra liget charitas adamante tenaci:</l>
<l>haec vos foelices reddere sola potest.</l>
<l>Extorquet charitas irato fulmina Christo,</l>
<l>cogit et infensum ponere iudicium.</l>
<l>Crede mihi, celsis ego nunc delapsus ab astris,</l>
<l>testor sincera nil charitate prius.</l>
<l>Vidi animas flentes summi Iovis ante tribunal,</l>
<l>ut caperent vitae praemia digna suae;</l>
<l>et nisi flamiferae charitatis amore redemptae,</l>
<l>tartareis mersae decoquerentur aquis.</l>
<l>Verum age: me superas iam tempus visere sedes;</l>
<l>non terere ulterius fata dedere moras.</l>
<l>Haec memoranda tuis nostro fac nomine pandas</l>
<l>fratribus; esse tui dicito iussa patris.</l>
<l>Comprime, nate, precor, luctum, lachrymisque caveto</l>
<l>ut mulier turpes funera nostra tuis.</l>
<l>Extremae est actus vitae octuagesimus annus:</l>
<l>et quereris? Reliquum quid nisi morbus erit?</l>
<l>Nunc ego dilecta peragro cum coniuge caelum</l>
<l>et concors casto semper amore fruor.</l>
<l>Nos pia pro charis oramus numina natis,</l>
<l>ut pia pro meritis det pius astra Deus.</l>
<l>Illic, ut spero, mecum super aethera vives;</l>
<l>nunc instar mortis vita putanda tua est”.</l>
<l>Haec ubi dicta dedit, circum mea colla pependit;</l>
<l>mox instar radii lapsus ad astra poli est.</l>
</lg>
</div2><div2>
<head>6.</head>
<argument><p>Eulogium in acerbissimo funere Petrotii, eius dilectissimi fratris</p></argument>
<lg>
<l>Tristis eram et chari moerebam funera fratris;</l>
<l>abstulerat somnum pectore luctus edax.</l>
<l>Tot neglecta Deo fratrum pia vota dolebam,</l>
<l>et Pauli medicas nil valuisse manus,</l>
<l>cum nota ante oculos germani effulsit imago</l>
<l>et tales roseo reddidit ore sonos:</l>
<l>“Quid quereris tantum? Lachrymas quid fundis inanes?</l>
<l>Num flendo credis fata movere Dei?</l>
<l>Septima cum tanto transegi lustra labore:</l>
<l>fixus erat vitae terminus ille meae.</l>
<l>Omnia solvisti; nihil est, Ugoline, relictum</l>
<l>quod pia sedulitas non mihi tradiderit.</l>
<l>Per septem attrivit corpus febris arida menses,</l>
<l>corporis ut numeres ossa peresa mei.</l>
<l>Quid fles? Gaudendum est! Mortali carcere liber,</l>
<l>pars nostri maior, spiritus, astra petit.</l>
<l>Est erumnosi plenissima vita laboris,</l>
<l>exposita innumeris daemonis insidiis.</l>
<l>Ille ego, quem flexit transversum nulla voluptas,</l>
<l>quae sum perpessus nocte dieque, miser!</l>
<l>Quid referam morbos et vitae mille dolores,</l>
<l>a me quos omnes abstulit atra dies?</l>
<l>Arrisit sicui vultu Fortuna sereno,</l>
<l>mox illi adversas vertit, iniqua, rotas.</l>
<l>Expavi, fateor, mortis perferre dolorem,</l>
<l>ne ve animus stygiis obrueretur aquis.</l>
<l>Praesidium magnum perdis, charissime frater,</l>
<l>sarcinaque est humeris congeminata tuis.</l>
<l>Sic visum Christo est; forsan meliora dabuntur</l>
<l>tempora, nec semper nubilus Hauster erit.</l>
<l>Cuncta secunda dabit vobis concordia foelix,</l>
<l>at contra magnas vertit Erinis opes.</l>
<l>Uxorem vobis commendo, ut caelibe vita</l>
<l>degat, et infantes nutriat illa meos.</l>
<l>Ipsa fidem cineri nostro servare recepit</l>
<l>et nullos post hac velle subire toros.</l>
<l>Dulcia discedens commendo pignora vobis:</l>
<l>istorum causa est tristior interitus.</l>
<l>Hos precor ut patrio, frater, tuearis amore;</l>
<l>sic animus noster loetior astra petet”.</l>
<l>Dixit, et amplectens ter circum colla pependit;</l>
<l>ultima labentis verba fuere: “Vale”.</l>
<l>“Quo fugis?”, exclamo; “fratrem ne desere, frater!</l>
<l>Quo sine te pacto vita futura mea est?”.</l>
<l>Crudeles Parcae, florentis fila iuventae</l>
<l>truncastis! Sunt, sunt copia tanta senes!</l>
<l>Quis fuit in tusco populo servantior aequi,</l>
<l>quem non ausus erat carpere livor edax?</l>
<l>Cui tanta iuveni mores probitate fuerunt,</l>
<l>quis coluit tanta relligione Deum?</l>
<l>Inquirat livor totius tempora vitae,</l>
<l>obsceni quicquam si reperire queat!</l>
<l>Et talem iuvenem mors invidiosa peremit!</l>
<l>Iniecit diras lurida Parca manus!</l>
<l>Te, venerande pater, mors oportuna resolvit,</l>
<l>ne videas nati funera acerba tui.</l>
<l>Ipsa virum et charos vidit superesse nepotes,</l>
<l>natorum pompis contumulata parens.</l>
<l>At me servavit tanto Fortuna dolori,</l>
<l>dimidium, hei, vitae, frater adempte, meae!</l>
<l>O, utinam alterna, Ledei ex more gemelli,</l>
<l>Petroti, possem te revocare nece!</l>
<l>Perferrem mortis pro te quodcunque periclum.</l>
<l>Quid loquor? Ah! nullis fletibus umbra redit.</l>
<l>Te sine nulla dies lachrymis inmunis agetur,</l>
<l>currentisque oculi fluminis instar erunt.</l>
<l>Ante oculos semper dilecti fratris imago</l>
<l>haeret; nec somni, nec mihi cura cibi est.</l>
<l>Squalent inculti deserta volumina Carli;</l>
<l>flet posita mecum tristis Apollo cheli.</l>
<l>Pertesum vitae est; macilento pallor in ore;</l>
<l>omne mihi luctus substulit offitium.</l>
<l>Tu moriens caelum, felix germane, petisti;</l>
<l>gratulor: ah, tecum nunc comes ire velim!</l>
<l>Frater honoratos iam iam visure parentes,</l>
<l>angelicos inter constituende tronos,</l>
<l>frater amate, vale; celi novus incola factus,</l>
<l>Petroti, aeternis iam fruiture bonis.</l>
</lg>
</div2><div2>
<head>7.</head>
<argument><p>Ad Bernardum Adimarium, de morte Ippolitae, formosissimae puellae</p></argument>
<lg>
<l>Dum nos magnanimi victricia proelia Carli</l>
<l>scribimus, Ippolite flevimus interitum;</l>
<l>imbellesque elegos magnis miscere coturnis</l>
<l>flebilibus suasit moesta Thalia modis.</l>
<l>Sed quoniam luctu fueras concussus acerbo,</l>
<l>hoc scriptum lachrymis misimus eulogium;</l>
<l>Adimar, ante omnes nobis memorande sodales,</l>
<l>Verini carmen pignus amoris habe.</l>
</lg>
</div2><div2>
<head>8.</head>
<argument><p>Eulogium in obitu Ippolitae, puellae pulcherrimae</p></argument>
<lg>
<l>Quis lucem ereptam tenebris miretur obortis?</l>
<l>Causa patet cunctis: occidit Ippolita.</l>
<l>Occidit Hetrusci sydus splendorque decoris:</l>
<l>non mirum si nunc nulla serena dies.</l>
<l>Ingemuisse putem turbati sydera coeli;</l>
<l>post obitum induxit nubilus Hauster aquam.</l>
<l>Vidimus innumeris turgentia fletibus ora,</l>
<l>nullus et in tota non fuit urbe dolens.</l>
<l>Ipsa Venus fertur sparsis deflere capillis;</l>
<l>extinxitque faces et sine luce fuit.</l>
<l>Ipse Cupido suos fregit miserabilis arcus</l>
<l>et latebras tristis fugit ad Idaliae,</l>
<l>impiaque in sevas torsit convitia Parcas,</l>
<l>quae tantum Hetruscis preripuere decus.</l>
<l>Quid tibi nobilitas, viridis quid profuit aetas,</l>
<l>quid, rarum exemplar, forma, pudicitiae?</l>
<l>Quid, quod eras miserae spes et solatia matri?</l>
<l>Heu, vota incassum tot cecidere Deo!</l>
<l>Ipse autem scissa gemebundus veste maritus,</l>
<l>hinc Flametta parens stabat, inops animi:</l>
<l>Flametta infoelix, fortunae exemplar iniquae,</l>
<l>Andromache, infoelix, altera socrus erit.</l>
<l>Hinc implorabant lachrymosa voce sorores</l>
<l>numina, purpureas ungue secante genas.</l>
<l>Haud secus Heliades fraterno in funere largis</l>
<l>auxerunt tumidum fletibus Heridanum.</l>
<l>Stamina cum vitae perfringeret ultima Clotho</l>
<l>Ippolitae ac staret, falce secante comas,</l>
<l>Tunc, vix attollens oculos in morte gravatos,</l>
<l>edidit extremos ore tremente sonos:</l>
<l>“O dulcis coniux, lachrymas compesce fluentes:</l>
<l>sic placitum Superis, te superesse mihi.</l>
<l>Commendo natos nostri tibi pignus amoris</l>
<l>comune, et curae sit tibi nostra parens.</l>
<l>Hanc, precor, aflictam solare, et comprime fletum.</l>
<l>Quid ploras? Nunquid fata movere putas?</l>
<l>Tu, Flametta parens, nimio confecta dolore,</l>
<l>mortalem Ippolitam te genuisse putes.</l>
<l>Divitiis foelix natisque viroque fuisti;</l>
<l>ah, sors adversas movit iniqua rotas!</l>
<l>Pone modum lachrymis: perventum ad limina mortis;</l>
<l>audio iam stygiae murmura saeva ratis.</l>
<l>Me nulla exagitant vitiatae crimina mentis,</l>
<l>quod mea tartareos horreat umbra lacus.</l>
<l>Pars nostri melior petet aethera; reddite terrae</l>
<l>haec membra, hoc — inquam — reddite corpus humi.</l>
<l>Cura mei si vos post mortem tangit inanis,</l>
<l>scribantur tumulo carmina bina meo:</l>
<l>“Infoelix proles, Nasi charissima coniux,</l>
<l>Ippolita hic tegitur; lector amice, vale”.</l>
<l>Chara parens coniuxque, vale, dulcesque sorores:</l>
<l>ecce, oculos mors nunc pervolat ante meos”.</l>
<l>Ultima verba “mei” clamarunt “Christe, memento;</l>
<l>inque tuas animam suscipe, Christe, manus”.</l>
<l>Sic igitur pereunt omnes; iuvenesque senesque</l>
<l>mors rapit, et cunctis imminet atra dies.</l>
<l>Non dum ter septem vitae compleverat annos;</l>
<l>heu, paucis fuerat mensibus illa minor.</l>
<l>Naturam genuisse nihil formosius usquam</l>
<l>crediderim; in toto corpore nulla nota.</l>
<l>Vidimus in feretro — dormisse putaveris — illam;</l>
<l>cuncta sibi prisci signa decoris erant.</l>
<l>Spiritus aethereas postquam secessit in auras,</l>
<l>Ippolitae levior non gravet ossa lapis.</l>
<l>In cineres hoc nulla dies putredinis expers</l>
<l>convertat corpus: sat cecidisse semel.</l>
<l>Et quisquis iuxta transibit busta viator,</l>
<l>non pudeat lacrhymis ora rigare piis,</l>
<l>dicat et: “Ippolita hic, quondam pulcherrima rerum,</l>
<l>clauditur, aetatis fama decusque suae”.</l>
</lg>
</div2><div2>
<head>9.</head>
<argument><p>Eulogium Pauli Tusci, medici ac mathematici praeclarissimi</p></argument>
<lg>
<l>Ergo nec ingenium, nec mores fata retardant,</l>
<l>sed vitae ac mortis stat sua cuique dies,</l>
<l>et pius et doctus moritur discrimine nullo:</l>
<l>ah, fati haec lex est imperiosa nimis.</l>
<l>Debuerat Paulus vita durare perenni,</l>
<l>et non comuni conditione premi.</l>
<l>Hic rerum causas et coeli sydera norat;</l>
<l>phylosophum talem saecula rara ferunt.</l>
<l>Pythagorae ex solido statuam conflaverat auro</l>
<l>Graecia, et e pario marmore pyramidem,</l>
<l>quod rudibus populis geometrica signa parumper</l>
<l>ostendit; quanto doctior iste fuit!</l>
<l>Illiricis Chous pestem predixerat oris,</l>
<l>praesidium mittens discipulosque suos;</l>
<l>ex quo divinos vivus suscepit honores</l>
<l>suntque illi tanquam condita templa deo.</l>
<l>Quin Asclepiades medicis Epidarius herbis</l>
<l>irato meruit numen habere Iove.</l>
<l>Alma Ceres, primum frugum quod repperit usum,</l>
<l>quo scindatur humus tempore, quo ve meti,</l>
<l>sunt aedes illi et Cerealia condita sacra;</l>
<l>inventaque olea facta Minerva dea est.</l>
<l>At Paulus Thuscus terram cognovit et astra</l>
<l>et ptholomeneum grande retexit opus;</l>
<l>qui prospectivae formam depinxit et artem,</l>
<l>quo libro cunctis equiperandus erit;</l>
<l>qui tuscos docuit quo sydere gleba colonos</l>
<l>vertenda, et quae sit vitibus utilior.</l>
<l>Quid referam medica quos ille salutifer arte</l>
<l>extorsit manibus, lurida Parca, tuis?</l>
<l>Adde quod in terris sine coniuge, coelibe vita,</l>
<l>angelicae vixit norma pudicitiae.</l>
<l>Et tamen hunc ausa est polluta attingere dextra</l>
<l>Atropos, et sacri claudere labra senis.</l>
<l>Ast animus certe est Libitinae iure solutus</l>
<l>et fruitur foelix liberiore polo.</l>
<l>Docta per ora virum longo celebrabitur aevo</l>
<l>Paulus ad extremum clarior usque diem.</l>
</lg>
</div2><div2>
<head>10.</head>
<argument><p>Eulogium Philelphi poetae, qui nonagenarius Florentiae diem obiit</p></argument>
<lg>
<l>Meonium vatem flevit si pulcher Apollo,</l>
<l>luxit et ereptum Calliopea Linum,</l>
<l>nunc vos, ausoniae nymphae graiaeque Camenae,</l>
<l>exequias docti concelebrate senis.</l>
<l>Egregias laudes vestri cantate Philelphi,</l>
<l>quo novit graios Musa latina modos.</l>
<l>Plurima traduxit nobis monumenta Pelasgum</l>
<l>et noscenda suo multa labore dedit.</l>
<l>Quin enodavit Danthem tersique Petrarcae</l>
<l>explicuit varias ingeniosus odas.</l>
<l>Sfortiade cecinit victricia principis arma,</l>
<l>aemula magniloqui carmina Meonidos.</l>
<l>Hic Chrisororam nostrum deduxit in orbem,</l>
<l>Ausoniis graius sumitur unde liquor,</l>
<l>per quem nunc Itali, graeco sermone diserti,</l>
<l>externis ornant floribus Oenotriam.</l>
<l>Nunc optata senis fuerat facundia vatis:</l>
<l>socraticos libros expliciturus erat.</l>
<l>Crudeles Parcae, non vos reverentia cani,</l>
<l>non potuit Medicis flectere vos pietas.</l>
<l>Ecce, nepos illi reditum seniore sub aevo</l>
<l>concessit, Cosmo qui fuit exul avo:</l>
<l>sed melius, quam si Insubrium cecidisset in oris,</l>
<l>qui vidit patriam post tria saecla suam.</l>
<l>Nec fuit ut quondam immitis Florentia Danthi,</l>
<l>cuius honorati respuit ossa senis;</l>
<l>provida magnanimi previdit cura senatus</l>
<l>egregius vates ne procul urbe cadat,</l>
<l>publicaque instituit docto salaria vati:</l>
<l>consuluit nobis, consuluitque sibi.</l>
<l>Sed quoniam nulli parcit fera Parca, sed omnes</l>
<l>aufert atra dies, docte Philelphe, vale.</l>
<l>Ibis ad aethereos lucos et amoena piorum,</l>
<l>laurigero vatum te comitante choro.</l>
<l>Accola, Nile, tui, sed noster origine civis</l>
<l>praecedet, cecinit qui Stilicona ducem.</l>
<l>A dextra Danthes cinget levaque Petrarca</l>
<l>Bocaciusque tuum pone sequetur iter.</l>
<l>His, inquam, pompis talique ornate triumpho,</l>
<l>ibis ad aethereos, docte Philelphe, polos.</l>
</lg>
</div2><div2>
<head>11.</head>
<argument><p>Luctuosa conquestio in funere fratris eius Petrotii dilectissimi</p></argument>
<lg>
<l>Funeream deprome lyram chordasque gementes</l>
<l>percute flebilibus, maesta Thalia, modis.</l>
<l>Flevit ut amissa Rodopeius coniuge vates,</l>
<l>cantanti inferni cui patuere fores</l>
<l>(bistoniae gemuere ferae cum flebile carmen</l>
<l>ederet, et lachrymis intepuere nives);</l>
<l>flevit ut extincto gemebundus Castore Pollux,</l>
<l>unde habuit Castor fratre precante polum;</l>
<l>sic circum funus fratris, moerente Catullo,</l>
<l>Thespiadum moesti congemuere chori.</l>
<l>Conditus, ecce, iacet parva germanus in urna:</l>
<l>an lachrymas, Herato, continuisse potes?</l>
<l>Etsi perraro fletis, nunc flete, Camenae,</l>
<l>fratris et exequias concelebrate mei.</l>
<l>Offitio certate pio, lugubreque carmen</l>
<l>fundite: sunt lachrymis ora riganda piis.</l>
<l>Uberior veri nunquam mihi causa doloris</l>
<l>extitit: aeterne, frater adempte, vale.</l>
<l>Te nunquam post hac visurus, proh dolor ingens,</l>
<l>dimidium ut vivam, dimidium ut moriar!</l>
<l>Ecce, tuus vates, squalentibus abditus umbris,</l>
<l>Calliope, moestis imbribus ora rigat.</l>
<l>Dicite funereis lugubria nenia rithmis;</l>
<l>sunt, Musae, tristi fata canenda pede.</l>
<l>Deponas niveam vestem cytharamque sonantem</l>
<l>et nigro auratam tegmine necte comam.</l>
<l>Non aliter venias, radiis nisi, Phoebe, relictis,</l>
<l>ceu cum Peonio funere moestus eras.</l>
<l>Laetitiae nullus locus est; stat vestibus atris</l>
<l>fraterni Luctus funeris ante fores.</l>
<l>Hinc dolor, hinc lachrymae comites, scissisque capillis</l>
<l>foeminei plangunt pectora nuda chori.</l>
<l>Occidit exemplar iuvenum castique decoris,</l>
<l>quem minime potuit carpere livor edax.</l>
<l>Non ne vides Paulum germani morte sepultum,</l>
<l>cui medicae in fratrem nil valuere manus?</l>
<l>Ecce, ululat coniux, querebunda puerpera, lecto,</l>
<l>quae lachrymis posset saxa movere suis.</l>
<l>Heu, pia tot frustra ceciderunt vota sororum;</l>
<l>o frater, nostrae nil valuere preces,</l>
<l>non lachrymae infantum, non ora sonantia patrem;</l>
<l>quo miseros linquis nos, moriture, loco!</l>
<l>Illo quo moreris puncto, tibi nata puella,</l>
<l>ut cruciet matris pectora poena duplex.</l>
<l>Eternum, germane, vale; te gloria caeli,</l>
<l>nos labor et luctus, cura dolorque manet.</l>
</lg>
</div2><div2>
<head>12.</head>
<argument><p>Visio Ippolitae defunctae, quae omnium castissima et pulcherrima fuit</p></argument>
<lg>
<l>Estus erat mediusque dies, cum torret hanelos</l>
<l>saeva cleonei stella leonis agros.</l>
<l>Populea irrigui recubabam ruris in umbra,</l>
<l>et solum mecum Calliopea fuit.</l>
<l>Dum fera magnanimi limamus proelia Carli</l>
<l>extremamque manum grande requirit opus,</l>
<l>ecce mihi ante oculos miri splendoris imago</l>
<l>fulsit, et emisit lumen opacus apex.</l>
<l>Aethereis cecidisse plagis iuraveris astrum:</l>
<l>non hominis, certe forma erat illa deae.</l>
<l>Tunc vero attonito doctissima Calliopea:</l>
<l>“Ippolita haec — inquit — carmine dicta tuo est;</l>
<l>Ippolita illa, tuis multum celebrata libellis,</l>
<l>ad te syderei venit ab axe poli,</l>
<l>archetipum formae, non enarrabile munus,</l>
<l>ne pudeat magno te cecinisse pede.</l>
<l>Haec est naturae exemplar; preconia formae</l>
<l>carmina erunt, serae posteritatis opus.</l>
<l>Aspice sydereos, radiantia lumina, ocellos,</l>
<l>sit quanta admistus cum gravitate nitor;</l>
<l>inspice flaventes per eburnea colla capillos,</l>
<l>ut brevis effusam ventilet aura comam;</l>
<l>ut parvi, ut nitidi dentes candore nivali,</l>
<l>composito ut niteat risus in ore decens!</l>
<l>Huic Charites nostrae comites cessere Venusque,</l>
<l>troiano quamvis iudice prima dea est.</l>
<l>Respice ut incedat nullo per gramina fastu,</l>
<l>qualis Iuno, suo cum Iove carpit iter.</l>
<l>Quicquid habet natura boni, congessit in ista;</l>
<l>quod carpat quicquam non habet Invidia.</l>
<l>Saepe pudicitiae forma est contraria; pulchris</l>
<l>ceu comune malum fastus inesse solet.</l>
<l>Ippolita at, quamvis forma superaverit omnes,</l>
<l>ingenio miti tum sine labe fuit,</l>
<l>ut nulli non chara foret; licet exule tota</l>
<l>prole patrum, cunctis grata puella fuit.</l>
<l>Et merito aeterni per me referentur honores,</l>
<l>et tibi me propter fama perennis erit”.</l>
<l>Haec ubi Calliope dixit, pauca ore trementi</l>
<l>in me oculos flectens rettulit Ippolita:</l>
<l>“Carmine quanta tuo dederis praeconia nobis</l>
<l>tu scis, haud meritis praemia tanta meis.</l>
<l>Quis referet tali dignas pro carmine grates?</l>
<l>Per te, Verine, est vita secunda mihi.</l>
<l>Carmina letheis homines a fontibus arcent;</l>
<l>fertur in his Atropos iuris habere nihil.</l>
<l>Per te forma mihi longo memorabitur aevo</l>
<l>et lesit nomen fabula nulla meum;</l>
<l>iamque vale”. Dixit dextramque extendit et inde</l>
<l>in tenues labens vertitur umbra Notos.</l>
</lg>
</div2><div2>
<head>13.</head>
<argument><p>Eulogium Apolinaris papiensis, philosophi ac mathematici doctissimi</p></argument>
<lg>
<l>Omnia tempus edax consumit et aucta senescunt;</l>
<l>at non ingenio fama nocere potest.</l>
<l>Quicquid compositum est, mors imperiosa resolvit;</l>
<l>virtus est simplex, ergo perennis erit.</l>
<l>Diruta vix extant dominorum saxa Quiritum,</l>
<l>speluncaeque instar Roma sepulta iacet.</l>
<l>Quis mihi monstrabit celsas Carthaginis arces</l>
<l>Persarumque urbem? Quis Babylona mihi,</l>
<l>et centum portis clarissima moenia, Thebas?</l>
<l>Accola vel Nili nesciet ipse locum.</l>
<l>Berosi et docti florebit fama Platonis</l>
<l>dum pontus pisces, dum vehet astra polus.</l>
<l>Gloria virtutem sequitur, nec fama sonora</l>
<l>tardatur, velut est corporis umbra comes.</l>
<l>Ergo eris aeternus fama, Polinaris, et omni</l>
<l>docta per ora virum tempore clarus eris.</l>
<l>Quis procerum natis Tuscorum sydera pandet,</l>
<l>quae bona, quae contra sit fugienda dies?</l>
<l>Quis poterit rerum occultas inquirere causas?</l>
<l>Euclidem quis nunc expliciturus erit?</l>
<l>Quis logyces giros, perplexa enygmata, solvet?</l>
<l>Pisanum infoelix, veh tibi, gymnasium!</l>
<l>Nestorei plorent iterum sine fine coloni:</l>
<l>nam sors est vestris invidiosa bonis.</l>
<l>Vos florentinus tali doctore Senatus</l>
<l>ornarat, qualem saecula rara ferunt.</l>
<l>His, quamquam egregium virtutibus, abstulit una</l>
<l>de tribus, arruptis lurida Parca colis.</l>
<l>Dic, precor, insignes Polinaris carmine laudes</l>
<l>et vati faveas, pulcher Apollo, tuo.</l>
<l>Ipse tuas artes medicus, tua nomina vates,</l>
<l>ipse tuos mores et tua facta refert.</l>
<l>Eripe letheis decus immortale tenebris;</l>
<l>duret ad extremum gloria longa diem.</l>
<l>Calliope, vestrum est fama donare perenni</l>
<l>aeternum ingenio qui meruere decus.</l>
<l>Ante retrocedent mutato sydera cursu,</l>
<l>arebit sicco pulvis in Occeano,</l>
<l>inclyta quam pereat doctorum fama virorum:</l>
<l>post mortem crescit multiplicatus honos.</l>
<l>Vulnificus moritur subito post funera livor;</l>
<l>virtutis vero fama perennis erit.</l>
<l>Sed ne forte suum veniens incuria nomen</l>
<l>ignoret, talis marmore versus erit:</l>
<l>“Qui rerum causas norat Polinaris et astra,</l>
<l>hic situs est: paulum siste, viator, iter”.</l>
</lg>
</div2><div2>
<head>14.</head>
<argument><p>Eulogium Albierae, puellae formosae et castae, ad Sigismundum eius virum</p></argument>
<lg>
<l>“Desine, chare, precor, lachrymas efundere, coniux;</l>
<l>iam Parcae nobis ultima fila legunt.</l>
<l>Mors sua quemque manet, mortales nascimur omnes;</l>
<l>omnibus est natis atra videnda dies.</l>
<l>Non licuit tecum fatalem explere senectam</l>
<l>legitimoque toro pignora chara dare,</l>
<l>sed subito, ante diem, teneris extincta sub annis,</l>
<l>aethereos scandam, virgo pudica, toros,</l>
<l>antea quam sacris tedis et lumine claro</l>
<l>coniugium nostrum percelebraret Himen.</l>
<l>Ante omnes, veneranda parens genitorque, valete,</l>
<l>oraque nec lachrymis moesta rigate piis.</l>
<l>Non inter Danai trudar rimosa puellas</l>
<l>ut repleam nigris dolia semper aquis;</l>
<l>non ego sisipheam molem scopulosque cadentes</l>
<l>horrescam et strepitus, seva Megera, tuos;</l>
<l>non aliae Eumenides, cinctae serpentibus atris,</l>
<l>aeterno quatient pectora nostra metu;</l>
<l>non alias scelerum paenas, quas gnosius Orci</l>
<l>arbiter infringit, cum luit umbra nefas:</l>
<l>haec maneant sontes Ditis loca tetra puellas;</l>
<l>non facit ad mores impia terra meos.</l>
<l>Est locus in caelo platanis lauroque virenti</l>
<l>nobilis, et tenuis ventilat aura nemus.</l>
<l>Illic virginei cantus castaeque puellae</l>
<l>concelebrant laudes, diva Maria, tuas;</l>
<l>quo meus exemptus terrestri carcere tendet</l>
<l>spiritus, ut vita iam meliore fruar”.</l>
<l>Hec dicens, animam tenues eflavit in auras</l>
<l>et matris moriens concidit illa sinu.</l>
<l>Nec iam purpureo rubuerunt membra nitore,</l>
<l>sed gelida infecit pallidus ora color.</l>
<l>Non aliter verni languescunt grandine flores</l>
<l>quos niger horrendis contudit imber aquis.</l>
<l>Vix tribus haec unum lustris adiunxerat annum;</l>
<l>huic tamen iniecit lurida Parca manus.</l>
<l>Quid tibi nobilitas, quid opes, quid forma, quid aetas</l>
<l>profuit? Heu, morti subdita cuncta iacent.</l>
<l>Tecum omnis periit splendor formaeque venustas,</l>
<l>Albiera, etruscae nobilitatis honos.</l>
<l>In te congessit quicquid Venus aurea, quicquid</l>
<l>Pallas habet, quicquid Iuno superba boni;</l>
<l>cui pater Albitius, romana ex stirpe creatus,</l>
<l>cui Soderina parens, nobile utrunque genus.</l>
<l>Invidit Fortuna tibi, Parcaeque malignae</l>
<l>fregerunt ruptis stamina nigra colis.</l>
<l>Ast Herato, ut talem sensit cecidisse puellam,</l>
<l>substulit e cultis laurea serta comis.</l>
<l>Pegasidum tum forte choros ducebat ovantes</l>
<l>ipocrineis qua fluit unda iugis.</l>
<l>Sed ne tunc merito fraudaret honore puellam,</l>
<l>defunctae ut dignas conferat inferias,</l>
<l>insigni tumulum titulo signavit inanem,</l>
<l>ventura ut posset noscere posteritas,</l>
<l>impressitque duos nativo in marmore versus,</l>
<l>pegaseae stillat qua sacer humor aquae:</l>
<l>“Albiera hic posita est, longe pulcherrima rerum,</l>
<l>cui fuerant mores nobilitate pares”.</l>
</lg>
</div2><div2>
<head>15.</head>
<argument><p>Ad illustrissimum Mathyam, regem Pannoniae</p></argument>
<lg>
<l>Siqua tuas aures novitate vocabula ledunt,</l>
<l>da veniam: poterant non secus ista cani.</l>
<l>Primus ego onio, princeps, de vertice Musas</l>
<l>deduxi, ut Christi numina sacra colant.</l>
<l>Plurima mordaci delevi carmina lima</l>
<l>ut stet inofensus relligionis honor.</l>
<l>Cantavi aeterni genus innarrabile Christi,</l>
<l>quoque modo fuerit virgo Maria parens;</l>
<l>ut se sponte dedit tortoribus, ut cruce passus,</l>
<l>sanguine qui lavit crimina nostra suo.</l>
<l>Scripsimus heroum foelicia funera Christi,</l>
<l>sanguine qui celum commeruere suo.</l>
<l>Hos ego laudavi: reddent mihi premia, reddent</l>
<l>cum stabo eterni iudicis ante tronum.</l>
<l>Simonides Scopam ditem laudavit et ambos</l>
<l>Tindaridas: quis nam praemia plura dedit?</l>
<l>Scilicet hi: vitam conservavere poetae;</l>
<l>argenti Scopas bina talenta dedit.</l>
<l>Quid fore confido, si prosunt numina falsa?</l>
<l>An Christi heroes dona minora dabunt?</l>
<l>Haec est materies nostri, rex magne, libelli:</l>
<l>heroum gestis gloria mista tua est.</l>
</lg>
</div2>
</div1>
<div1>
<head>Liber Sextus</head>
<div2>
<head>1.</head>
<lg>
<l>Dum geris armipotens variis bella horrida terris,</l>
<l>admonui ne te carmina nostra petant;</l>
<l>laeta serenatae sed quaerant ocia mentis,</l>
<l>pectus ut insinuet nostra Thalia tuum.</l>
<l>Iam liber hic sextus, quo perrexere priores,</l>
<l>ad te tam longum per mare carpit iter.</l>
<l>Hei, vereor ne sit nimium mea turba molesta!</l>
<l>Cur plures mitto, cui satis unus erat?</l>
<l>Quid faciam? Attraxit nostros tua fama libellos;</l>
<l>ad te, iam video, septimus ire volet!</l>
<l>Cum vacat a rebus, princeps invicte, gerundis,</l>
<l>tunc reseres nostris regia tecta libris.</l>
<l>Carmina nostra legat tecum regina Beatrix,</l>
<l>cum tibi tranquillae gaudia pacis erunt.</l>
</lg>
</div2><div2>
<head>2.</head>
<argument><p>Gratulatio de Maumettis heresiarchae ruina et templo suo combusto et universalis iudicii horrendo adventu.</p></argument>
<lg>
<l>Tandem clara dies fulsit ceciditque nephandi</l>
<l>impia Maumettis caelitus igne domus</l>
<l>Sacrilegique arcam stygias sacer ignis in undas,</l>
<l>ne quid depereat, mersit et ossa simul.</l>
<l>Christicolae exultent! Noscat gens barbara Christum,</l>
<l>cui soli caeli contribuendus honor.</l>
<l>Perfidiam deponat Arabs mollisque Canopi</l>
<l>accola, et ad Christum, perfide Maure, redi.</l>
<l>Quid plura expectas sanctae miracula legis?</l>
<l>Quae te tam stolidum detinuere morae?</l>
<l>Quid facis, eversor Danaum? Depone furorem</l>
<l>et cole cui paret terra polusque, Iesum.</l>
<l>Nil Evangelio legitur divinius usquam,</l>
<l>quod mira tersum simplicitate nitet.</l>
<l>Quae sunt ardentis charitatis fulmina Pauli!</l>
<l>Nec mirum: electum vas fuit ille Dei.</l>
<l>Socraticos licet incumbas relegasque libellos,</l>
<l>non poteris sacris equiperare libris.</l>
<l>Proh cecas hominum mentes, proh nescia veri</l>
<l>pectora: Maumetti templa dicavit Arabs!</l>
<l>Quid sibi sacrilegi poscunt figmenta tyranni?</l>
<l>Pellegite: his quicquam turpius esse potest?</l>
<l>Quid nisi terrenum spondet sua sacra colenti?</l>
<l>Hac hominum illusit callidus arte genus,</l>
<l>pronaque lascivis cum sint mortalia rebus,</l>
<l>nequitiae solvens libera colla dedit.</l>
<l>Si quid, quod rarum est, populis precepit honesti,</l>
<l>hoc totum e nostris carpserat ante libris.</l>
<l>Inventumque suum non est, sed plurima sumpsit,</l>
<l>quae scriptis fecit deteriora suis.</l>
<l>Heresis ista quidem est; Maniceus finxerat illa,</l>
<l>cum dixit Christum non potuisse mori.</l>
<l>Unde crucem exhorret carpitque cruore redemptos</l>
<l>et delirantis somnia fingit anus.</l>
<l>O stulti, dominum tandem cognoscite Christum,</l>
<l>quo vos usque doli, quae tenuere morae?</l>
<l>Si primo venit pauper, sub imagine servi,</l>
<l>mox maiestatis signa videnda suae:</l>
<l>descendet celo, toto comitante triumpho;</l>
<l>sydereo in solio comspiciendus erit.</l>
<l>Tunc tuba terribilis, tunc saevo archangelus aere</l>
<l>flabit, et a stygiis umbra recedet aquis.</l>
<l>Ossaque cum nervis iterum compacta resurgent</l>
<l>et quae pulvis erat, iam caro rursus erit.</l>
<l>Quisque suum accipiet corpus priscamque figuram</l>
<l>atque animus rursus corpore iunctus erit.</l>
<l>Impius in terra restabit, in aethera iustus</l>
<l>obvius accedet, tam leve corpus erit.</l>
<l>A dextra electae gentes levaque nephandae</l>
<l>stabunt ante Dei iudicis ora sui.</l>
<l>Tunc cernes miseros reges cum plebe iacentes;</l>
<l>stabunt moerentes et sine honore duces.</l>
<l>Formidanda dies, cum iudex ore tonabit:</l>
<l>“I procul in Stygios, turba nephanda, lacus!</l>
<l>Vidistis quotiens brumali frigore nudum</l>
<l>aridaque ora siti pallidaque ora fame;</l>
<l>cum vobis plenum penus et granaria plena</l>
<l>essent, clausistis munera pauperibus,</l>
<l>horrea crudeles mihi vos clausistis et arcam:</l>
<l>nunc vos aeternis ignibus afficiam”.</l>
<l>At contra laeta facie vultuque sereno</l>
<l>ad dextram flectet conspicietque bonos:</l>
<l>“En agite, electi, mecum conscendite caelum,</l>
<l>ut capiat foelix centupla dona labor.</l>
<l>Servastis praecepta mea et pavistis egenos:</l>
<l>nunc ego promissis uberiora dabo.</l>
<l>Vos fidi fortesque mihi, mea signa secuti,</l>
<l>vicistis durae praelia militiae.</l>
<l>Quid, consumato vitae certamine, restat,</l>
<l>ni dare militibus praemia digna meis?</l>
<l>Impyrei emeritis sublimis regia caeli</l>
<l>debetur vobis et sine fine decus”.</l>
<l>Haec dicens, repetet cunctis cernentibus astra;</l>
<l>mox electa simul turba sequetur iter.</l>
</lg>
</div2><div2>
<head>3.</head>
<argument><p>Pauli Glaceti florentini prestantissimi civis epitaphium</p></argument>
<lg>
<l>Hic situs est Paulus, Glaceti clara propago,</l>
<l>ingenio clarus, clarus et eloquio,</l>
<l>cui morum probitas fuit et prudentia velox,</l>
<l>cui tribuit summos Curia tusca gradus.</l>
<l>Quin et seraphici Francisci incensus amore,</l>
<l>despexit pompas purpureosque toros.</l>
<l>Servili moriens operiri corpora sacco,</l>
<l>quodque fuit terrae reddere iussit humi.</l>
</lg>
</div2><div2>
<head>4.</head>
<argument><p>Eulogium in obitu Lucretiae Tornabonae, Laurentii Medicis matris, ad Laurentium Medicem</p></argument>
<lg>
<l>Inmortale decus Medicum, Lucretia mater</l>
<l>occidit; exequias, foemina virque, feras.</l>
<l>Haec comunis erat tusci matrona leonis,</l>
<l>foeminei sexus gloria, fama, decus.</l>
<l>Tu pia, tu clemens, tu relligiosa fuisti;</l>
<l>quis te pauperibus munera plura dedit?</l>
<l>Ad te ceu portum tranquillum turba fluebat,</l>
<l>confugium aflictis praesidiumque reis.</l>
<l>Cui fuit in tantis opibus clementia maior,</l>
<l>cui faciles aditus tristitiaeque minus?</l>
<l>Nec mens intumuit rebus sublata secundis,</l>
<l>sed cunctis omni tempore mitis erat.</l>
<l>Siqua potest foelix dici, Lucretia foelix</l>
<l>moribus, ingenio, nobilitate fuit.</l>
<l>Huius fila tamen truncavit ferrea Cloto,</l>
<l>iniecitque atras lurida Parca manus.</l>
<l>Quid sibi, quod magni fuerat nurus inclyta Cosmi,</l>
<l>quid sibi Laurenti profuit esse parens?</l>
<l>Quid Petrus ille nepos, prudens puerilibus annis,</l>
<l>tam clara magnis indole dignus avis?</l>
<l>Quid sibi Pyerides, quarum perculsa furore</l>
<l>edidit hetrusco carmina multa pede</l>
<l>(inter enim molem rerum, cum principe nato</l>
<l>concinuit dulces ore canente sonos)?</l>
<l>Huc descende, precor, nigro velamine, Phoebe;</l>
<l>defle tuae vatis triste ministerium.</l>
<l>Haec non inferior fuerat charitate Matildi;</l>
<l>victatis quotiens munera quanta dedit!</l>
<l>Incola cum magni nunc sit Lucretia caeli,</l>
<l>orat pro patria suplice voce Deum,</l>
<l>ut foelix vinctos teneat concordia cives,</l>
<l>dum vivat similis filius ut sit avo,</l>
<l>ut faveat iustis tollatque ex urbe superbos:</l>
<l>sic erit occultis tutus ab insidiis.</l>
<l>Magnanime, interea, Medices, compesce dolorem,</l>
<l>ut possis patriae consuluisse tuae,</l>
<l>ut senior chara caelum cum matre revisas</l>
<l>post tria dictei saecula tarda senis.</l>
<l>Ne ve suum tollant lethea oblivia nomen,</l>
<l>scripsimus in tumulo carmina bina suo:</l>
<l>“Hic sita Laurenti Medicis Lucretia mater,</l>
<l>cui pietatis honos unica cura fuit”.</l>
</lg>
</div2><div2>
<head>5.</head>
<argument><p>Ad Puccium iurisconsultum, de obitu Victoris Puccini</p></argument>
<lg>
<l>Mittimus eulogium Victoris, flebile carmen:</l>
<l>te prima incipiet fronte ferire dolor;</l>
<l>carmine mox lecto, moeror procul omnis abibit:</l>
<l>utile sic moestis insinuare fuit.</l>
</lg>
</div2><div2>
<head>6.</head>
<argument><p>Eulogium in obitu Victoris Puccini eius affinis, ad Puccium iurisconsultum</p></argument>
<lg>
<l>Puccini merito Victoris funus acerbum</l>
<l>te premit; et nobis est quoque luctus edax.</l>
<l>Flebilibusque elegis aliquod solamen adempti</l>
<l>ut scribam hortaris; me quoque cura premit;</l>
<l>parebo tamen, offitio superante dolorem,</l>
<l>sunt quamquam loetae carmina mentis opus.</l>
<l>Conquerar an sileam iuvenem sine crimine raptum?</l>
<l>Debuit hoc, Lachesis, non licuisse tibi.</l>
<l>Triginta implerat paucis vix mensibus annos,</l>
<l>truncavit medios cum fera Parca colos.</l>
<l>Cui iuvenum probitas fuit et constantia talis</l>
<l>rebus in adversis, tanta in amore fides?</l>
<l>Novi ego quis quotiens magno discrimine vitae</l>
<l>praesidium aflictis clam ve palam ve tulit?</l>
<l>Non tamen haec pietas unam sibi contulit horam,</l>
<l>sed medio cursu est obruta navis aquis.</l>
<l>Vivunt cornices, vivunt tot saecula cervi</l>
<l>quasque piget multae me numerare ferae:</l>
<l>ast hominem spatio natura inclusit iniquo,</l>
<l>cum posset virtus enituisse magis.</l>
<l>Ah, cur usuram vitae mortalis ademptam</l>
<l>deflemus, quae mox interitura foret?</l>
<l>Est patria in coelo, peregrini hic vivimus omnes:</l>
<l>quo brevior cursus, tutior esse solet.</l>
<l>Ast ubi Puccinus Parcas sua fila secantes</l>
<l>et finem vitae vidit adesse suae,</l>
<l>suspirans tollensque oculos in morte natantes</l>
<l>edidit extremos ore tremente sonos:</l>
<l>“Hactenus, o dulcis coniux charique sodales!</l>
<l>Quid fletis? Vitae est terminus iste meae.</l>
<l>Serius aut citius, mortales nascimur omnes;</l>
<l>altera post mortem vita perennis erit.</l>
<l>Quid ploras, Isabella? vale, dolcissima coniux!</l>
<l>Quid laceras pectus dilaniasque comas?</l>
<l>Restarent saltem, comunia pignora, nati</l>
<l>ante obitum de te, ne domus orba foret!</l>
<l>Vive memor nostri, licet altera teda iugalis</l>
<l>te liget; at noster sit tibi cura cinis,</l>
<l>inferiasque meo tumulo fer pectore mundo</l>
<l>et dicas: “Primus vir fuit iste meus”“.</l>
<l>Mox, circum lectum moestos ut vidit amicos,</l>
<l>turgidaque aspexit fletibus ora piis,</l>
<l>nomine quenque suo lingua moriente precatus</l>
<l>ne fleat, at longo tempore duret amor:</l>
<l>“Vivite foelices! Luctum compescite; nam pars</l>
<l>vobiscum nostri magna superstes erit”.</l>
<l>Hec dicens, animam fugientem reddidit astris;</l>
<l>vix “Verine”, inquit frigida lingua, “vale!”.</l>
<l>Quod, siquid certi promittere possumus, ille</l>
<l>nunc fruitur foelix liberiore polo.</l>
<l>Nos, rerum ignari, sortem damnamus iniquam,</l>
<l>fundimus inmerito verba nefanda Deo.</l>
<l>Quid non longa dies vidit, perpessa, malorum?</l>
<l>Et nos foelices credimus esse senes!</l>
<l>Qui si longaevi superasset Nestoris annos,</l>
<l>vertenda in cineres ruga senilis erat.</l>
<l>Corporis hic igitur tenebroso a carcere liber,</l>
<l>possidet aetherei regia tecta Dei.</l>
</lg>
</div2><div2>
<head>7.</head>
<argument><p>Eulogium in obitu Andreae sacerdotis omni sanctimonia prediti, ad Petrum Victorium</p></argument>
<lg>
<l>Et merito tristis turbat tua pectora moeror:</l>
<l>nam flere offitium quis neget esse pium?</l>
<l>Eripitur nobis tam sanctus, Petre, sacerdos</l>
<l>et lachrymas tetrici fundere turpe putant?</l>
<l>Occidit exemplar cleri sanctique pudoris;</l>
<l>occidit, heu, nostrae relligionis honos.</l>
<l>Quo, memorande, tuas percurram nomine laudes</l>
<l>Andrea? Maior sit, precor, ore sonus,</l>
<l>ut breviter referam celebris compendia vitae,</l>
<l>fama licet nomen sparserit ipsa suum.</l>
<l>Flaminiae natus, nostram delatus in urbem</l>
<l>ostendit qualis vita futura sibi.</l>
<l>Indole tam clara dederat lactentibus annis</l>
<l>egregii ac sancti candida signa viri.</l>
<l>Nil puerile gerens, ludis trocisque relictis,</l>
<l>cum senibus iustis fana frequenter adit.</l>
<l>Nec vaga per pictum flectebat lumina templum,</l>
<l>sed mentem in solo fixerat ille Deo.</l>
<l>Divinos psalmos miro discebat amore,</l>
<l>quicquid et arcanum pagina sacra docet.</l>
<l>Nil cocti gustans, nisi sola legumina Pasce</l>
<l>tempore; delitiae poma fuere suae.</l>
<l>Mox pane et vino abstinuit, Hieronymus alter:</l>
<l>expulit unda sitim, depulit herba famem.</l>
<l>Nec mirum: coelestis amor rapiebat ad astra,</l>
<l>quem Deus implebat nectare et ambrosiis.</l>
<l>Somni parcus erat, paleae sibi pluma maniplus</l>
<l>aut siccae flondes lectus opimus erat.</l>
<l>Stramineam pallam setis horrentibus artus</l>
<l>induit: haec omni tempore vestis erat.</l>
<l>Ut fugeret fastus urbisque frequentia tecta,</l>
<l>umbriferi petiit saxa peresa iugi.</l>
<l>Antra cavernosi coluit dumosa Clumaggi:</l>
<l>credas aspectu numen habere locum.</l>
<l>Turba frequens, illum silvis dum quaerit in aspris,</l>
<l>ferventem solem pertulit atque nivem;</l>
<l>et non inmerito: placida nam quisque redibat</l>
<l>mente domum, quamvis venerit ante dolens.</l>
<l>Quippe gravis placidis inerat reverentia dictis;</l>
<l>quaecunque admonuit, fecerat ille prius.</l>
<l>Ut culpa careant, hoc unum saepe monebat,</l>
<l>ne brevia aeternis praeposuisse velint,</l>
<l>ut fugitiva volent mortalis gaudia vitae,</l>
<l>humanis solidi rebus inesse nihil.</l>
<l>Me quoque cum chara venientem coniuge tecto</l>
<l>accepitque suo laetus in hospitio,</l>
<l>multaque iocundis praecepta salubria verbis</l>
<l>e sacris nobis protulit eloquiis.</l>
<l>Heu, qualem infoelix amisit Hetruria patrem!</l>
<l>Heu, quot, dum vixit, causa salutis erat!</l>
<l>Nunc errant instar pecudum pastore perempto</l>
<l>tartareisque iacet preda petenda lupis.</l>
<l>Septembris nonae miseris luxere nefastae,</l>
<l>quae talem nobis eripuere virum.</l>
<l>Cur sanctos durae rapit inclementia mortis?</l>
<l>Falce malos una demetit atque bonos.</l>
<l>Perfidus ingrati si quicquam carpere daemon</l>
<l>audeat, et vitae tempora tota legat;</l>
<l>sic omni Andreas fuerat virtute probatus,</l>
<l>ut nullum huic ausim praeposuisse virum.</l>
<l>Antra licet Nitriae peragrem et deserta Canopi,</l>
<l>huic ego perpaucos equiperabo patres.</l>
<l>Tu nunc Impyrei foelix in culmine caeli</l>
<l>coepisti factis praemia digna tuis.</l>
<l>Sis memor, Andrea, nostri, Christumque memento</l>
<l>orare, errori parcat ut ipse meo,</l>
<l>ut consors fiam superi post funera regni:</l>
<l>vel minimus, sat erit, si locus ullus erit.</l>
</lg>
</div2><div2>
<head>8.</head>
<argument><p>Gratulatio de liberatione captivitatis pactianae et de clementia Senatus florentini, ad Bernardum Adimarium</p></argument>
<lg>
<l>Non ita sanctorum gavisa est turba parentum,</l>
<l>evulsae inferni cum cecidere fores,</l>
<l>cum solis radios ipsumque videre Tonantem</l>
<l>contigit et caecum deseruere Caon,</l>
<l>quam modo carceribus laetata est Pactia proles</l>
<l>exempta ac superis reddita luminibus.</l>
<l>Sic perhibent fractis gavisum Thesea vinclis</l>
<l>cum stygio Alcides traxit ab amne canem.</l>
<l>Iure pium laudant Medicem mitemque Senatum,</l>
<l>quod fuerit clemens hostibus ille suis.</l>
<l>Lubrica sors hominum attollit reprimitque vicissim</l>
<l>imperium et volucres imperiosa rotas.</l>
<l>Disce modum in rebus iam nunc servare secundis,</l>
<l>et foelix cum sis, tu miser esse potes.</l>
<l>Nec vos concutiat vultu Fortuna minaci:</l>
<l>non semper nigris Africus urget aquis.</l>
<l>Interdum spirare Aquilo solet axe sereno,</l>
<l>pellit et adverso flamine saepe Notos.</l>
<l>Nec vos, Italiae profugi, quod linquitis oras</l>
<l>terreat: est alibi vestra petenda salus.</l>
<l>Mitigat ipsa dies irati corda leonis;</l>
<l>at non flectentur pectora blanda virum?</l>
<l>Quod si etiam reditum in patriam Fortuna negarit,</l>
<l>iacturam brevis hanc temporis esse reor.</l>
<l>Nil desperandum, sed suplice voce rogandum:</l>
<l>principis assidua flectitur ira prece.</l>
</lg>
</div2><div2>
<head>9.</head>
<argument><p>In celebritate conceptionis gloriosae Virginis Mariae</p></argument>
<lg>
<l>Hac concepta die caeli regina Maria,</l>
<l>hac hominum spes est, hac sata luce salus.</l>
<l>Quis non letitiae cunctas efundet habenas,</l>
<l>Virginei foetus annua sacra colens?</l>
<l>Foelices tedae flamis arsere coruscis:</l>
<l>foelix ante omnes virginis Anna parens,</l>
<l>foelices thalami! Quae concepere Mariam,</l>
<l>in cuius fusa est manna superna sinu.</l>
</lg>
</div2><div2>
<head>10.</head>
<argument><p>In honorem natalis beatae Mariae Virginis ex regio semine Davidis ex tribu Iude</p></argument>
<lg>
<l>Inclyta progenies, numeroso ex stemmate regum,</l>
<l>natalis nunc est, virgo Maria, tuus.</l>
<l>Hunc, caeli regina, precor, concede laborem</l>
<l>ut laudes dicant carmina nostra tuas.</l>
<l>Non est fas quenquam perferre hac luce repulsam;</l>
<l>natali tristem non decet esse tuo.</l>
<l>Certatim seraphin ductans cherubinque choreas</l>
<l>alterno quatiunt sydera pulsa pede.</l>
<l>Ipsi purpurei heroes auroque nitentes</l>
<l>accedunt plenis ad tua tecta viis.</l>
<l>Ipsa autem summi maiestas regia Christi</l>
<l>suscepit matrem proximiore trono,</l>
<l>iussit et advulsis aperire palatia portis</l>
<l>donaque promissis uberiora dedit.</l>
<l>Spiritus ipse sacer, pater, una potentia, natus</l>
<l>congeminant hodie munera caelicolis.</l>
<l>Regius imprimis, cuius de stirpe Maria est,</l>
<l>assumpta cythara personat ore Davit;</l>
<l>conchordans cum voce lyram, mirantibus astris,</l>
<l>concinit aeterni mystica facta Dei,</l>
<l>ut genus humanum superi clementia Regis</l>
<l>diligat: “Ex pura virgine factus homo est.</l>
<l>Quae genitura Deum, decuit sine sordibus ortam</l>
<l>et non comuni conditione premi.</l>
<l>Esto procul nobis, quisquis contraria sentis;</l>
<l>sic sentire pium credimus offitium.</l>
<l>Hec est illa meis multum cantata libellis,</l>
<l>educenda meo florida virgo sinu.</l>
<l>Expectata diu, tandem formosa columba</l>
<l>aeterno veniet complacitura Deo,</l>
<l>humanas lotura notas ac cassa superbis</l>
<l>impletura novis sydera caelitibus.</l>
<l>Sume lyram, seraphin, caeli Regina canenda est;</l>
<l>tu, maior vates, digna referre potes.</l>
<l>Altiloqua cantanda tuba magnisque coturnis,</l>
<l>carmina divinis sunt recitanda modis”.</l>
<l>“Haec primum coeli ferrata repagula solvit;</l>
<l>Virginis ante ortum clausus Holympus erat.</l>
<l>Rarus erat per tot deserta palatia civis;</l>
<l>concessusque homini non erat ante polus.</l>
<l>Incola mox caeli est homo subfragante Maria</l>
<l>ascenditque tronum, corruit unde Satan.</l>
<l>Ascendere humiles homines, cecidere superbi:</l>
<l>haec lex aeterno est constabilita Deo.</l>
<l>Se Domini ancillam respondit virgo Maria</l>
<l>et non caelesti facta superba toro est.</l>
<l>Ipse Deus (quid enim maius?) sub imagine servi</l>
<l>delituit, cunctis subditus esse volens:</l>
<l>ut tu mortalis folles flatusque remittas,</l>
<l>Virginis exemplo mitior esse velis.</l>
<l>Haec ancillarum turbis pompisque relictis,</l>
<l>praebebat nato sola mynisterium,</l>
<l>custodique suae vitae, pia virgo, marito</l>
<l>servitii casti praebuit offitium:</l>
<l>et fuerat Davidis regali ex semine creta,</l>
<l>et nulli forma virgo secunda fuit!</l>
<l>Syderei castum vibrabant lumen ocelli,</l>
<l>et tamen haec humili corde Maria fuit.</l>
<l>De nihilo terram verbo qui fecit et astra,</l>
<l>ventre novem menses virgo Maria tulit.</l>
<l>Nec fastu intumuit, sed suplex, paupere tecto,</l>
<l>ad vitae extremum mansit egena diem.</l>
<l>Tartara divitibus, celum debetur egenis;</l>
<l>qui placuere homini, displicuere Deo.</l>
<l>Quis poterit recte dominis servire duobus?</l>
<l>Hostis erit Christo daemona quisquis amat!</l>
<l>Quisquis holympiaci fieri vult incola regni,</l>
<l>natalem celebret, virgo Maria, tuum.</l>
</lg>
</div2><div2>
<head>11.</head>
<argument><p>Eulogium in laudem assumptionis gloriosissimae Virginis Dei matris Mariae</p></argument>
<lg>
<l>Exultet tellus hodie, letentur et astra,</l>
<l>cernere Reginam quae meruere suam!</l>
<l>Christiparae Augusti venerunt Virginis idus;</l>
<l>hec est ante omnes lux veneranda dies.</l>
<l>Haec est festa dies toto celeberrima caelo,</l>
<l>qua Virgo in caelo gemmea serta gerit,</l>
<l>qua super angelicas est exaltata phalangas,</l>
<l>culmine seraphici nobilitata troni,</l>
<l>quam Deus aeterne sedem praelegerat illi.</l>
<l>Non dum terrarum conditus orbis erat,</l>
<l>non dum syderei spatium admirabile caeli,</l>
<l>non dum telluris fixerat ipse globum;</l>
<l>hec illi prima sedes ab origine mundi</l>
<l>a summo fuerat constabilita Deo.</l>
<l>Aspiciam nullos tam sacra in luce dolentes,</l>
<l>et vultu et puro gaudia corde date.</l>
<l>I procul hinc, veterum lasciva licentia vatum:</l>
<l>legitimo ornatur Virgo pudica toro.</l>
<l>Haec niveis pennis, haec est formosa columba</l>
<l>quae fuit intacta virginitate parens.</l>
<l>Ex hac iustitiae Christus sol unicus ortus</l>
<l>et Deus et nostro est corpore factus homo.</l>
<l>Tartareas tenebras, intercedente Maria,</l>
<l>liquimus, et caeli iam patuere fores,</l>
<l>quas damnosa patris clauserunt crimina primi;</l>
<l>reddidit haec quicquid substulit Eva prius.</l>
<l>Nunc sumus haeredes, nunc summi pignora patris</l>
<l>dicimur: hoc nobis omne Maria dedit.</l>
<l>Et merito Gabriel grates sibi congerit omnes,</l>
<l>quae genitura hominem, quae genitura Deum est,</l>
<l>verum hominem verumque Deum; sub nomine Christi</l>
<l>humani quiditas cum deitate fuit.</l>
<l>Emanuel genuit Virgo, qui virque Deusque:</l>
<l>idem unus miris iunctus uterque modis.</l>
<l>Ille idem pontum terramque qui fecit et astra,</l>
<l>ille idem cedem pertulit atque crucem.</l>
<l>Qui petit Egyptum, fugiens herodia tela,</l>
<l>hunc stella reges excoluere duce;</l>
<l>qui flevit chari mortem miseratus amici,</l>
<l>eiusdem imperio reddita vita fuit.</l>
<l>Ostupet ingenium miracula credere tanti</l>
<l>mysterii, quae sunt lucidiora die.</l>
<l>Hanc celebrate, precor, mortalia pectora, lucem</l>
<l>qua vobis caeli fulsit ab axe iubar.</l>
<l>Haec, inquam, pulsis vera est aurora tenebris,</l>
<l>dirigit ut coecum Cynthia noctis iter.</l>
<l>Haec gracilis virgo est, panchei virgula fumi,</l>
<l>semper divinis attenuata sacris;</l>
<l>delitiae caeli, paradysi floridus hortus,</l>
<l>fons vitae unde fluit vena perennis aquae.</l>
<l>Cedrus ut in Libano ramos ad sydera tollit</l>
<l>utque venafreis floret oliva iugis,</l>
<l>ut flondent Hierici biferique rosaria Pesti,</l>
<l>ut platanus iuxta flondet Orontis aquas,</l>
<l>sic virgo innumeris caelum virtutibus ornat,</l>
<l>longe seraphicis anteferenda tronis.</l>
<l>Quippe parens meruit supremi numinis esse,</l>
<l>tanta sibi charitas simplicitasque fuit.</l>
<l>Hanc sacri totiens nobis cecinere prophetae,</l>
<l>ex qua rex caeli concipiendus erat.</l>
<l>Lilia virginei porrexit signa pudoris</l>
<l>virgineus castae nuntius ipse Dei.</l>
<l>Ut superat coeli heroas virtute Maria,</l>
<l>sic longe est cunctis sanctior ista dies.</l>
<l>Hoc ausim iurare: genus mortale perisset,</l>
<l>pro nobis suplex ni pia virgo foret.</l>
<l>Credite, non cessat iustum placare furorem</l>
<l>iratumque tenet voce precante Deum,</l>
<l>ne phoetonteis perdat mortalia flamis,</l>
<l>ne ve iterum mergat Deucalionis aquis;</l>
<l>pronaque nequitiae mortalia pectora suplex</l>
<l>excusat, tantis illaqueata dolis;</l>
<l>uberaque ostendit nato, lachrymisque minantem</l>
<l>emollit fusis sancta per ora piis.</l>
<l>Salve, virgo parens, celi Regina supremi,</l>
<l>salve, sublimis gloria prima troni;</l>
<l>salve, phoebeo lampas rutilantior orbe,</l>
<l>salve, stella maris sydereumque iubar;</l>
<l>alma Dei genitrix, intacto Virgo pudore,</l>
<l>salve, certa salus presidiumque reis.</l>
<l>Votivis donis sint testes Virginis aedes</l>
<l>iam plenae: nulli, Diva, negare potes.</l>
<l>Quare, agite, o cuncti, tantae solemnia lucis</l>
<l>certatim offitio concelebrate pio.</l>
</lg>
</div2><div2>
<head>12.</head>
<argument><p>Epigramma in sepulchro gloriosae Virginis matris Dei Mariae</p></argument>
<lg>
<l>Miraris vacuum monumentum Virginis esse,</l>
<l>quodque admista rosis lilia saxa ferunt?</l>
<l>Intus manna viret spiratque opobalsama marmor:</l>
<l>virgineum corpus vexit ad astra Deus.</l>
<l>Quae peperit regem caeli, tellure iacere!</l>
<l>Qui non hoc ingens crederet esse nefas?</l>
</lg>
</div2><div2>
<head>13.</head>
<argument><p>Epigramma in laudem beati Rocci, propulsatoris pestis</p></argument>
<lg>
<l>Quae secat Augustum post Idus proxima sacros,</l>
<l>pestifugo Rocco est ista dicata dies.</l>
<l>Haec precibus castisque colat solemnia votis</l>
<l>loetifera quisquis peste carere cupit.</l>
<l>Ante tamen maculas tergas et crimina mentis;</l>
<l>non aliter voto faverit ille tuo.</l>
</lg>
</div2><div2>
<head>14.</head>
<argument><p>Milites Christi fortes et intrepidos esse decet</p></argument>
<lg>
<l>Qui vexilla crucis sequitur sub principe Christo,</l>
<l>intrepidus forti proelia mente gerat.</l>
<l>Semper victor erit, Domini si iussa sequetur,</l>
<l>donaque promissis uberiora feret.</l>
<l>Transfuga sin autem Crucifixi signa relinquet,</l>
<l>torrendus stygiis deicietur aquis.</l>
</lg>
</div2><div2>
<head>15.</head>
<argument><p>Epigramma in laudem beati Laurentii martyris</p></argument>
<lg>
<l>Pontificis quaestor Sixti, Laurentius aurum</l>
<l>dispersit Christi pauperibusque dedit.</l>
<l>Quod bene donatur, longum servatur in aevum,</l>
<l>queque Deo seritur, centupla messis erit.</l>
<l>Principis irati sprevit Laurentius ignem,</l>
<l>quippe Dei flamis arserat ille prius,</l>
<l>ut caneret dum flama crepat, spectante tyranno,</l>
<l>intactumque latus posceret igne dari.</l>
<l>Athleta invictus Christi, victricia cecis</l>
<l>qui per signa crucis lumina restituit;</l>
<l>et merito magno hunc tellus veneratur honore,</l>
<l>cuius nunc fruitur spiritus axe poli.</l>
</lg>
</div2><div2>
<head>16.</head>
<argument><p>Eulogium in solemnitate beatissimae Madalenae</p></argument>
<lg>
<l>Ecce, dies solemnis adest; seponite curas,</l>
<l>christicolae, et puro fundite corde preces.</l>
<l>Hac heros Christi Madalena ad sydera rapta est</l>
<l>inter apostolicos angelicosque tronos.</l>
<l>Nil desperandum est miseris, modo crimina ponant,</l>
<l>si peccatricem vexit ad astra Deus.</l>
<l>Filius aeterni Regis descendit ab alto</l>
<l>ut peccatores tollat ab interitu.</l>
<l>Discite, mortales, veniam sperare precando,</l>
<l>dum licet, et mens est libera utrunque sequi.</l>
<l>Diligat (haec summa est), quicunque exoptat amari:</l>
<l>ingratis aures obstruit ipse Deus.</l>
<l>Deseruere omnes, capto pastore, timentes</l>
<l>discipuli et turpem surripuere fugam:</l>
<l>christipara at nusquam Madalena a virgine cessit.</l>
<l>Infestas inter stans lachrymosa manus,</l>
<l>iudaicam spernens rabiem romanaque pila,</l>
<l>Calvariaeque suum est usque secuta ducem</l>
<l>pendentemque cruce et peccata humana lavantem</l>
<l>confessa, et nusquam, dum moreretur, abit.</l>
<l>Primaque festinans pretiosa unguenta sepulchro</l>
<l>intulit, ut Domini corpus odore fricet.</l>
<l>Et prima angelicas servantes busta phalangas</l>
<l>vidit et accepit vivere prima Iesum.</l>
<l>Huic se se Deus ostendens apparuit horto,</l>
<l>sollicitoque fuit nuntia prima Petro.</l>
<l>Quisquis amat tantum, merito debetur amari</l>
<l>et prima aethereae praemia sortis habet.</l>
<l>Convivam in terris Christum susceperat hospes:</l>
<l>hospitio fruitur nunc Madalena poli.</l>
<l>Et quamvis peccata Iesus dimiserit illi,</l>
<l>quando pedes lachrymis abluit illa Dei,</l>
<l>per tamen undisonum pontum secessit ad oras</l>
<l>gallorum, in solis delituitque iugis.</l>
<l>Ter denos caelebs pomis silvestribus annos</l>
<l>vixit, pro tunicis corpora tecta comis,</l>
<l>ut lueret primae flendo delicta iuventae,</l>
<l>errori iudex saevior ipsa suo.</l>
<l>Et, merito ambrosia et caelesti nectare pota,</l>
<l>sydereos meruit saepe videre tronos.</l>
<l>Terque die psallente choro videre coloni</l>
<l>luminibus stupidis hanc super astra vehi.</l>
<l>Postremo Empyrei patefacta a cardine porta</l>
<l>intravit summum, non reditura, polum,</l>
<l>militia comitante Dei, de more triumphi,</l>
<l>sanctorum caetu pone sequente patrum.</l>
<l>Qualis inaurato victor Capitolia curru</l>
<l>Scipiades subiit, laurea serta gerens,</l>
<l>talis stelliferis rutilans Madalena quadrigis</l>
<l>intravit magni tecta superba Dei.</l>
</lg>
</div2><div2>
<head>17.</head>
<argument><p>Eulogium in conversione beati Pauli, humani generis doctoris</p></argument>
<lg>
<l>Plaudite! Doctoris lux haec celeberrima Pauli,</l>
<l>militiae meruit qua caput esse Dei.</l>
<l>Christicolis olim ante alios acerrimus hostis,</l>
<l>post Christi fulmen praesidiumque fuit.</l>
<l>Dumque ardens et adhuc cedis plenusque minarum</l>
<l>in Siriam septus milite carpit iter,</l>
<l>ecce die medio vox est audita per auras,</l>
<l>magnus et aethereo venit ab axe fragor:</l>
<l>“Saule, quid insequeris me? Cur mihi, Saule, minaris?</l>
<l>An poteris stimulis durior esse meis?”</l>
<l>Nec mora; pronus humi cecidit; tum numen adorans</l>
<l>quod sibi sit nomen, quod velit ipse rogat.</l>
<l>“Sum Deus aeternus Christus”, de nube serena</l>
<l>sydereo rursus personat ore Iesus.</l>
<l>“Surge, age: dicetur, cum vici compita Recti</l>
<l>intraris, quae tunc sint facienda tibi”.</l>
<l>Confestim cecis Paulus surrexit ocellis;</l>
<l>ieiuno triduum pertulit ore famem.</l>
<l>Nec mirum: excelsi raptus super aethera celi</l>
<l>angelicos vidit seraphicosque tronos.</l>
<l>Terque choros ternos tanto fulgore micantes</l>
<l>fulgorem ut nequeant lumina nostra pati</l>
<l>vidit, et aeterni genus innarrabile Christi,</l>
<l>atque arcana Dei, non referenda viris,</l>
<l>quae post cecropius distinxit in ordine vates,</l>
<l>cum De divino nomine fecit opus.</l>
<l>Et merito excelsi Paulus tuba clara Tonantis</l>
<l>altiloquo cantu mystica sacra tonat.</l>
<l>Ostendit venisse Iesum sub imagine servi</l>
<l>et cedem et veram substinuisse crucem.</l>
<l>Quem sacri vates, quem predixere Sybillae,</l>
<l>non alium expectet perfida turba Deum.</l>
<l>Non timuit, coram, Synagogae ostendere Christum</l>
<l>praedictum sacris saepe fuisse libris.</l>
<l>Iamque novae legi veteres cessere figurae;</l>
<l>conscissi veli mystica sacra patent.</l>
<l>Non agna aut magni datur amplius hostia tauri;</l>
<l>cor hominis mundum est victima grata Deo.</l>
<l>Mox Asiam magno peragrans discrimine vitae,</l>
<l>substulit errores et simulachra deum,</l>
<l>ostendens non esse deos, sed daemonas astris</l>
<l>proiectos, templis qui latuere cavis.</l>
<l>Deinde fidem Christi veram solique docebat,</l>
<l>thura dari et solum percelebrare Iesum.</l>
<l>Non animos tantum vitiis, sed corpus ab unda</l>
<l>lethea extorsit restituitque animam.</l>
<l>Ex quo Mercurium, cernens miranda, Licaon</l>
<l>credidit humana veste latere deum.</l>
<l>Non hoc substinuit Paulus stultosque reprhendit</l>
<l>seque pari est fassus conditione virum.</l>
<l>Ast ubi per pingues Asiae bona gramina campos</l>
<l>iecit, ad Europae limina torsit iter,</l>
<l>et primum armisonae ingressus Tritonidos urbem.</l>
<l>Disseruit Christi quae documenta forent,</l>
<l>quantaque mortales tegeret caligo retexit,</l>
<l>erudiens plebem philosophosque simul.</l>
<l>Thessaliae populos et Graias circuit urbes,</l>
<l>tantus erat Christi relligionis amor.</l>
<l>Non timuit Festi Iudeorumque furorem,</l>
<l>convincens propriis pectora dura libris.</l>
<l>Inter custodes, religatus colla catenis,</l>
<l>portatur Romam, Caesaris ante pedem.</l>
<l>Captivus, nautas obiter servavit ab unda,</l>
<l>mersa sub aequoreis cum ratis esset aquis.</l>
<l>Dum trahitur vinctus, dum sunt liventia plagis</l>
<l>pectora, perpetitur mitis et instar ovis.</l>
<l>Laetiferos morsus aegrotaque corpora sanat;</l>
<l>sevior ira tamen centurionis erat.</l>
<l>Quis non discipuli Crucifixi signa fatetur,</l>
<l>si bona reddamus quae tribuere mala?</l>
<l>Quid referam quibus ille locis miracula fecit,</l>
<l>ad populos sacro dum tonat eloquio?</l>
<l>Tandem terrarum Romam pervenit ad arcem</l>
<l>et Senecam petiit caesareosque lares.</l>
<l>Tunc Evangelii cunctas efudit habenas;</l>
<l>dum loquitur, rapidi fluminis instar erat.</l>
<l>Arida corda rigans coelesti rore Quiritum,</l>
<l>grandia contritae semina iecit humi.</l>
<l>Et quamquam magica Simon deluserit arte</l>
<l>et rudibus populis dira venena dedit,</l>
<l>hos tamen erudiit magni sapientia Pauli,</l>
<l>aspideis telis antidotumque dedit.</l>
<l>Antistesque Petrus, divinae legis origo,</l>
<l>cum Paulo sacris imbuit eneadas.</l>
<l>Nec mirum, maculis caruit si Roma nocentis</l>
<l>hereseos, tenuit catholicamque fidem.</l>
<l>Nempe Petrus princeps Christi firmissima petra,</l>
<l>Paulus at electum vas fuit ipse Dei.</l>
<l>O Nero crudelis, rapuisti lumen utrunque;</l>
<l>an subversa fuit non tibi Roma satis?</l>
<l>An ne parum fuerat ferro laniasse parentem</l>
<l>sanguineque infecta vina bibisse manu,</l>
<l>cognatosque omnes crudeli vulnere caesos,</l>
<l>coniugis et tumidos calce necasse sinus?</l>
<l>Heroas Iovis aeterni Paulumque Petrumque</l>
<l>mactasti; tibi quid fecit uterque mali?</l>
<l>O scelerate Nero, terrae comunis Erinis,</l>
<l>debuerat scelus hoc non licuisse tibi.</l>
<l>Prodigiosa lues, tollis duo lumina, tollis!</l>
<l>Diceris, ah, quanti criminis esse reus!</l>
<l>Hi tamen Empyrei resident in culmine celi;</l>
<l>inter tartareas tu cruciaris aquas.</l>
<l>Salve, sol fidei; salve, tuba clara Tonantis;</l>
<l>salve, tarsensis gloria, Paule, soli!</l>
<l>Heretici, salve, expulsor gladiusque veneni;</l>
<l>salve, romanae relligionis honor!</l>
</lg>
</div2><div2>
<head>18.</head>
<argument><p>Eulogium de laudibus beati Antonii Abatis</p></argument>
<lg>
<l>Altera post medium Iani transacta bifrontis</l>
<l>niliaci Antoni est non reticenda dies.</l>
<l>Hic urbes docuit perituraque linquere regna</l>
<l>et placida in silvis quaerere mente Deum.</l>
<l>Nempe ubi divitias regnis obstare supernis</l>
<l>novit, dispersit pauperibusque dedit;</l>
<l>non, ut thebanus Crates, proiecit in undis:</l>
<l>sic est insanae fundere mentis opes!</l>
<l>Munera qui tribuit quam plurima loetus egenis,</l>
<l>in caelo eternas constabilivit opes.</l>
<l>Contempsit tumidos vitae mortalis honores;</l>
<l>sedavit Venerem nequitiamque gulae.</l>
<l>Spe Christi plenus, deserta Antonius urbe,</l>
<l>silvarum petiit saxa peresa puer.</l>
<l>Hinc, licet insidiis multaque vaferrimus arte</l>
<l>in laqueos Demon cogeret ire suos,</l>
<l>inde ferae quamquam rabidae incursusque latronum</l>
<l>possent armatis vel timor esse viris,</l>
<l>substinuit tamen invictus plagasque minasque,</l>
<l>risit et insani daemonis insidias.</l>
<l>Interiora petens horrendae saxa cavernae,</l>
<l>non timuit rursus verbera dira pati</l>
<l>atque alacer fidensque animi certamen inibat;</l>
<l>nec mirum: assuetus vincere semper erat.</l>
<l>Tantum illi dederat Christi fiducia robur:</l>
<l>conscia mens recti quid timuisse potest?</l>
<l>Ut turbas hominum et nimios vitaret honores,</l>
<l>vipereum solus cessit ad hospitium.</l>
<l>In mediis silvis castellum est, alterae Amiclae,</l>
<l>ingens vis colubrum dispulit unde viros.</l>
<l>Hac intus clausis portis Antonius arce</l>
<l>delituit: nocuit vipera nulla sibi.</l>
<l>Agmine ceu facto cuncti cessere colubri</l>
<l>christicolae, et vacuas deseruere domos.</l>
<l>Illic se claudens multos Antonius annos</l>
<l>vixit, et angelico nectare pastus erat.</l>
<l>Sed non ascondi Phoebus nec montibus urbes</l>
<l>possunt, divinae nec charitatis amor.</l>
<l>Clara erat Antoni totum iam fama per orbem:</l>
<l>extremi implerat lictus utrunque maris.</l>
<l>Si sacra Egypti et Nitriae cenobia cernas,</l>
<l>e caelo credas hos cecidisse choros.</l>
<l>Noctes atque dies resonabat cantibus aether;</l>
<l>innis semper erat silva canora sacris.</l>
<l>Ardebant mira in Christum charitate revincti:</l>
<l>omnibus una fides, omnibus unus amor.</l>
<l>Antoni, salve, tranquillae gloria vitae,</l>
<l>cui nemus horrendum gratius urbe fuit!</l>
<l>Dirige nostra, pater, vessate vela carinae,</l>
<l>ne mediis pereat naufraga pupis aquis.</l>
</lg>
</div2><div2>
<head>19.</head>
<argument><p>Cantus in festo dominicae Resurrectionis</p></argument>
<lg>
<l>Sydera letentur tellusque exultet et unda:</l>
<l>ista resurgentis lux veneranda Dei est.</l>
<l>Hec est festa dies, Dominus quam fecit; in ista</l>
<l>quisque serenato gaudia corde gerat.</l>
<l>Primus tartareis Christus subrexit ab undis</l>
<l>et spes surgendi nos quoque certa manet.</l>
<l>Victor ovans Christus prodit, custode sepulto,</l>
<l>victricisque tulit candida signa crucis.</l>
<l>Expurgate vetus fermentum criminis omne,</l>
<l>induite et niveas et sine sorde togas,</l>
<l>ut vobis detur coeli pinguissimus agnus,</l>
<l>dentur et ambrosiae nectareumque melos.</l>
<l>Hanc omnes mundis animis celebrate faventes,</l>
<l>ut conviva Dei quilibet esse queat.</l>
</lg>
</div2>
</div1>
<div1>
<head>Liber Septimus</head>
<div2>
<head>1.</head>
<lg>
<l>Pannonicos magni regis visure penates,</l>
<l>ore, liber, casto carmina sacra cane.</l>
<l>Magnanimos Christi proceres caelique triumphos</l>
<l>deprome intacto, Calliopea, sono.</l>
<l>Ite procul, nugae! Non sunt miscenda prophanis</l>
<l>quae sunt aeterno mystica sacra Dei.</l>
</lg>
</div2><div2>
<head>2.</head>
<argument><p>In celebritate Mathyae apostoli eulogium</p></argument>
<lg>
<l>Annua divini veneremur sacra Mathyae:</l>
<l>sint animi mundi, sint sine fece dies.</l>
<l>Inter bissenos Christi licet ultimus esset</l>
<l>tempore discipulus, par charitate fuit.</l>
<l>Huius enim orantis — visum mirabile! — caelo</l>
<l>circuit innocuo lumine flama caput.</l>
<l>Proditor unde ruit, divina sorte Mathyas</l>
<l>suffectus: causa est nominis inde sibi.</l>
<l>“Donatum” nostri, Ebrei dixere “Mathyam”,</l>
<l>quod primae meruit sortis habere locum.</l>
<l>Iste truces vertit populos ad numina Christi,</l>
<l>inmites Thracas Illiricosque feros.</l>
<l>Iudeaeque prius caecas lustraverat urbes,</l>
<l>ostendens quanti criminis illa rea est.</l>
<l>Purgavit vitiis mentes et corpora morbis:</l>
<l>quis non discipulum dixerit esse Dei?</l>
<l>Contempsit gladios, Christi inflamatus amore;</l>
<l>qualis pugnator, qualis athleta fuit!</l>
<l>Frenderet ipse licet Daemon saevusque tyrannus,</l>
<l>non timuit, victor, vulnera mille pati.</l>
<l>Haec omnes igitur celebrent solemnia gentes,</l>
<l>praesertim histricolis lux veneranda viris.</l>
<l>Heroem Christi et regem celebrate Mathyam:</l>
<l>iste diu terram, sydera at ille colat.</l>
</lg>
</div2><div2>
<head>3.</head>
<argument><p>De inani fiducia amicorum</p></argument>
<lg>
<l>O mentita mihi totiens fiducia! De me</l>
<l>post nonum lustrum mentio nulla fuit.</l>
<l>Cur ego litterulas didici? Quid carmen inane?</l>
<l>Surgunt indocti, tu sine honore iaces.</l>
<l>Quid probitas morum, quid parte in Caesaris esse</l>
<l>profuit, et nunquam me temerasse fidem?</l>
<l>Omnibus ille quidem magnos largitus honores,</l>
<l>uni — quod doleo — defuit ille mihi.</l>
</lg>
</div2><div2>
<head>4.</head>
<argument><p>Ad Petrum Caponium praestantem, virum amicissimum</p></argument>
<lg>
<l>O Petre, dilectos inter numerande sodales,</l>
<l>o spes certa mei praesidiumque mali,</l>
<l>cum Medicis blandos aditus et tempora noris,</l>
<l>rem nostram insinues, ut meminisse velit</l>
<l>(siqua mei est cura, efluxi nec totus ab illo),</l>
<l>ne cinerem expectet fataque tarda mei.</l>
</lg>
</div2><div2>
<head>5.</head>
<argument><p>Eulogium in solemnitate divi Hieronymi, lucis christianorum et normae sanctitatis</p></argument>
<lg>
<l>Ultima Septembris venit lux alma; favete,</l>
<l>christicolae, et sacram concelebrate diem.</l>
<l>Aspiciam nullum tam sancta in luce gementem</l>
<l>et nitidum claro fulgeat orbe iubar.</l>
<l>Flonde coronati promant bona carmina vates:</l>
<l>ore pio et casto pectore vera canant.</l>
<l>Non hic nequitiae locus est; procul esto, profani!</l>
<l>Quis dabit inmundo tam pretiosa sui?</l>
<l>Christe, potens rerum, summi patris unice fili,</l>
<l>nunc labia aethereo terge liquore mea,</l>
<l>Hieronymi ut valeam innumeras percurrere laudes,</l>
<l>altior ut solito spiritus ore tonet.</l>
<l>Unde ego principium summam? Praestantior an sit</l>
<l>moribus, an summo clarior ingenio?</l>
<l>Evolvam licet historias omnesque poetas,</l>
<l>cui similem aequiperem non reperire queo.</l>
<l>Hic omnes novit linguas, nec tersior alter</l>
<l>tot scripsit libros, nec Cicerone minor.</l>
<l>Magna sacrosanctae quamquam sunt flumina legis</l>
<l>largaque de nitido gurgite vena fluit,</l>
<l>at nemo uberior tanto candore disertus</l>
<l>tradidit ausoniis pabula sacra viris.</l>
<l>Non solum exhausit graeco de fonte libellos,</l>
<l>traduxit Iudeae quin sacra mysteria,</l>
<l>quicquid veridici quondam cecinere prophetae,</l>
<l>ulla nec in libris menda reperta suis.</l>
<l>Optimus interpres, divinae enygmata legis</l>
<l>clara labore suo reddidit Ausoniis.</l>
<l>Per te magnanimi nota est matrona Sueri,</l>
<l>cum ruit in laqueos proditor ipse suos;</l>
<l>per te syderei Raphaellis nomen in ore est,</l>
<l>per te Iob iustus dicitur et patiens;</l>
<l>eloquioque tuo proscissum Olophernis iniqui</l>
<l>foemineo audacter novimus ense caput</l>
<l>ereptamque senum petulanti a fraude Susannam;</l>
<l>novimus occisos iure fuisse senes.</l>
<l>Tu quicquid scripsit Moses ab origine mundi</l>
<l>vertisti in nostrum clarius eloquium.</l>
<l>Hic Testamentum in Latium convertit utrunque;</l>
<l>clarius hoc nobis quam fuit ante suis.</l>
<l>Mystica tu retegis fidei velamina, doctor;</l>
<l>tu re, tu verbis, haec sacra vera probas,</l>
<l>norma pudicitiae, sanctorum gloria morum,</l>
<l>o doctor, cunctis anteferende viris!</l>
<l>Et merito: inferior non es caelestibus ullis,</l>
<l>at vir seraphicis equiperande tronis!</l>
<l>Eneadum contempsit opes, contempsit honores,</l>
<l>fugit delitias, improba Roma, tuas.</l>
<l>Ut mens divinis chartis coniunctior esset,</l>
<l>fertur in horrendis delituisse iugis,</l>
<l>inter serpentes, inter deserta ferarum;</l>
<l>vix lutulenta sibi reppulit unda sitim.</l>
<l>Pectora dilacerans nudo liventia saxo,</l>
<l>vix sacco implicitus pervigilabat humi.</l>
<l>Ut celebs rapidos Veneris compesceret ignes,</l>
<l>atrivit longa pallida membra fame,</l>
<l>saepeque, perscrutans divina volumina, totam</l>
<l>insomnis noctem iunxerat ille die.</l>
<l>Tu nisi barbariem lingua, facunde, canora</l>
<l>tersisses, Romae barbara sacra forent.</l>
<l>Si non interpres doctus fidusque fuisses,</l>
<l>heu, plena hereseos pagina sacra foret.</l>
<l>Salve, virginei decus immortale pudoris!</l>
<l>Salve, romanae relligionis honos!</l>
<l>Salve, lux cleri, salve, tutela salusque</l>
<l>christicolum, salve, spes mea, Hieronyme!</l>
<l>Exorante Deum mihi te confido negare</l>
<l>posse nihil; misero, te precor, affer opem,</l>
<l>scilicet ut mundem mortalis crimina culpae,</l>
<l>ut careant morbo corpora, mens vitiis,</l>
<l>inter et electos Superis predestinet oris:</l>
<l>haec, pater, est voti summa petita mei.</l>
</lg>
</div2><div2>
<head>6.</head>
<argument><p>In honorem beatae Luciae virginis ac martyris epigramma</p></argument>
<lg>
<l>Ecce, sacros Idus gelidi celebrate Decembris;</l>
<l>ista syracusiae virginis alma dies.</l>
<l>Trinacrias longe forma Lucia puellas</l>
<l>invictoque animo vicit et ipsa viros.</l>
<l>Impia contempsit crudelis iussa tyranni,</l>
<l>quae corruptoris spreverat ante preces.</l>
<l>Instaret torvus nudo licet ense satelles,</l>
<l>fortior incepto perstitit illa suo.</l>
<l>Ut mens fixa Deo, sic ipsa immobilis haesit</l>
<l>corpore: non potuit tota movere cohors.</l>
<l>Non illam centum potuere avellere tauri;</l>
<l>nec mirum: fuerat numine plena Dei.</l>
<l>O virgo, aethereae claro cognomine lucis,</l>
<l>pelle, precor, mentis nubila caeca meae.</l>
<l>Lincea perdurent ad seram lumina mortem,</l>
<l>et post fata meus spiritus astra petat.</l>
</lg>
</div2><div2>
<head>7.</head>
<argument><p>In solemnitate beati Ioannis apostoli ac evangelistae</p></argument>
<lg>
<l>Altiloqui lux ista nitet memoranda Ioannis;</l>
<l>quisquis fana subis, pectore tolle notam.</l>
<l>Impuris votis divorum est nullus amicus;</l>
<l>precipue castis ista colenda dies.</l>
<l>Hic Christi est vates, memorabilis ore canoro,</l>
<l>qui mare, qui terras, qui ferit astra tuba.</l>
<l>Nec mirum: in cena, recubans in pectore Christi,</l>
<l>fertur de sacro fonte bibisse Dei;</l>
<l>altius unde canit, subvectus in aethera pennis,</l>
<l>vix Augustini cognitus ingenio.</l>
<l>Lucidior nullus scripsit, nec verior alter:</l>
<l>hunc quoque Maumettes heresiarche probat.</l>
<l>Hic Evangeli claro fulgore tenebras</l>
<l>dispulit errorum restituitque diem.</l>
<l>Scripsit et in Pathmo miranda oracula, quae si</l>
<l>conspicies, dices altius esse nihil.</l>
<l>Nec timuit diros irati Caesaris ignes,</l>
<l>balnea sed tanquam nudus amoena petat;</l>
<l>ferventem illesus triduum toleravit olivum:</l>
<l>syderei Christi qualis amicus erat,</l>
<l>immo discipulus charus, cui credita mater!</l>
<l>Propensi haec animi qualia signa putes!</l>
<l>Unde nec immerito mentem cum corpore raptam</l>
<l>post annos centum vexit ad astra Deus.</l>
<l>Vivere quamquam alii paradysi in vertice dicant,</l>
<l>at nos in coelo credimus esse magis;</l>
<l>quem miro ante omnes Christus dilexit amore,</l>
<l>abscondi corpus num pateretur humi?</l>
<l>Ergo divini veneremur sacra Ioannis;</l>
<l>orantum puras audiet ille preces.</l>
</lg>
</div2><div2>
<head>8.</head>
<argument><p>Contra sceleratum Herodem, qui infantes Iudeos necavit ut Christum simul perderet</p></argument>
<lg>
<l>Perderet ut celi regem, sceleratus Herodes</l>
<l>infantum morti millia multa dedit,</l>
<l>quos, ferus, ante oculos et matris ab ubere raptos</l>
<l>sanguineo torvae iusserat ense fodi.</l>
<l>Belua nulla ferox saevo equiperetur Herodi,</l>
<l>non quae caucaseos orba pererrat agros.</l>
<l>Uxorem et dulces crudeli vulnere natos</l>
<l>et pariter fratres foderat ille prius!</l>
<l>Ah, quem lactentes regno fecere timorem?</l>
<l>Ad te delusum non rediere Magi.</l>
<l>An tu quae sacri Iudae cecinere prophetae,</l>
<l>improbe, ne regnet, tollere posse putas?</l>
<l>Tu dabis aeternas scelerum sub Tartara poenas;</l>
<l>innocui infantes sydera celsa petent,</l>
<l>et nive candidior quocunque volaverit agnus</l>
<l>sydereus, psallens turba sequetur iter.</l>
<l>Si non ore Deum confessi, sanguine fuso</l>
<l>se primos testes exhibuere Deo.</l>
<l>Sanguine relligio sic nostra exordia coepit,</l>
<l>quam durum caeli est ut tibi constet iter.</l>
</lg>
</div2><div2>
<head>9.</head>
<argument><p>Epigramma in honorem archangeli Raphaelis</p></argument>
<lg>
<l>Assis, coelestis Raphael, tua sacra colenti,</l>
<l>maior ut exiguo crescat in ore sonus;</l>
<l>non mihi Pyerides, non hic dicendus Apollo:</l>
<l>scribenti, Raphael, tu satis esse potes.</l>
<l>Tu propiore Dei, gemmis ornatus et auro,</l>
<l>in solio cernis cominus ora Dei.</l>
<l>Tu citior ventis ales delapsus ab astris,</l>
<l>defers in terras iussa tremenda Dei.</l>
<l>Tu procul a nobis fallaces daemonas arces,</l>
<l>certa salus miseris presidiumque reis.</l>
<l>Inmineant quamvis horrenda pericula, pellis;</l>
<l>adventu fiunt cuncta secunda tuo.</l>
<l>Sis foelix nobis adversaque cuncta repellas:</l>
<l>non homo, non daemon possit obesse mihi.</l>
</lg>
</div2><div2>
<head>10.</head>
<argument><p>In celebratione archangeli Michaelis</p></argument>
<lg>
<l>Sydereae ductor, Michael venerande, cohortis,</l>
<l>hostiles nobis nunc procul arce minas,</l>
<l>qui squamosa feri fodisti terga draconis,</l>
<l>Assirium immites quem timuere manus;</l>
<l>una qui solus viginti in nocte phalangas</l>
<l>stravisti; leto tot tua dextra dedit.</l>
<l>Tu fortis fidusque, Deo Christoque rebellem</l>
<l>fudisti aetherea victor ab arce manum.</l>
<l>Militiam merito caeli tibi credidit omnem</l>
<l>ductoremque suis te Deus esse dedit.</l>
<l>Assis, dive, precor, Michael, venerabile numen:</l>
<l>dissice fallacis daemonis insidias,</l>
<l>bellorumque omnem foelix compesce procellam,</l>
<l>ut detur nostro tempore pace frui.</l>
</lg>
</div2><div2>
<head>11.</head>
<argument><p>Cantus in ascensione Domini Iesu Christi in caelum</p></argument>
<lg>
<l>Lux hodierna, viri, miro celebretur honore,</l>
<l>ne nos ingratos sentiat esse Deus.</l>
<l>Qualia credendum est agitari gaudia caelo!</l>
<l>Non parvum est ista luce dolere nefas.</l>
<l>Hac Deus omnipotens rediit sua Christus ad astra;</l>
<l>hac homini coeli est porta revulsa die.</l>
<l>Insuetum per iter, per lactea lumina raptus,</l>
<l>vidit homo aeterni tecta superba Dei.</l>
<l>Astrorum innocuos nudo pede contigit ignes,</l>
<l>vidit et angelicos seraphicosque tronos.</l>
<l>Quod, nisi Christus ovans portas reserasset Holympi,</l>
<l>atria vidisset regia nemo Dei.</l>
<l>In caelum ascendit spoliato Christus Averno,</l>
<l>ut novus in vacuos incola tendat agros.</l>
</lg>
</div2><div2>
<head>12.</head>
<argument><p>Cantus in solemnitate Spiritus Sancti</p></argument>
<lg>
<l>Mane erat et nullae turbabant aethera nubes,</l>
<l>intonuit leva cum Deus axe poli,</l>
<l>candida cum caelo venit delapsa columba,</l>
<l>cuius lingua micans fulguris instar erat.</l>
<l>Veridicos fudit rostris ardentibus ignes,</l>
<l>illuxit claro lumine totus apex.</l>
<l>Discipulos Christi lambens innoxia flama,</l>
<l>praescia complevit numine corda sacro.</l>
<l>Tunc sacra pandebant variis miracula linguis,</l>
<l>indocto fuerant qui prius ore rudes.</l>
<l>Qui, piscatores, Siriae vix flumina norant,</l>
<l>mox seriem aeterni praecinuere Dei,</l>
<l>audacterque omnes demigravere per urbes</l>
<l>et severe sacrae relligionis agros;</l>
<l>extremis quorum sonus est auditus ab Indis</l>
<l>et fines magni circuit occeani.</l>
<l>Non logyce gyros, non stoyca tela verentes,</l>
<l>flumina socratici non timuere libri,</l>
<l>numine sed pleni veram docuere salutem</l>
<l>et sacrosanctam constituere fidem.</l>
<l>Salve, festa dies, vel luce sacratior omni,</l>
<l>qua diffusa Dei est gratia tanta viris!</l>
<l>Tertia de caelo aeterni persona Tonantis</l>
<l>innocuo sacros imbuit igne patres.</l>
<l>Sunt tres personae distincto nomine, et idem</l>
<l>est Deus: est Natus, Spiritus estque Pater.</l>
<l>Omnipotens pariter, pariter sine fine, sine ortu;</l>
<l>tris merito indictum est nos celebrare dies.</l>
<l>Qui cupis ergo capax divini muneris esse,</l>
<l>emundes sordes nequitiamque prius,</l>
<l>ut pura eniteant coelesti pectora regi,</l>
<l>offendunt quoniam sordida tecta Deum.</l>
<l>Atria purpureis ornantur picta tapetis:</l>
<l>principis adventu est anxia tota domus.</l>
<l>Spiritus at sanctus, terrae caelique creator,</l>
<l>qua pompa a nobis accipiendus erit?</l>
<l>Quem non tota capit tam vasti machina mundi,</l>
<l>mundi corda tenent hunc aliquando viri.</l>
<l>Mortales moveant argentea dona tyrannos;</l>
<l>sydereo dentur pectora casta Deo.</l>
<l>Ergo sacrum quisquis sceleratus leserit ignem,</l>
<l>perpetuo infoelix igne cremandus erit.</l>
</lg>
</div2><div2>
<head>13.</head>
<argument><p>In laudem natalis Ioannis Batistae, mortalium omnium, excepta Maria, sanctissimi</p></argument>
<lg>
<l>Moestitia expulsa, terrarum gaudeat orbis:</l>
<l>natalis lux est ista, Batista, tuus.</l>
<l>Laetitiae bona signa date et celebrate Ioannem,</l>
<l>praepositum cunctis non semel ore Dei:</l>
<l>qui petiit silvas infans lactentibus annis,</l>
<l>cui fuit herba cibus, potus et unda fuit,</l>
<l>induit et teneros setis horrentibus artus;</l>
<l>corpore neglecto, mens operata Deo est.</l>
<l>Delitias, hominum pestem, sic fugit ut hostem;</l>
<l>parcus erat somni, vix sibi nota quies.</l>
<l>“Quenque sui sceleris — silvis clamabat in altis —</l>
<l>poeniteat: iam sunt regna propinqua Dei!”.</l>
<l>Coelorum regem sacris Iordanis in undis</l>
<l>abluit, et levo sensit ab axe sonum:</l>
<l>“Filius hic meus est”, vox est de nube locuta,</l>
<l>inque Dei nivea est lapsa columba caput.</l>
<l>Tunc vidit caeli portas a limine vulsas</l>
<l>et secreta Dei non referenda viris.</l>
<l>Iudicio Christi, surrexit nemo Ioanne</l>
<l>maior, ni Christi virgo Maria parens.</l>
<l>Ergo omnes animis puris et pectore loeto</l>
<l>natalem herois concelebrate Dei.</l>
</lg>
</div2><div2>
<head>14.</head>
<argument><p>In martyrio beati Ioannis Batistae. Contra sceleratum Herodem.</p></argument>
<lg>
<l>Reginae incestus praecidit colla Ioannis,</l>
<l>quis erat in toto sanctius orbe nihil.</l>
<l>Belua crudelis, quo te scelerata cupido</l>
<l>impulit? Immanem vis superare patrem?</l>
<l>Ut psaltatrici, ne tu periuria rumpas,</l>
<l>des caput innocui, luxuriose, viri.</l>
<l>Iniustum cuicunque licet sine fraude negare,</l>
<l>pollicitus quamquam es nec sine teste Deo.</l>
<l>Non impune feres, immanis proditor: exul,</l>
<l>amisso regno, tecta aliena petes,</l>
<l>impieque aeternas poenas sub Tartara solves,</l>
<l>cum patre sulphureis excruciandus aquis.</l>
<l>Elysios campos Christi praecursor adibit;</l>
<l>mox petet Impyrei flamea tecta poli.</l>
</lg>
</div2><div2>
<head>15.</head>
<argument><p>Eulogium beatae Foelicitatis, cum septem filiis, Kalendis Augusti</p></argument>
<lg>
<l>Augusti (venere sacrae) celebrate Calendas:</l>
<l>fratribus haec septem est commemoranda dies.</l>
<l>Septem clara parens heroes intulit astris,</l>
<l>qui fulgore suo Pleiades aequiperant.</l>
<l>O foelix genitrix, vero cognomine foelix,</l>
<l>foemina vel cunctis equiperanda viris!</l>
<l>Audacterque feri sprevit mandata tyranni:</l>
<l>maluit ergo mori quam temerare sacra.</l>
<l>Hoc nati fecere sui, sed matre monente</l>
<l>pro patria ut mortem lege subire velint.</l>
<l>Intrepida aspexit truncari pignora septem;</l>
<l>tandem post natos ultima caesa fuit.</l>
<l>Nil agis, Altioche; aeterno memoraberis aevo</l>
<l>impius; illa omni tempore fortis erit.</l>
</lg>
</div2><div2>
<head>16.</head>
<argument><p>Epigramma in laudem Pancratii pueri et martyris</p></argument>
<lg>
<l>Pancratii invicti celebrat lux ista triumphos;</l>
<l>exactum Maii iam prope dimidium est.</l>
<l>Bissenos puerum numerantem perdidit annos</l>
<l>immitis Decius, sed magis astra dedit.</l>
<l>Flectere non flamae minitantisque arma tyranniconstantis pueri non potuere fidem.</l>
<l>Omnia contempsit crucifixi propter amorem;</l>
<l>quae patiere senex, cum facit ista puer?</l>
</lg>
</div2><div2>
<head>17.</head>
<argument><p>In honorem beati Zenobii Episcopi florentini</p></argument>
<lg>
<l>Etruscae antistes colitur Zenobius urbis;</l>
<l>ista Fluentinis est celebranda dies.</l>
<l>Hic Augustini comes Ambrosiique sodalis,</l>
<l>ingenio clarus, clarus et eloquio.</l>
<l>Legatum hunc Damasus Bisanti misit ad arcem,</l>
<l>cum getico arderent dardana tecta rogo,</l>
<l>Arrius ausonias cum tanquam pestis in urbes</l>
<l>serperet, eclesiae dira venena vomens.</l>
<l>Ast opere et sermone potens Zenobius omnem</l>
<l>pestem exturbavit finibus Italiae.</l>
<l>Non aliter caelo nubes Aquilone sereno</l>
<l>pelluntur, nitido fulget et axe dies:</l>
<l>sic tunc alma fides Christi candore nivali</l>
<l>enituit, nullis commaculata notis.</l>
<l>Foelix o nimium, Florentia, praesule tanto!</l>
<l>Pastoris mores nunc imitere tui.</l>
<l>Undecies centum orator Zenobius annos</l>
<l>mitigat irati numina lesa Dei,</l>
<l>ut patriae parcat venturosque arceat hostes,</l>
<l>peccantis populi nec meminisse velit.</l>
<l>Innumeris erepta malis, Florentia servat</l>
<l>ius libertatis, servat et imperium.</l>
<l>Crimina nostra preces vincunt; ad culmina ventum est</l>
<l>nequitiae; iam iam certa ruina manet.</l>
<l>Deseret iratus periturum pastor ovile,</l>
<l>ne frustra ingratis sedulus oret opem.</l>
</lg>
</div2><div2>
<head>18.</head>
<argument><p>Epigramma beati Remisii, qui primus Galliam ad fidem Christi convertit</p></argument>
<lg>
<l>Remisii lux haec cunctis celeberrima Gallis</l>
<l>exoritur; claro luceat axe dies.</l>
<l>Hic simulachra Deum, hic errores depulit omnes,</l>
<l>hic docuit veri numina sancta Dei,</l>
<l>unxit et invicti Clodovei regis olivo</l>
<l>tempora, quod coelo missa columba tulit.</l>
<l>Quin hodie hoc oleo foelices Gallia reges</l>
<l>ungit; pontificis servat in aede sui.</l>
<l>Francorum reges Christi cognomen habere</l>
<l>propter Remisium commeruere suum.</l>
</lg>
</div2><div2>
<head>19.</head>
<argument><p>In honorem beati Georgii martyris, qui draconem in Libia interemit</p></argument>
<lg>
<l>Cappadocum herois lux est veneranda Georgi;</l>
<l>precipue Libies pulchra Cylena colit.</l>
<l>Ut noscas causam, serpens stabulabat ad urbem,</l>
<l>qua retinet turpes concava vallis aquas.</l>
<l>Ne ieiuna voret deprehensos belua cives,</l>
<l>huic data sunt ovium corpora bina die.</l>
<l>Ast ubi nulla pecus libicis reperitur in agris,</l>
<l>corpora bina hominum sorte dedere ferae.</l>
<l>Terruit armatas aflatu saepe cohortes,</l>
<l>ad clausas portas agmina fusa vorans.</l>
<l>Moenia flamivomo stridore horrendus adibat,</l>
<l>obsessas noctu ceu lupus urget oves.</l>
<l>Non tulit hoc heros validaque Georgius hasta</l>
<l>terribilis fregit squamea terga ferae,</l>
<l>et caeso eripuit miseram a serpente puellam;</l>
<l>ex quo sunt illo condita templa loco.</l>
</lg>
</div2><div2>
<head>20.</head>
<argument><p>Eulogium in beati Francisci honorem</p></argument>
<lg>
<l>Octobris lux quarta nitet: veneremur ovantes</l>
<l>seraphici in terris annua sacra viri.</l>
<l>Eclesiam iste suis humeris fulcire ruentem</l>
<l>et potuit magni flectere corda Dei,</l>
<l>ne genus humanum rursus submergat in undis</l>
<l>vel nos, ceu quondam Sogdomon, igne cremet.</l>
<l>Quo, Francisce, tuas percurram carmine laudes,</l>
<l>o vir divinis equiperande choris?</l>
<l>Relligio Christi, ni tu, Francisce, fuisses,</l>
<l>quis foret haereseos debilitata notis!</l>
<l>Angelici nobis inventor et ordinis auctor,</l>
<l>monstrasti quae sit tuta tenenda via,</l>
<l>quoque modo quaerenda salus, fugienda pericla,</l>
<l>In celum nobis tutius ut sit iter.</l>
<l>Hic, mundi illecebris spretis opibusque caducis,</l>
<l>horrendi coluit frigida saxa iugi.</l>
<l>Omnia dimisit Christi fortissimus heros,</l>
<l>militia ut posset liberiore frui.</l>
<l>Exemploque suo stimulis agitata iuventus,</l>
<l>deseruit natos deseruitque patres,</l>
<l>atque opibus magnis, petiens deserta, relictis,</l>
<l>pauperis est normam turba secuta ducis.</l>
<l>Non Abrae foecunda magis de semine proles</l>
<l>extitit, unde trahit gens populosa caput,</l>
<l>quam tot Francisci patriarchae signa secuntur,</l>
<l>inque dies nomen crescit ubique suum.</l>
<l>Tu citius Libici pelagi numerabis arenas</l>
<l>omniaque in nitido sydera fixa polo,</l>
<l>quam sacra Francisci numeres tot nomina fratrum:</l>
<l>nullaque pars orbi relligione caret.</l>
<l>Que regio in terris Francisci nominis expers?</l>
<l>Dic ubi non extent condita templa sibi.</l>
<l>Sint Arabes, Turcique feri, Maurique bilingues,</l>
<l>huic fieri sacram substinuere domum.</l>
<l>Et merito: terrestre nihil Franciscus amavit,</l>
<l>nil proprium fratres iussit habere suos,</l>
<l>et pedibus nudis, terrae ceu rebus ademptis</l>
<l>mens levior posset vivere iure suo,</l>
<l>ut spes tota Deo, qui cuncta animantia pascit,</l>
<l>haereat, ut tollat semina nequitiae:</l>
<l>discipulus, de more, sui precepta magistri,</l>
<l>qui paupertatis tot documenta dedit.</l>
<l>Millia cum tot sint, habeant cum praedia nulla,</l>
<l>immo nihil (quis enim pascit, et unde cibus?),</l>
<l>nempe deesse nihil tam sanctis fratribus usquam</l>
<l>vidimus: an mirum non satis istud erit?</l>
<l>Nil timeat quicunque Dei charitate fovetur:</l>
<l>num pavit priscos manna superna patres?</l>
<l>At nunc, placato cum maior gratia caelo est,</l>
<l>credam Christicolis posse deesse nihil.</l>
<l>Franciscus tanto exarsit charitatis amore,</l>
<l>senserit ut Christi vulnera quinque sui,</l>
<l>ut sibi quae Nili fraudarat vulnera princeps</l>
<l>montibus hetruscis redderet ipse Deus.</l>
<l>Salve, certa salus mundi, Francisce, ruentis,</l>
<l>salve, turbati portus et aura maris!</l>
<l>Cum meus hos linquet discedens spiritus artus,</l>
<l>ne, pater, aeterna morte perire sinas:</l>
<l>tartareas furias et monstra horrenda repelle;</l>
<l>a facie nostra daemonas arce procul.</l>
</lg>
</div2><div2>
<head>21.</head>
<argument><p>De cenaculo Christi, quam tabulam Philippus florentinus, pictor insignis, pinxit regi Pannoniae</p></argument>
<lg>
<l>Qui cupis aeterni convivia noscere Christi,</l>
<l>ultima discipulis cum data cena fuit,</l>
<l>aspice pictoris spirantia dona Philippi,</l>
<l>pictaque non dices, sed magis ora loqui.</l>
</lg>
</div2><div2>
<head>22.</head>
<argument><p>Laus eiusdem pictoris</p></argument>
<lg>
<l>Siquis picta Petri Puliensis viderit ora,</l>
<l>“Hic Petrus est!”, et non dicet: “Imago Petri est”.</l>
<l>Artifici cessit Natura, ut verior ars sit;</l>
<l>spirantem superat picta tabella virum.</l>
</lg>
</div2><div2>
<head>23.</head>
<argument><p>De Alnolfo musico, ad Laurentium Medicem</p></argument>
<lg>
<l>Mutua mittebant alterne dona Quirites,</l>
<l>falciferi colerent dum sacra templa senis;</l>
<l>mos quoque natali Christi est dare mutua dona.</l>
<l>Alnolfus, quod habet, dat tibi dulce melos;</l>
<l>tu quoque, nostra salus, Medices, et gloria, reddes</l>
<l>quae sunt fortuna munera digna tua.</l>
</lg>
</div2><div2>
<head>24.</head>
<argument><p>Epigramma in laudem Victoris, Celsi, Nazarei martyrum</p></argument>
<lg>
<l>Martiribus tribus haec Christi celeberrima lux est:</l>
<l>Victori et Celso Nazareoque sacra est,</l>
<l>quos non flama nocens saevi nec blanda tyranni</l>
<l>flectere calliditas, nec potuere minae.</l>
<l>Instaret Decius quamvis horrentibus armis,</l>
<l>plus tamen eternum pertimuere Deum.</l>
<l>Corpora cuncta rapit durae inclementia mortis;</l>
<l>mens tamen eterna est solaque morte caret.</l>
<l>Unde nec immerito tribuerunt corpora morti,</l>
<l>ut mens pura pias offerat ipsa preces.</l>
<l>Horum, Christicolae, tam clara exempla sequamur,</l>
<l>ut nos possimus regna videre dei.</l>
</lg>
</div2><div2>
<head>25.</head>
<argument><p>In honorem beatae Annae, matris sanctissimae Virginis Mariae</p></argument>
<lg>
<l>Ad tua, sancta parens, venio solemnia, vates;</l>
<l>divinus mundo crescat in ore sonus.</l>
<l>Virginis, Anna, parens, matrum sanctissima, salve,</l>
<l>cuius nostra salus orta Maria sinu est.</l>
<l>Tu nisi christiparam genuisses, Anna, Mariam,</l>
<l>clausa forent nobis limina celsa poli;</l>
<l>tu nisi praesidium peperisses, Anna, Mariam,</l>
<l>quis non tartareis obrueretur aquis?</l>
<l>Haec plures nobis genuit foecunda Marias,</l>
<l>Eclesiae primos quae peperere duces.</l>
<l>Haec matronalis decus immortale pudoris</l>
<l>extitit; haec illi sacra dicata dies.</l>
</lg>
</div2><div2>
<head>26.</head>
<argument><p>Ad amicum, cur foro iudiciali abstineat, cum sera sit poetarum fama</p></argument>
<lg>
<l>Cur totiens steriles Herato mea vertat harenas</l>
<l>quaeris, cum cineri gloria sera datur,</l>
<l>clamosique fori lites et iurgia vitem,</l>
<l>cur moestis nolim vendere verba reis.</l>
<l>Quid faciam? A teneris Phoebi nutritus amore,</l>
<l>nec cupio magnas ambitiosus opes;</l>
<l>nunquam tarda fuit post mortem fama perennis,</l>
<l>at vitae brevis est et fugitivus honos.</l>
<l>Sim nunc obscurus, sat erit si funere clarus</l>
<l>incipiatque meum nomen ab exequiis.</l>
<l>Occidet invidia et iusti reddentur honores,</l>
<l>detraxit vivo quos mihi livor edax.</l>
</lg>
</div2><div2>
<head>27.</head>
<argument><p>Ad amicum, cur tam cito libros suos mittat in Pannoniam</p></argument>
<lg>
<l>Tam cito cur properem nostros exire libellos?</l>
<l>Cum nostra his detur nullus in urbe locus,</l>
<l>gloria pannonici attraxit mea carmina regis:</l>
<l>insignem credunt posse tenere locum.</l>
<l>Nemo suae acceptus patriae est, livore premente:</l>
<l>effugiunt patrios carmina nostra lares.</l>
</lg>
</div2><div2>
<head>28.</head>
<argument><p>Ad Franciscum Saxettum, prestantem ac liberalem virum</p></argument>
<lg>
<l>Saxette, etrusca Mecenas alter in urbe,</l>
<l>hic est natalis nox memoranda Dei.</l>
<l>Quid tibi Verinus, preter sua carmina, donet?</l>
<l>Nil peto; sat fuerit, dum modo nostra legas.</l>
</lg>
</div2><div2>
<head>29.</head>
<argument><p>Ad eundem, de Saturnalibus, quae erant signa dominicae nativitatis</p></argument>
<lg>
<l>Horrendo cum flaret atrox aquilone December,</l>
<l>Saturni coluit martia Roma dies,</l>
<l>loetaque profusis agitabant gaudia donis;</l>
<l>tunc data libertas omnibus aequa fuit.</l>
<l>Syderei haec Christi Natalem signa canebant;</l>
<l>tristem tam sacra non licet esse die.</l>
<l>Mittimus haec loeti nostros tibi munera versus,</l>
<l>quos ista scripsit nocte Thalia tibi.</l>
</lg>
</div2><div2>
<head>30.</head>
<argument><p>Elegia in laudem Natalis Domini nostri Iesu Christi</p></argument>
<lg>
<l>“Aurea pax terris, alto sit gloria coelo”,</l>
<l>angelicos certum est praecinuisse choros.</l>
<l>Virgine sydereus de coelo nascitur infans;</l>
<l>haec est ante omnes nox veneranda dies.</l>
<l>Tres luxere polo Christo nascente comete;</l>
<l>tres soles visi, sed tamen unus erat,</l>
<l>ut tres personas distincto nomine credas</l>
<l>numen idem, et verbum virgine factus homo.</l>
<l>In mediis tenebris coelestis gloria lucis</l>
<l>orta est: lucidior nox fuit illa die.</l>
<l>Terrarum extremi nabateo in vertice reges</l>
<l>viderunt puro sydus in axe novum,</l>
<l>quo duce, ceu sequitur mediis in fluctibus Arton</l>
<l>navita, turba suum regia carpsit iter.</l>
<l>Ante illos fulgor mirandi syderis ibat</l>
<l>ostenditque Magis praevia flama viam.</l>
<l>Aurum cum myrra tribuerunt munera regi,</l>
<l>at regi et terrae thurea dona deo.</l>
<l>Pastorum quoque laeta cohors, custodia noctis</l>
<l>cui cecidit, pueri currit ad antra Dei.</l>
<l>O quam suave fuit sacris pastoribus illam</l>
<l>noctem blethmiticis pervigilasse iugis!</l>
<l>Ducamus nos ergo sacram sine crimine noctem</l>
<l>insomnes, et sit mens sine tristitia.</l>
<l>Hac est orta salus hominum, delapsus ab astris</l>
<l>verus homo et, nostra pelle latente, Deus.</l>
<l>Bos puerum agnovit, Dominum cognovit asellus</l>
<l>et nudum aflatu fovit uterque suo.</l>
<l>Desine, vermis homo, tanto efervescere fastu</l>
<l>et praesepe tui cerne cubile Dei,</l>
<l>atria cui sordent altis subnixa columnis!</l>
<l>Sola suum infantem regia virgo fovet,</l>
<l>quem foeno pannisque suis involvit inhaerens;</l>
<l>at tua in attalico est nixa puella toro!</l>
<l>Hanc veteres noctem cupierunt visere patres,</l>
<l>humana ut cernant praesulis ora Dei.</l>
<l>Praecinuere sacri vates castaeque Sybillae</l>
<l>quod pariet verum virgo puella Deum;</l>
<l>vidit et infantem cum matre per aethera Caesar,</l>
<l>Pythia cui virgo dixerat esse Deum.</l>
<l>Syderei nox ista Dei Natalis agatur;</l>
<l>altera non tanto debet honore coli.</l>
<l>Gaudia cum magnis certatim efundite donis:</l>
<l>Natalem Christi sic celebrare decet.</l>
<l>Si non est aurum, si desit thuris acervus,</l>
<l>magnifica in Dominum mente probandus amor;</l>
<l>hanc animis puris noctem celebremus ovantes:</l>
<l>non vincent nostras aurea dona preces,</l>
<l>spectat quippe Deus tribuentis munera mentem,</l>
<l>quae, si laeta fuit, gratior esse solet.</l>
<l>Gaudete, Natalis adest, sperate salutem,</l>
<l>mortales: nostro ferbuit igne Deus.</l>
<l>Exuta est hominis tristem natura senectam:</l>
<l>enituit positis clarior exuviis,</l>
<l>qualis silva viret gelidae post tempora brumae,</l>
<l>arboribus flondes cum rediere suae.</l>
<l>Iam genus humanum, nullis caelestibus impar,</l>
<l>nascentis Christi nobilitavit amor.</l>
<l>Natalem celebrate Dei! Rescissus Holympus,</l>
<l>in caelum vobis est patefacta via.</l>
</lg>
</div2><div2>
<head>31.</head>
<argument><p>Eulogium in Passione Domini Iesu Christi</p></argument>
<lg>
<l>Plangite, mortales, liventia pectora parmis,</l>
<l>et grandes lachrymae moesta per ora fluant.</l>
<l>Ecce, deus noster, caeli terraeque creator,</l>
<l>protrahitur, vinctus post sua terga manus.</l>
<l>Perfidus ante volat sceleratam proditor alam,</l>
<l>auctorem vitae tradat ut ore Iesum.</l>
<l>“Non opus est vinclis; celo descendit ab alto</l>
<l>sponte Deus; nectis cur fera vincla Deo?”</l>
<l>Ad vocem Christi cecidisti, turba, retrorsum,</l>
<l>prostrata ante suos exanimata pedes,</l>
<l>ad cuius nutum tremit omnis machina mundi,</l>
<l>paret et imperio terra polusque suo.</l>
<l>Nectis vincla Deo, qui te de carcere solvit,</l>
<l>qui siccis pedibus per mare fecit iter,</l>
<l>urgeret cum te Pharaon instantibus armis</l>
<l>submersitque hostes post tua terga feros!</l>
<l>Non vos commovit decisa satellitis auris,</l>
<l>sanavit mitis quam pia dextra Iesu.</l>
<l>Ceu latro pontificis socerum protractus ad Annam</l>
<l>ceditur, et servus comspuit ora Dei.</l>
<l>Ductus et ad Caipham, testes audivit iniquos,</l>
<l>passus et est dorso verbera mille suo.</l>
<l>Mane ad pretorem primo duxere Pilatum,</l>
<l>clamantes dignum morte fuisse Iesum,</l>
<l>et tormenta crucis, tanquam siccarius esset,</l>
<l>ingenti populus flagitat ore dari.</l>
<l>Clamabat: “Crucifige Iesum, crucifige, Pilate;</l>
<l>ni facias, magni Caesaris hostis eris”.</l>
<l>Ille tamen voces turbae spernebat iniquas;</l>
<l>nam causam nullam noverat esse necis;</l>
<l>quin illum morte indignum dimisit Herodes,</l>
<l>nec voluit iusti sanguinis esse reum.</l>
<l>Sed cedi et populo rorantem sanguine iussit</l>
<l>ostendi, ut plebi mitior ira foret.</l>
<l>Instabat tamen illa ferox: “Rape, tolle, quid haeres?</l>
<l>Cum sit homo Christus, se facit ipse Deum!”</l>
<l>Ast ubi nequicquam potuit placare furorem,</l>
<l>a iusto ille manus sanguine lavit aqua.</l>
<l>Ah, frustra excusas et causam nectis inanem:</l>
<l>hanc labem tollent tempora nulla tibi!</l>
<l>Cedant iustitiae manifesta pericula mortis,</l>
<l>propter quam voluit vel Deus ipse mori!</l>
<l>Tu vero eternum damnas sine crimine regem;</l>
<l>mens foeda est, prodest quid tibi lota manus?</l>
<l>Saepius exclamat populus: “Dimitte latronem,</l>
<l>da Barabam nobis et crucifige Iesum!”</l>
<l>Proh crudele nefas, caeli terraeque parentis</l>
<l>fodere ambrosias spinea serta comas!</l>
<l>Et geminos inter ligno affixere latrones,</l>
<l>inventus cuius nullus in ore dolus!</l>
<l>O charitas immensa Dei, tu verbera perfers</l>
<l>ut nos tartareis eripiamur aquis!</l>
<l>Tu tormenta crucis voluisti sponte subire,</l>
<l>inferni paenis liber ut esset homo.</l>
<l>Ah, cur myrratum tribuit Iudeus acetum</l>
<l>et tibi cum tristi pocula felle dedit,</l>
<l>quem tu coelesti deserta per invia rore</l>
<l>pavisti, et suavis fluminis unda data est?</l>
<l>In dulces fluvios undam qui vertit amaram,</l>
<l>reddita sunt tristi pocula felle sibi.</l>
<l>Talia pro meritis tibi perfida turba rependit;</l>
<l>i, nunc, ingratis, optime, confer opem!</l>
<l>Confossus, tacuit veluti mitissimus agnus;</l>
<l>carnifici veniam praebuit ipse suo,</l>
<l>hostibus ut lesi discamus parcere nostris</l>
<l>et male pro meritis nos referamus opem.</l>
<l>Longino lumen tribuit pro vulnere Christus,</l>
<l>exanimum cuius foderat hasta latus.</l>
<l>Congemuit caelum, contraxit lumina Phoebus,</l>
<l>delituit medio Cynthia fusca die.</l>
<l>Ne Domini mortem videant, caligo cohorta est</l>
<l>astraque in interitu nigra fuere Dei.</l>
<l>Angelici lussere chori plantusque dedere</l>
<l>congemuitque omnis curia celsa poli.</l>
<l>Et si caelicolas moeror non urgeat ullus,</l>
<l>interitu Christi congemuere tamen.</l>
<l>Contremuit magno tellus concussa tumultu,</l>
<l>ut bissena ferant opida versa solo.</l>
<l>Ingentes petrae Christo moriente teruntur,</l>
<l>pontificum at solum ferrea corda rigent.</l>
<l>Derident spernuntque Iesum et cervice minantes</l>
<l>in regem aeternum iurgia seva vomunt:</l>
<l>“Hic alios salvos fecit, se perdidit unum;</l>
<l>de cruce descendat, monstret et esse Deum!”</l>
<l>At non obscuro vidistis Lazaron antro</l>
<l>ad vocem Christi prosiluisse foras?</l>
<l>Quis ceci nati detexit lumina? Nunquid</l>
<l>haec signa eterni sunt manifesta Dei?</l>
<l>Non miror: sanctos, haec qui cecinere, prophetas</l>
<l>aflixit variis gens scelerata modis.</l>
<l>Vineti heredem tandem fera turba peremit:</l>
<l>quid faciet vobis, dicite, queso, pater?</l>
<l>Interimet perdetque omnem stirpemque domosque,</l>
<l>agricolisque aliis haec fodienda dabit.</l>
<l>Et merito, domino totiens Iudea rebellis,</l>
<l>aeternas poenas, perfidiosa, lues.</l>
<l>Subdita semper eris, populo famulaberis omni;</l>
<l>mancipium infoelix, iussa aliena tremes.</l>
<l>Hoc genus invisum Moses ne perderet olim,</l>
<l>iratum flexit substinuitque Deum.</l>
<l>Vos regno explosit tandem patientia Christi</l>
<l>atque aliis caelum gentibus ipse dedit.</l>
<l>Quin in defunctum saevit scelerata propago</l>
<l>et custodiri vult monimenta Dei</l>
<l>signarique suis gemmis, ne forte sepulchro</l>
<l>discipuli effosso corpus inane trahant.</l>
<l>Sed frustra! Erumpet victor Deus; improba proles,</l>
<l>te ne putas saxo posse tenere Deum?</l>
<l>Quem non vasta capit totius machina mundi,</l>
<l>militibus credis posse tenere decem?</l>
<l>Heu, heu, Christicole, lachrymis ploremus abortis;</l>
<l>nunc verus tangat tristia corda dolor.</l>
<l>Cuncta elementa suum Christo moriente dolorem</l>
<l>ostendunt; medio nox tenebrosa die est.</l>
<l>Scinduntur lapides; tellus concussa, sepulchra</l>
<l>eruta, consurgunt corpora multa virum.</l>
<l>Ecce, iacet nimio mater confecta dolore:</l>
<l>quis poterit lachrymas continuisse genis?</l>
<l>Virgo crucem amplectens rorantem sanguine nati,</l>
<l>foeda cruore linit fletibus ora suis.</l>
<l>Heu, gladius fuit hic vatis Simeonis acutus</l>
<l>qui pectus fodit, virgo Maria, tuum.</l>
<l>Vera parens, unum peperit sine semine natum,</l>
<l>qui terram verbo fecit et astra suo;</l>
<l>hunc — inquam — vidit lacerato verbera dorso</l>
<l>sublimi affixum substinuisse cruce.</l>
<l>Quis commota neget lachrymantis viscera matris,</l>
<l>mysteria haec quamquam noverat illa prius?</l>
<l>Flevit et ipse Iesus mortemque expavit amaram,</l>
<l>quippe homo verus erat, verus et ipse Deus.</l>
<l>Propter nos caesus, propter nos vulnera passus,</l>
<l>propter nos mortem pertulit atque crucem.</l>
<l>Quis siccis adeo ingratus non ploret ocellis,</l>
<l>et cum matre sua virgine flere velit?</l>
<l>Porphyreae ergo crucis victricia signa sequamur;</l>
<l>sic, sic omnis erit tutus ab hoste fero.</l>
<l>Ergo piis lachrymis flentes delicta lavemus;</l>
<l>sic tribuet nobis gaudia longa Deus.</l>
</lg>
</div2><div2>
<head>32.</head>
<argument><p>Ad Mathyam regem Pannoniae invictissimum</p></argument>
<lg>
<l>Armipotens princeps, proles memoranda Ioannis,</l>
<l>cui Deus et virtus cuncta secunda dedit,</l>
<l>hos quoque percurras, cum cessant bella, libellos:</l>
<l>heroum his laudes Calliopea canit.</l>
<l>Non hic imbelli luduntur carmine nugae;</l>
<l>ad te ausim nugas mittere, mentis inops?</l>
<l>Cum sis certa salus et nostri gloria saecli,</l>
<l>ad te sacrorum scripsimus acta ducum.</l>
<l>Imparibusque elegis romana per oppida primus</l>
<l>syderei cecini mystica sacra Dei.</l>
<l>Da veniam, doctas siquid rude perculit aures;</l>
<l>edidit intactos nostra Thalia sonos.</l>
</lg>
</div2><div2>
<head>33.</head>
<argument><p>De illiberalitate Mecennatis et Pollionis sui temporis</p></argument>
<lg>
<l>Carmina quid perdis? Quae te vecordia cepit?</l>
<l>Quid Mecennatis nomen inane vocas?</l>
<l>Rumpe moras, proscinde libros et nomina dele!</l>
<l>Illusum quae te detinuere morae?</l>
<l>Quid moror? Heu, demens, foedant iam tempora cani;</l>
<l>exsolvit sterilis praemia nulla labor.</l>
<l>Ergo alios quaerat noster sibi Pollio vates;</l>
<l>non iterum surdis auribus ista canam.</l>
</lg>
</div2><div2>
<head>34.</head>
<argument><p>Gratulatio de victoria Mathyae regis Pannoniae nuper habita de incursione Turcorum</p></argument>
<lg>
<l>Implevit latias loetis rumoribus urbes</l>
<l>vecta per Adriacos nuntia fama sinus.</l>
<l>Aplausit niveis nuper Victoria pennis;</l>
<l>flavit pannonicis aura secunda iugis.</l>
<l>Dalmatiam irruerant turcorum millia quinque,</l>
<l>christicolum ut plenos depopulentur agros;</l>
<l>territaque extimuit saevum Germania motum,</l>
<l>cum vidit terris barbara signa suis.</l>
<l>At non magnanimi proles generosa Ioannis</l>
<l>contatur: fortes ducit in arma viros.</l>
<l>Saltus Dalmaciae et fauces intercipit artas,</l>
<l>ne fuga per latos ulla pateret agros,</l>
<l>Praedantesque hostes stricto rex ense Mathyas</l>
<l>invadit: subito barbara tela cadunt.</l>
<l>Fit strages ingens; exundant sanguine campi</l>
<l>sanguineque algentes intepuere nives.</l>
<l>Instant victores, sternunt capiuntque paventes;</l>
<l>vix unus cladis nuntius inde fugit.</l>
<l>Pannonii exuvias loeti praedamque receptam</l>
<l>exportant; capiunt praemia digna duces.</l>
<l>Hoc utinam foelix possem spectare trophaeum</l>
<l>cernereque invicti principis ora mei!</l>
<l>Ista sophocleis quamquam sunt digna coturnis,</l>
<l>nec debent parvo carmine magna cani.</l>
<l>Ingenii quodcunque mihi de fonte sororum</l>
<l>fluxerit, id regi serviet omne meo.</l>
<l>Ordiar invicti foelicia principis arma;</l>
<l>tu vires nobis ingeniumque dabis.</l>
</lg>
</div2>
</div1>
</body>
<back>
<div1>
<head>Appendix</head>
<div2>
<head>I. Epigrammata varia</head>
<div3>
<head>1.</head>
<argument><p>Eulogium pro Albiera puella formosissima, quae Gismundo Stufae sponsa immaturo funere diem obiit</p></argument>
<lg>
<l>“Desine, chare, precor, lachrymas effundere, coniux:</l>
<l>iam Parcae nobis ultima fila legunt.</l>
<l rend="italic">Desine fatorum seriem legesque severas</l>
<l rend="italic">aetherei incassum sollicitare Iovis.</l>
<l>Mors sua quenque manet, mortales nascimur omnes:</l>
<l>omnibus est natis atra videnda dies.</l>
<l>Non licuit tecum fatalem explere senectam</l>
<l>legitimoque toro pignora chara dare,</l>
<l>sed subito, ante diem, teneris extincta sub annis</l>
<l>aethereos scandam, virgo pudica, toros,</l>
<l>antea quam sacris taedis et lumine claro</l>
<l>coniugium nostrum percelebraret Himen.</l>
<l rend="italic">Iam iam deficio (nigrescunt omnia circum),</l>
<l rend="italic">iam carne absumpta pascitur ossa febris</l>
<l rend="italic">aridaque in sicco glomeratur lingua palato,</l>
<l rend="italic">ut vix extremos reddat adusta sonos.</l>
<l>Ante alios, veneranda parens genitorque, valete,</l>
<l rend="italic">et finem lacrymis ponat uterque, precor!</l>
<l rend="italic">Nam non infernas Caron me vertet ad undas</l>
<l rend="italic">ut sim vipereo praeda novella cani.</l>
<l rend="italic">Non ego tantaleos cernam sitibunda liquores,</l>
<l rend="italic">non tollet nostros dira Celaeno cibos.</l>
<l>Non inter Danai trudar rimosa puellas</l>
<l>ut repleam nigris dolia semper aquis;</l>
<l>non ego sysifeam molem scopulosque cadentes</l>
<l>horrescam et strepitus, saeva Megaera, tuos;</l>
<l>non aliae Eumenides, cinctae serpentibus atris,</l>
<l>aeterno quatient pectora nostra metu;</l>
<l rend="italic">non me vallis iners scyticis concreta pruinis</l>
<l rend="italic">urgebit, calidae nec Phlegetontis aquae.</l>
<l>Non alias scelerum poenas, quas gnosius Orci</l>
<l>arbiter infringit cum luit umbra nefas:</l>
<l>haec maneant sontes Ditis loca tetra puellas;</l>
<l>non facit ad mores impia terra meos.</l>
<l>Est locus in coelo platanis lauroque virenti</l>
<l>nobilis et <hi rend="italic">nitidis semper amaenus aquis.</hi></l>
<l rend="italic">Illic sydereis demulcet cantibus auris</l>
<l rend="italic">psitacus, et niveo pectore cantat olor,</l>
<l rend="italic">ver ubi perpetuum florentes gramine campos</l>
<l rend="italic">vestit, et assidue ventilat aura nemus.</l>
<l>Illic virginei cantus castaeque puellae</l>
<l>concelebrant laudes, diva Maria, tuas;</l>
<l>quo meus exemptus terrestri carcere tendet</l>
<l>spiritus, ut vita iam meliore fruar.</l>
<l rend="italic">Iam, Gismunde, vale, quondam charissime coniunx,</l>
<l rend="italic">dum vixi vita charior ipse mea.</l>
<l rend="italic">Altera iam coniunx foecunda prole paratur,</l>
<l rend="italic">quae pilii tecum saecula regis aget”.</l>
<l rend="italic">Non tamen haec lachrymas potuit retinere cadentes,</l>
<l rend="italic">diceret ut moriens saepe: “Marite, vale!”.</l>
<l rend="italic">Non sic dilexit Carie Artemisia regem,</l>
<l rend="italic">haemonium non tam Laodomia ducem.</l>
<l rend="italic">Non Procris aut aliae quaecunque arsere maritum,</l>
<l rend="italic">Albieram quantum nobilitavit amor.</l>
<l rend="italic">At, postquam aethereas accessit spiritus auras,</l>
<l rend="italic">restitit in molli corpus inane thoro.</l>
<l>Nec iam purpureo rubuerunt membra nitore,</l>
<l>sed gelida infecit pallidus ora color.</l>
<l>Non aliter verni languescunt grandine flores</l>
<l>quos niger horrendis contudit imber aquis.</l>
<l rend="italic">Quis posset flendo tam maestum aequare dolorem?</l>
<l rend="italic">Nunc sunt flebilibus carmina danda modis.</l>
<l rend="italic">Carmina nunc vestro lugubria dicite vati,</l>
<l rend="italic">hyppocrinei turba canora iugi.</l>
<l rend="italic">Fluminis hinc instar lachrymis rorantia frater</l>
<l rend="italic">spargit et hinc pugnis verberat ora soror.</l>
<l rend="italic">Vestibus hinc laceris clamabat ad aethera mater,</l>
<l rend="italic">nec puduit scissis exululare comis.</l>
<l>Vix tribus haec unum lustris adiunxerat annum:</l>
<l rend="italic">ibit ad infernos, non reditura, lacus.</l>
<l>Quid tibi nobilitas, quid opes, quid forma, quid aetas</l>
<l>profuit? Heu, morti subdita cuncta iacent.</l>
<l rend="italic">Hinc pater, hinc coniunx stabant sine voce gementes;</l>
<l rend="italic">vexabat miseros tantus utrosque dolor.</l>
<l>Tecum omnis periit splendor formaeque venustas,</l>
<l>Albiera, hetruscae nobilitatis honor.</l>
<l>In te congessit quicquid Venus aurea, quicquid</l>
<l>Pallas habet, quicquid Iuno superba boni;</l>
<l>cui pater Albizius, romana a stirpe creatus,</l>
<l>cui Soderina parens, nobile utrunque genus;</l>
<l rend="italic">cui fuerant sancti formoso in pectore mores,</l>
<l rend="italic">nec dispar facies nobilitate fuit.</l>
<l rend="italic">Nec minus idalio coniunx formosus Adone,</l>
<l rend="italic">nec fuit Albiera pulchrior ipsa Venus.</l>
<l>Invidit Fortuna tibi, Parcaeque malignae</l>
<l>fregerunt ruptis <hi rend="italic">aurea fila</hi> colis.</l>
<l>Ast Herato, ut talem sensit periisse puellam,</l>
<l>sustulit e cultis laurea serta comis.</l>
<l rend="italic">Candida iactavit sparsos per colla capillos,</l>
<l rend="italic">lumina nec madidis sicca fuere genis.</l>
<l>Pegasidum tum forte choros ducebat ovantes</l>
<l rend="italic">qua nitidis currit Thessalus amnis aquis.</l>
<l>Sed, ne tunc merito fraudaret honore puellam,</l>
<l>defunctae ut dignas conferat exequias,</l>
<l>insigni tumulum titulo signavit inanem,</l>
<l>ventura ut possit noscere posteritas,</l>
<l>impressitque duos nativo in marmore versus,</l>
<l><hi rend="italic">Thespiadum</hi> stillat qua sacer humor aquae,</l>
<l rend="italic">esset ut Albierae aethernum per saecula nomen,</l>
<l rend="italic">eriperet tantum ne Libitina decus:</l>
<l>“Albiera hic posita est, longe pulcherrima rerum,</l>
<l>cui fuerant mores nobilitate pares”.</l>
<l rend="italic">Tum silvam umbriferam penneiaque antra subivit,</l>
<l rend="italic">ut maesta in tenebris funera acerba gemat.</l>
</lg>
</div3><div3>
<head>2–3.</head>
<argument><p>Epitaphia Albierae formosissimae puellae — 2.</p></argument>
<lg>
<l>Quid mihi nobilitas, quid opes, quid forma, quid aetas</l>
<l>profuit? Alberam quam brevis urna capit!</l>
</lg>
</div3><div3>
<head>3.</head>
<lg>
<l>Inspice quam fugiat spes fama volatilis aevi,</l>
<l>virginis Alberae qui monumenta vides.</l>
<l>Non mores, non forma mihi, non profuit aetas:</l>
<l>si pius es, madidis flebis, amice, genis.</l>
</lg>
</div3><div3>
<head>4.</head>
<argument><p>Carmina in Albieram</p></argument>
<lg>
<l>“Da lachrimas, quicunque novos in marmore vultus</l>
<l>aspicis, et casus pellege, quaeso, meos.</l>
<l>Illa ego sum tuscas inter celeberrima nymphas</l>
<l>Alberia, invisa rapta puella nece,</l>
<l>quae fueram iuveni, virgo, desponsa marito,</l>
<l>exigerem vitae cum tria lustra meae.</l>
<l>Iamque dies aderat geminos iuncturus amantes,</l>
<l>iniecere graves cum mihi fata manus.</l>
<l>Non tamen usque adeo mea sors gemitusque parentum</l>
<l>aut comitum fletus pectora nostra movent,</l>
<l>ut cruciat nostri Sismundi coniugis umbram</l>
<l>et dolor et lachrimae moesta per ora piae;</l>
<l>qui Superos gemitu, qui sydera cuncta fatigat,</l>
<l>cui nomen frustra semper in ore meum est”.</l>
<l>At tu parce meos, coniux, iam ledere Manes:</l>
<l>nequicquam precibus numina sorda vocas.</l>
<l>Parce, precor! Nostrae sic quae rapuere iuventae</l>
<l>adiciant vitae stamina fata tuae;</l>
<l>sic nunquam possis tales sentire dolores,</l>
<l>et subeat votis aura secunda tuis.</l>
</lg>
</div3><div3>
<head>5–6.</head>
<argument><p>Epitaphia Ursini Lanfredini — 5.</p></argument>
<lg>
<l>Hic situs Ursinus, sexta trieteride raptus:</l>
<l>ambiguum forma maior an ingenio.</l>
<l>Lanfredina domus, patria est Florentia; Romae,</l>
<l>dum pater orator, fata dedere neci.</l>
<l>Dum bibit ausonios latices graiosque liquores,</l>
<l>praereptus gremio, Caliopea, tuo.</l>
</lg>
</div3><div3>
<head>6.</head>
<lg>
<l>Lanfredina domus, patria huic Florentia, nomen</l>
<l>Ursinus, forma clarus et ingenio;</l>
<l>dum pater orator Romae est, florentibus annis</l>
<l>raptum Pierides ingemuere: vale!</l>
</lg>
</div3><div3>
<head>7.</head>
<argument><p>Eulogium in obitu Phylippae Corsinae</p></argument>
<lg>
<l>Vidit ut aflictum moribunda Phylippa maritum</l>
<l>et lacrimis natos ora rigare piis</l>
<l>fundentesque imo suspiria pectore natas</l>
<l>et tristi moestas flere dolore nurus:</l>
<l>“O dulcis coniux, tanto indulgere dolori</l>
<l>quid iuvat? Ah, precibus fata movere putas?</l>
<l>Venimus ad metam vitaeque peregimus annos,</l>
<l>lurida iamque oculos mors volat ante meos.</l>
<l>Nil timeo, quamvis me me dolor urgeat ingens,</l>
<l>qualem inferre solet mortis acerba dies.</l>
<l>Vita dat ingentes animos sine labe peracta:</l>
<l>in coelo hinc maius spero videre bonum,</l>
<l>hinc est quod nullis inferni tetrior umbris</l>
<l>quaelibet horrescat mens scelerata mori.</l>
<l>Si qua potest dici foelix hic foemina, iure,</l>
<l>Bertolde, a cunctis una, Phylippa, vocor,</l>
<l>coniugio, natis, nuribus pompisque nepotum,</l>
<l>divitiis, fama, nobilitate potens.</l>
<l>Sed dicant alii de me: scis, optime coniux,</l>
<l>qua servata fide sint sacra iura thori.</l>
<l>Quinquaginta annos foelix concordia rexit</l>
<l>inter nos sanae foedus amicitiae.</l>
<l>Preterea me tota domus moriente superstes</l>
<l>permanet in summo constabilita gradu.</l>
<l>Sunt mihi tot natae, tot, pignora cara, nepotes;</l>
<l>turbarunt mentem funera nulla meam.</l>
<l>Unum vix habuit foelicem Roma Metellum,</l>
<l>cognatae cuius ossa tulere manus.</l>
<l>Vos quoque nunc longis circum mea corpora pompis</l>
<l>statis; sed tristem ponite moestitiam</l>
<l>foelicemque obitum vultu celebrate sereno,</l>
<l>cum mea confestim mens fruitura Deo est.</l>
<l>Te quoque non longo, coniux, post tempore cernam,</l>
<l>inter honoratos conspiciende tronos.</l>
<l>Quare, age, pone, precor, tristem de pectore luctum,</l>
<l>invidisse meis ne videare bonis.</l>
<l>Vos, dulces nati, moestum refovete parentem,</l>
<l>ut videat vestros longa senecta dies.</l>
<l>Siquid habet iuris mater, iubeoque precorque</l>
<l>impia ne patrias vexet Erimnis opes.</l>
<l>Auget in inmensum foelix concordia censum</l>
<l>fraternaque Deo est nil caritate prius.</l>
<l>Nec fidum quemquam vobis sperate futurum</l>
<l>si frater fratres oderit ipse suos.</l>
<l>Maiorem colat ipse minor, maiorque minorem</l>
<l>defendat, qualem cura paterna solet.</l>
<l>Has precor impendi supremo in funere gratas</l>
<l>exequias: concors sit sine labe domus”.</l>
<l>Nec plura ad natos; crucifixum amplexa, “Memento”,</l>
<l>dixit, “Christe, mei; tu, mihi certa salus,</l>
<l>suscipe nunc animam meque isto carcere solve</l>
<l>exentamque ad te, Christe, venire iube”.</l>
<l>Dixit, et ad superas migravit spiritus arces:</l>
<l>dextitit in gelido corpus inane thoro.</l>
</lg>
</div3><div3>
<head>8.</head>
<argument><p>Ugolinus Verinus ruri</p></argument>
<lg>
<l>Ite procul, curae, dum carmina dictat Apollo!</l>
<l>Quid sacris Musis equiperare velis?</l>
<l>Quid iuvat insanis pectus consumere curis?</l>
<l>Sollicito semper pectore tristis eris.</l>
<l>Turpia dicuntur sine sanctis et ocia Musis:</l>
<l>non homini vita haec convenit, illa ferae?</l>
<l>Stultius est ipsi perituro incumbere regno,</l>
<l>insani est animi quaerere divitias,</l>
<l>omnia paulatim videas cum cedere morti,</l>
<l>cum fugiat ventis ocior hora tibi.</l>
<l>Proposito cur nam perstas? At carmina tantum</l>
<l>morte carent: illis est sine fine decus.</l>
</lg>
</div3><div3>
<head>9.</head>
<argument><p>Responsio facta cuidam volenti librum suum Carliados emere</p></argument>
<lg>
<l>Sola coturnatis debetur fama poetis;</l>
<l>Meonides pauper Virgiliusque fuit.</l>
<l>Tot vigiles auro turpe est sic vendere noctes:</l>
<l>si vis, Carliados do tibi gratis opus.</l>
</lg>
</div3><div3>
<head>10.</head>
<argument><p>Aliud eidem</p></argument>
<lg>
<l>Carmina sanctorum non sunt venalia vatum;</l>
<l>paupertas Musis semper amica fuit.</l>
<l>Victuro sed enim magnum dat gloria censum;</l>
<l>congerat insanas quisquis avarus opes.</l>
</lg>
</div3>
</div2><div2>
<head>II.</head>
<argument><p>Petri Criniti ad autorem</p></argument>
<lg>
<l>Te nascente ferunt ex ortu flumina mella</l>
<l>dulcatis cunctata vadis oleique liquoris</l>
<l>isse per attonitas bacca pendente trapetas.</l>
<l>Protulit undantem segetem sine semine campus</l>
<l>et sine se natis invidit pampinus uvis.</l>
<l>Hibernae rubuere rosae spretoque rigore</l>
<l>lilia permistis insultavere pruinis.</l>
<l>Tale puerperium quotiens Lucina resolvit,</l>
<l>mos elementorum caedit, Musaeque futurae</l>
<l>fit rerum novitas decus. Venisse beatos</l>
<l>sic loquitur natura Deos. Constantis Iuli</l>
<l>lambebant teneros incendia blanda capillos;</l>
<l>Astyages Cyro pellendus forte nepoti</l>
<l>inguinis expavit diffuso vite racemum.</l></lg>
</div2>
</div1>
</back>
</text>
</TEI.2>
