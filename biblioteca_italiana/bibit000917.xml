<?xml version="1.0" encoding="utf-8"?>
<!DOCTYPE TEI.2 PUBLIC "-//BIBIT//DTD BibIt L1 TEI Document Type//EN" "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Novelle porretane</title>
            <author>Giovanni Sabadino degli Arienti</author>
         </titleStmt>
         <extent>0 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2007</date>
            <idno>bibit000917</idno>
            <availability>
               <p>Questa risorsa digitale è liberamente accessibile per uso
                                    personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Le porretane</title>
               <author>Arienti, Giovanni Sabadino degli</author>
               <editor id="ed">Basile, Bruno</editor>
               <publisher/>
               <pubPlace/>
               <date/>
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                        responsabilità dell'autore dell'opera sono stati soppressi nella versione
                        digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                                    riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                                    sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                                    ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>400</date>
         </creation>
         <langUsage>
            <language id="ita">Italiano</language>
         </langUsage>
         <textClass>
            <keywords scheme="CGB">
               <term>Narrativa</term>
            </keywords>
         </textClass>
      </profileDesc>
      <revisionDesc>
         <change>
            <date>Data sconosciuta anteriore al 2000</date>
            <respStmt>
               <name>LIZ</name>
            </respStmt>
            <item>Digitalizzazione</item>
         </change>
         <change>
            <date>Data sconosciuta anteriore al 2000</date>
            <respStmt>
               <name>LIZ</name>
            </respStmt>
            <item>Correzione linguistica</item>
         </change>
         <change>
            <date>2003-02-14T00:00:00.000+01:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Codifica XML</item>
         </change>
         <change>
            <date>Data sconosciuta anteriore al 2000</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart type="princ">Le Porretane</titlePart>
            </docTitle>
            <docImprint>
               <publisher>Salerno Editrice</publisher>
               <pubPlace>Roma</pubPlace>
               <docDate>Settembre MCMLXXXI</docDate>
            </docImprint>
         </titlePage>
         <div1 type="dedica">
            <head n="Lettera dedicatoria">LETTERA DEDICATORIA</head>
            <argument>
               <p>
                  <foreign lang="lat">Iohannes Sabadinus de Arientis Bononiensis ad illustrissimum et inclitum Herculem Estensem, Ferarie Ducem, compatrem ac dominum suum unicum et pium benefactorem Faceciarum Poretanarum opus.</foreign>
               </p>
            </argument>
            <p>Se le umane forze afaticate, Ercule Estense inclito duce e valoroso mio signore, non sono a tempo debito de alcune onesto e piacevole riposo talvolta aiutate, ne le diuturne lucubrazione perseverare non possono, cum ciò sia che a quelle molte volte, prevaricando i termini de la rasone, nui miseri mortali ne faciamo sugetti. E perché questo fu instituito da Licurgo, latore de le lege lacedemonie, e da altri sapientissimi omini, ho preso ardire, affaticando l'ingegno, porre la mano a la dolce fatica de la presente opera de festevole novelle narratrice: a le quale intravenendo io, furono graziosamente e cum degna onestà recitate al nostro bagno de la Poretta da una nobilissima e graziosa compagnia de omini e donne, quale s'era transferita per diversi e varii accidenti a sumere la miraculosa aqua del famoso bagno, fra dui altissimi monti situato, cum el prestantissimo conte Andrea di Bentivogli, de la nostra cità dignissimo patrizio, ornato de tanta integrità e valore quanto altro nel felsineo senato a recordo de' viventi fusse giamai, e da qualunque per suoi meriti singularmente amato e per la civil grazia e incredibile benivolenzia de Ludovico suo genitore; le cui eximie virtù, note a Nicolao quinto summo pontifice, lo impulseno a decorarlo de milizia, facendoli cum molta gloria dono de quella spada, quale sopra l'altaro magiore de San Pietro la nocte de Natale se tiene, celebrante li divini officii, in significazione che in tal nocte nacque il Re superno (dove poi epsa spada se non ad altissimi principi cum summo triunfo e gloria donare se suole): unde fu poi tanto uomo per publico decreto «de la patria parente» meritamente appellato, como testano ne' divi templi li soi militari trofei, onde non patrizia ma imperiale sepultura consequì a la morte.</p>
            <p>Questo conte Andrea suo figliuolo, essendo dunque a quisti nostri bagni, doppo lo asumpto disenare, come uomo benigno e grazioso, insieme cum la sua compagnia de venusti giochi, suoni, canti e balli dilecto prendeva, a' quali festevoli piaceri tutti li bagnaroli e altre gente de varie nazioni quivi, come curiali, concorrevano. E in quisti solazzi stato tanto che Febo avesse le sue forze alquanto dimesse, e facto cum liberale dolceza de vini e confecti, secundo el luoco, colocionare a chi fusse piaciuto, de quivi se partivano cum suoni, canti e piacevoli parlamenti, andando un giorno a man dextra e l'altro a mano sinistra drieto il fiume di Reno, ivi propinquo, tanto che trovavano qualche ameno colle sopra uno praticello vestito de odorifere erbette e cinto da frondenti e umbrosi arborselli. E quivi posto reverentemente per discreti famigli alcuni cipriani tapeti e sopra epsi ogni omo postosi fraternamente a sedere, per fugire l'ozio e il dormire diurno, cose mortale a cui beve la poretana aqua, piacevoli e aspri casi d'amore e altri advenimenti, cusì ne' moderni tempi come negli antiqui avenuti, cominciavano a chi meglio narrare sapeva, finché l'aere li potesse offendere per la declinazione del sole. Poi indrieto retornavano, cantando versi de amore e di zoglia, a loro abitazione a prendere li necessarii cibi; doppo li quali se faceva qualche danza e gioco a lume de torze, finché veniva il tempo de prendere li nocturni riposi, avendo alquanto le stelle dimostrato la loro luce.</p>
            <p>Di che audendo io, clarissimo principe, cum summo piacere tante varie novelle narrate per diverse persone, me parea cosa indegna non farne qualche memoria, posto che 'l mio exiguo ingegno a provinzia tanta insufficiente fusse. Deliberato adunque, presi la penna e, per quanto la labile memoria fu capace, ne ho scripte alcune e in forma del presente libro pieno di fede reducte, per farne oblazione al tuo ducal Valore in remembranza de la devotissima fede mia verso quello, rechedendolo la spirituale virtù del nostro vinculo compaterno insieme cum el mutuo amore de la tua Excellenzia cum la illustre cità nostra, mediante la contracta affinità fra epsa Excellenzia e la gloriosa famiglia Bentivoglia; acciò, essendo epse novelle cum jucundità lecte da toa illustrissima Signoria, siano ancora cum tua gloria a la posterità del tempo commendate.</p>
            <p>Pregarote adunque, inclito signor mio, per quella devota fede a ti tanti anni liberalissimamente donata, se mai effecto d'alcuno tuo fidel servo te fu caro, che benignamente questa dolce lucubrazione acceptare te piaza; e quando da le ardue cure del tuo glorioso stato respirare potrai e da le urgente imprese, a le quale in questa nostra etate cum summa tua gloria ogni studio imparti, a mia consolazione legere la vogli, supplicando la tua ducal Virtù che, come ho già instituito, cusì la vogli <title>Le poretane novelle</title> intitulare, respecto el luoco dove el sugetto de la urbana opera è causato. A la cui graziosa lectura col nome del summo ed eterno Jove il tuo invictissimo Valore lassando, singular gloria e jucundissimo me fia.</p>
         </div1>
      </front>
      <body>
         <div1 type="prol">
            <head n="Prologo">PROLOGO</head>
            <p>Correndo dunque gli anni, illustrissimo signor mio, de l'umana salute millequatrocentoseptantacinque, uno giorno che 'l luminoso e radiante Apollo, che col carro della sua luce era già saluto alquanto sopra il meridiano cerchio, avea più forza e valore, il conte, cum compagnia de alcune gentil persone, omini e donne della nostra citade e de altre aliene parte, doppo onesti giochi, suoni e canti, chi a brazze, chi per mano e chi senza, cum varii e dolci parlamenti se partirono da l'ospizio signato del victorioso cristian vexillo, e andarono a mano dextra drieto la vaga ripa del fiume de Reno, che ivi non molto distante nasce d'un chiaro e limpido fonte. Dove poco andati, trovarono uno praticello de tenere erbe e de varii fiori, che dolce e suave odore respiravano, e dintorno de altissimi faggi, d'abeti, de gineveri e grossissime querce vestito e adorno, le cui verde fronde defendevano il luoco da li fervidi ragi del sole; e ivi, non molto lontano de un nitido fonte, nel cui fondo guardando se vedeva l'acqua come argento vivo scaturire, se fermarono, acciò la sua frigidità, come sempre suole, qualche sinistro accidente alli bagnaroli non parturisse. E però uno poco da quello discostatose, la generosa compagnia sopra il vago praticello fece distendere richissimi tapeti, e sopra epsi in giro cum graziose parole, per dare principio a' suoi intendimenti, assettatosi, sentirono per una picola via ivi propinqua, coperta de fronde de pruni, corniali, nuzoli e d'altre arbori che quel paese fecundamente produce, una voce umana: a la quale la nobile brigata porte l'orechie per intendere che cosa fusse, Annibal da Caglii, de sangue e de costumi e de presenzia claro e ne l'arte militare valoroso e strenuo (como colui che ha più volte mostrato de sé effecti de forza, animo, ingegno e valore, per essere stato alevato sotto la disciplina del magnanimo, invicto e sapientissimo Federico da Montefeltro, de Urbino gloriosissimo duce e nella perizia militare a veruno greco o romano in alcuna parte inferiore, e nelli umani filosofici e sacri studii quanto altro moderno principe erudito e docto), levatose in piedi per meglio sentire che cosa fosse, vide uno uomo canuto e bianco solingo verso sé venire cum una tremula verga in mano; el quale, facendo fra se istesso parlamento e dimostrando dire altrui sue efficace rasone, e poi a quelle respondendo, tocava cum la verga ora questa ora quell'altra fronde. Né ebbe prima passato el luoco dove era la generosa compagnia, che 'l strenuo Annibal, nel suo luoco reasettatose, dixe: — Per certo, prestantissimo conte e voi nobilissima compagnia, questo vechione quale è passato ora quivi, che veduto aveti per altezza de fantasia seco parlando, me invita narrare alle vostre Prestanzie una piacevole cosa, la quale poco tempo fa accade nella cità de Urbino —.</p>
            <p>A custui cum prieghi essendoli concesso dicesse, in questa forma dixe.</p>
         </div1>
         <div1 type="novella">
            <head n="Novella I">NOVELLA I</head>
            <argument>
               <p rend="italic">Triunfo da Camarino, famiglio de stalla, se conviene col patrone de volere una ora del giorno per sé: nella quale facendose imperatore, striglia li cavagli e spaza la casa, e alfin se trova vergognato.</p>
            </argument>
            <p>Miser Piero delli Ubaldini, clarissimo conte e voi nobilissima compagnia, fu gentilomo e cavaliero della citade de Urbino, de egregii costumi, de buona fama e di beni de fortuna molto copioso; il quale togliendo uno famiglio per il bisogno delli suoi cavagli, nominato Triunfo da Camarino, epso Triunfo pattegiò seco che ogni giorno voleva una ora di tempo per lui, la quale avesse ad esser a miser Piero meno sinistra de tutte l'altre. Miser Piero, vedendo Triunfo de bono aspecto e parendoli quello consequente al nome, il tolse concedendoli quanto adimandava. Triunfo adunque, usando cum discrezione la sua servitù, il patrone, la casa e li cavagli cum tanta fede e diligenzia serviva e governava, che era una maraviglia: il che tanto piaceva a miser Piero e a tutta la sua brigata, che per cosa del mondo non l'averebbe lassato da sé partire.</p>
            <p>Onde accadea che, avendo facto lui ogni giorno tutto quello dovea fare ed era obligato, se ne andava per il tempo de quella ora avea pattegiato nella sua camera, e quella molto bene serrata che persona non li potesse entrare senza sua licenzia, distendea al muro d'epsa camera una cortina di tela nera, in la quale era dipincto il papa cum li cardinali, in modo quando fanno concistoro, e multi ri, principi, signori e duci cristiani. E lui poi in luoco de lo imperatore presso loro, cum uno diadema in capo e cum uno sceptro in mano ornatose, se poneva; e incominciando in persona del papa a propore certe cose in salute de li communi Stati cristiani, diceva:</p>
            <p>— Lo effecto della nostra congregazione, fratelli mei e figliuoli in Cristo, sì è che ve dobiate amare l'uno l'altro insieme, e avere pietosamente recommandato li vostri populi, e lassare le arme e guerre fra voi e quelle prendere solamente in defensione della cristiana fede, che da quilli infideli e rabidi turchi è tuttavia afflicta e cruciata. Questo mio proponimento non essendo da voi cum alto animo abrazzato, perdereti alfin la grazia de questo mondo e la gloria del cielo e andarete a l'infernali regni, dove eternamente sareti tormentati: sì che, benedicti figliuoli, affectuosamente intendite le mie parole e sequite el mio consiglio —.</p>
            <p>E avendo decte queste e molte altre simile parole in nome del papa, sputando tuttavia tondo, in nome poi de l'imperatore, de cui avea l'abito in dosso, respondea:</p>
            <p>— Padre sancto, voi diceti molto bene e sarebbe ben facto se facesse quello che dice vostra Sanctità: quando altri però vel credesse, e non l'abiate a male. Ma voleti voi che a le vostre persuasione si creda? Cominciate prima, come bon pastore, dare exemplo a nui! E se questo exemplo non darete, io intendo, quanto per me, goldere il mio reame senza paura de turchi né de inferno. Nel quale me rendo certo sia buon stare, perché questa nocte ad insomnio, essendome lì cum mio grande piacere trovato, giocai alla palla cum multi signori e baroni, e poi cavalcai sopra belli e sfogiati corsieri, che Cicilia, Puglia, Calabria e la Iberia simile non ebbeno mai. E ultimamente, giocando e dandome piacere cum le più belle e zucherate donne del mondo, vidi Lucifero, che uno palmo avea li denti fuori della boca, uscire de uno superbo palazzo per montare a cavallo. A cui volendo per reverenzia correre a tenere la staffa, me fu decto non li andasse perché me devorarebbe: pur senza paura alcuna li andai, e lui facendome le più sbudellate feste e pecerlecche del mondo me dixe: «Figliuol mio, tu sii adesso e per sempre el benvenuto!» E montato poi a cavallo, andò per il suo regno, abitato da infinita gente. Poi volendome io partire per andare a mangiare, me fu decto da uno gentil scudiero: «Dove vai, imperatore cristiano? Tu pòi ben tu ancora mangiare quivi». Resposi io: «Dunque se mangia in questo luoco?». «Se beve e mangia alla gagliarda!» me fu risposto. Alora dixe: «Dapoi che quivi se golde e squaquara, non me voglio più partire!» Sì che, per il barbuto sancto Antonio, poiché se li triunfa e dasse piacere, buon tempo e chiara vita, intendo che 'l beneplacito quale usate voi a la domestica, sancto Patre, più che tutti gli altri cum li vostri figliuoli cardini della Chiesia, me sia licito —.</p>
            <p>E decto questo, mandando fuori uno festevole grido cum uno saltoletto in suso, incominciava a parlare de opera d'arme e de gran facti de guerra e, prendendo la striglia in mano, scrimiva denanti a quilli re, principi e signori, e poi in nome de loro respondeva le magior papolate del mondo.</p>
            <p>E facto questo, ponendo il mondo sottosopra in arme diceva: — Fratelli miei, se non sequireti il mio volere e consiglio per amore del maco e della suppa, cadereti nella mia disgrazia, se ben dovesse spendere questa mia corona —, ponendo tuttavia la mano sopra una carta tonda dorata avea in capo.</p>
            <p>E come existimava avere in questo piacere consumato l'ora, talvolta più presto e talvolta più tardi, usciva della camera e andava a spazare la casa e a strigliare li cavalli e a far tutte quelle altre cose che gli erano stà comesse e imposte cum summa diligenzia; e a questo modo, beccandose dolcemente il cerveletto, se persuadeva per quel tempo essere imperatore.</p>
            <p>Del quale tempo maravigliandose miser Piero, né potendo pensare né imaginare in che cosa Triunfo el spendesse, deliberò vederne l'effecto. Onde postose un giorno secretamente in ascosto, vide il suo Triunfo per una certa fessura del muro della camera far questo solazzo; di che, credendo scoppiare seco de le risa, vòlse che alcuni suoi domestici participassono seco tanto piacere: fra' quali la bona memoria del mio padre dixe era stato uno de quilli che l'avea cum suo grandissimo solazzo inteso e veduto. Dove quando poi parve tempo a miser Piero avere preso assai piacere de lui, dixe:</p>
            <p>— O Triunfo mio, io me alegro summamente a consolazione di tuoi e della tua patria che de servo de cavalli sii imperatore de' cristiani divenuto; cusì te priego, finché fortuna te mantiene nella felice summità della sua rota, che di me alle volte recordare te piacia —.</p>
            <p>Triunfo, sentendose chiamare dal patrone, se smaritte oltra modo e, tolto prestamente la sua cortina dal muro e quella piegata, senza prendere licenzia se partì de casa e della terra, e dove s'andasse pare non se sapesse mai.</p>
            <p>La piacevole opera, excelso principe e caro mio signore, de Triunfo da Camerino non fu auscultata senza festevol riso da la nobile brigata, dicendo che 'l defecto del pazzo sì è ch'el crede essere savio (ove, se la sua pacia cognoscesse, se occidirebbe), e concludendo che in questo mondo non è magior riposo che contentarse del stato suo, come faceva Triunfo, il quale secundo la sua zuca vota se dava a intendere essere imperatore, non più oltra curandose, ché tanto a lui valeva come proprio fusse stato. E sopra ciò ponendose fine, Guidantonio Lambertino, dignissimo genero del conte, uomo de li umani e filosofici studii amantissimo, e di sangue, di costumi, de liberalità e de ogni altra virtù quanto altro della nostra cità nobilissimo e grazioso, cum ilarità, com'è costume della sua gentile natura, un piacevole e cauto accidente in questa forma narrò.</p>
         </div1>
         <div1 type="novella">
            <head n="Novella II">NOVELLA II</head>
            <argument>
               <p rend="italic">La moglie di Marcasino Ottabuoni da Firenza cum mottevole acto e parole inganna il marito, e libera il nepote del re di Franza che era a iacere cum lei.</p>
            </argument>
            <p>Nel tempo che 'l nostro miser Egano Lambertino vechio per Roberto, de Neapoli e de Sicilia gloriosissimo re, fu facto de la Marca anconitana viceré, avendo restituito el bastone del capitaneato alla nostra excelsa republica, la quale l'avea mandato cum florido exercito a raquistare Barbiano e altre terre di Romagna possedute rebelliosamente da multi nostri potenti inimici, dove a onore della nostra inclita patria consequitte gloriosa victoria, fu uno gran mercatante fiorentino per sinistri colpi de fortuna fallito de multi migliara de ducati, magnifico conte, clarissimi gentilomini e voi bellissime e caste donne, nominato Marcasino Ottabuoni, el quale, non avendo se non l'occhio dritto buono, perché il sinistro cum uno spino in una sepe, volendo uno sparviero col quale ucellava in Musello, contato di Firenza, aiutare, disgraziatamente se trasse, venne ad abitare a Bologna presso le case di Muzarelli, prestante famiglia della cità nostra, a fin de darse al suo usato exercizio della mercantia, come è costume de' fiorentini, li quali più che altra nazione italica per fugire il somno e l'oziose piume, nimiche d'ogni spirto gentile, se dano alla mercantia e ad altri lucrosi exercizii.</p>
            <p>Questo Marcasino, adunque, avendo una bella moglie e di bona nazione, nominata madonna Pippa, de epsa se inamorò uno miser Aghinolfo, nepote del re di Franza, che a Bologna in questo tempo era venuto al Studio. De che advenne che, essendo de lì a pochi giorni la nostra cità da pestilenzia oppressata, come è spesse volte cum summo damno e iactura del nostro populo, per essere lei l'emporio dove capitano tutte le gente d'Europa e maxime le occidentale, questo mercatante, per evitare el pestilenzioso periculo, se ne andò a Ulgiano, oppido felsineo lontano, come sapeti voi nostri citadini, da Bologna octo miglia, luoco molto amoeno e grazioso per la viriditate di vaghi e fructifferi colli de lauri, bussi, olivi, fichi, mori e d'ogni altro fructo che l'Italia quasi produca referti; e de chiari fonti, de nitidi fiumi e de stagni è più che altro nostro paese ornato e pieno.</p>
            <p>Il che intendendo miser Aghinolfo, ed essendo negli anni della sua pubertà e novo milite de amore, strecto dalle sue fiamme deliberò, fugendo anche lui la fera pestilenzia, sequitare l'amata donna. E cum questo pensiero, solo cum uno suo secreto compagno, andò a trovare lì a Ulgiano uno nostro citadino nominato miser Ludovico di Bruni, scolaro nobile e doctissimo (che ivi se era anche lui per il pestifero accidente transferito a una bella abitazione avea sopra una sua possessione, posseduta ora dal nostro Refrigerio qui presente), col quale nel Studio avea contratto strecta amicicia e benivolenzia: quale parturì poi questo effecto che, quando de Bologna se partì epso miser Aghinolfo per tornare a casa in Franza, menò seco questo miser Ludovico, il quale essendo divenuto oratore, poeta e doctore illustre e celebre, il fece fare primo secretario del re di Franza, la cui Maiestà in merito della sua fede e amore avea portato al nepote il munificò molto e donolli onoratamente sei gigli d'oro che portasse in la sua civil arma, overo insigna, nelle tre liste rosse fra le zalle, come ancora per regale privilegio, quantunque vetusto sia, veder se puote.</p>
            <p>Or essendo venuto a Ulgiano e ivi stando el regale giovane inamorato, come è decto, se ingegnava ogni ora cum acti e guardi mostrar l'amorosa fiamma del suo core a la donna. E questo tanto e per sì facto modo sollicitò che, come accade per simili tempi per la dimoranza della villa, che di lei e del marito divenne familiare in tanto che domesticamente andava seco a disenare e a cena: e in questa domestichezza tanto crebbe, che un giorno comodamente, non essendoli il marito, rasonando cum la donna, li discoperse dextramente il suo amore, in questo modo dicendo:</p>
            <p>— Dama mia cara, non me posso contenere — traendo tuttavia uno focoso suspiro — non ve scopra l'amorosa passione del mio core, nel quale ve porto per mia dolcezza affigurata viva. Io son certo che fa molto ve siete acorta, come donna prudente, che le vostre bellezze e costumi, sopra ogni altri degni, oltra modo me sono piaciuti e singularmente piaceno come quello che tutto ardo del vostro alto amore, e che mai non prendo piacere né conforto se non quanto ve miro, ve contemplo e de voi penso e parlo. Per queste parte ve dico che se non fusse la paura ch'io porto ne l'animo, temendo che 'l celato amore ve porto non se scopra, non che agli omini ma a le insensibile pietre, per mental dolcezza, parlare di voi sacio me vederei giamai: come quello che tutti i mei pensieri termino in voi. Unde, poiché amore ha facto la mia gioventù fidele sugetta alla vostra bellezza e nobiltà, ve priego cordialmente ve piacia avermi per caro amante e servo, dignandove essere, com'è costume de generosa donna, al mio disio pietosa, dimostrandone qualche effecto col quale possa cognoscere che al mio amore non siate ingrata: cioè che secretamente, come sapreti fare, possiamo senza tema d'alcuno rasonare e prendere piacere insieme —.</p>
            <p>E questo decto, chinati gli occhii a terra e tracto un caldo suspiro, se tacque. Le quale parole revolgendose per el core e per la mente più volte la donna, e pensando el piacere e il periculo che de questo amore uscire poteva, ch'era posto un giovenile pecto, e la bellezza e l'alta condizione del giovene, e le sue dolce ed efficace parole, alfine deliberò che, intravenisse quello che ne volesse, essere al suo amore benigna e pietosa; e per questo a lui in questa forma rispose:</p>
            <p>— Miser Aghinolfo, se io dicesse non ve avesse di me cognosciuto infiammato, certo io mentirei, advegna che di voi me sia maravigliata assai, vedendo uno giovene tanto bello, tanto virtuoso e costumato e de regia nazione disceso, come seti, esserse posto ad amare sì caldamente una donna di più etate, di meno virtù, condizione e bellezze di voi assai; e quando ben li fusseno quelle bellezze e virtù e tutte quelle parte che voi diceti, doveti existimare ch'a mi sopra ogni altra cosa sono accepte e care, non tanto per mia gloria quanto per l'onore mio e del mio marito, a cui sempre per debito la fede matrimoniale servare se debbe: ove s'el non fusse che pur a la vostra tenera etate porto compassione, cum voi certo me adirarei rechedendomi del mio onore. Ma come se sia, a dimonstrazione che 'l vostro valore da me sia estimato e che molto me sia caro il vostro amore, sono contenta, calcando la cara mia onestate, acceptarvi per signore della mia vita, quantunque poca laude me sia donarme si legiermente a un fanciullo come voi: e perdonatime se cusì parlo, perché pochi anni aveti. Sì che strectamente ve priego che questa cosa nel vostro regal pecto vogliate tener nascosa, ché presto, senza stare in più parole, pigliarò il tempo e il modo de adempire i vostri amorosi pensieri, che serà in questa forma: il mio marito è per absentare de qui presto per sue occorrenzie, per dui overo tri dì, fine in valle de Lamone, como lo intendereti potreti essere meco, recordandovi per l'amor de Dio vogliate sopra tutto avere caro il mio onore tenendo questa cosa secreta —.</p>
            <p>— Non dubitate, dama mia cara — respose il giovene — che prima vorebbe cum ogni exemplo di dolore morire che alcuna cosa mai de questo propalare, poi che per la vostra pietosa risposta me aveti facto di speranza il più contento uomo del mondo; cusì ve priego in questa disposizione perseverar vogliati, acciò che doppo la data speranza me trovi presto nelle vostre graziose brazza racolto —. E a lei recommandandose assai, se partì.</p>
            <p>Or advenne, da inde a pochi giorni, che 'l marito della donna, montato a cavallo per andare in valle de Lamone, contato di Faenza, e forsi più là se accaduto fusse, per comprare certa quantità de seta, fu la partita sua significata per la donna al giovene amante; il quale, più che altro lieto, venuto la sera da la donna, cum amorusi basi e piacevoli abraciamenti in camera n'andarono.</p>
            <p>E nel lecto coricatosi, prendendo l'un cum l'altro amorosi piaceri, e in quisti piaceri avendo consumato circa quatro ore della nocte, advenne che Marcasino non andò se non a Imola, perché quivi trovò il venditore de la seta, che era venuto lì dal signor Zoanne de li Alidosi, parente de casa nostra, per sue facende; col quale facto quello voleva, deliberò retornarse a casa per lo fresco, perché era di state. E declinato quasi in occidente il sole, montò a cavallo e, dextramente cavalcando, giunse a casa; dismontato, pose il cavallo nella stalla, che era fuori de casa; poi, andato a pichiar l'usso per entrare dentro, la donna quetamente se levò per vedere chi era che a quella otta pichiasse. E vedendo che era il marito e maravigliandose forte fusse tornato sì presto, dixe al giovane cum summissa voce:</p>
            <p>— O trista me, l'è mio marito! —</p>
            <p>Alle quale parole levatose subito el giovene tutto spaventato, né sapendo che si fare perché era novo in tale imprese, dixe:</p>
            <p>— Oimè lasso! nui come faremo?</p>
            <p>A cui rispose la donna che era callidissima:</p>
            <p>— Noi faremo bene, non dubitate! Vestitive pur presto e lassareti fare a me. Voi vereti meco e aprirò l'usso ed, essendo voi doppo me, io porò la mano avanti il buono occhio de mio marito cum qualche motevole parole: e voi alora cum destrezza prestamente uscireti fuori de casa e andaretivene al vostro albergo. E a questo modo voi e io evitaremo periculo e scandolo —.</p>
            <p>Vestito il giovene, presto la donna andò ad aprire l'usso che pichiato era dal marito spesso, dicendo:</p>
            <p>— Che sei che batti? —</p>
            <p>— Io sono Marcasino — respose lui — tu me fai pur pichiare questa nocte a tuo modo —.</p>
            <p>A cui dixe la donna:</p>
            <p>— Or sei tu tornato sì presto? —</p>
            <p>— Sì sono — dixe lui —, apri se vòi —.</p>
            <p>Come la donna ebbe aperto l'usso, subito dixe:</p>
            <p>— Marcasino mio dolce, tu sii il benvenuto per cento migliara de volte! Quando tu me svigliasti per il tuo pichiare, io certo somniava cum mia grandissima letizia che al cieco occhio t'era tornato la vista —.</p>
            <p>E dicendo queste parole, pose la sinistra palma de la mano sopra il buono, ché vedere non potesse, e cum la dextra li fece una fica a l'occhio cieco. E il giovene, come li avea insignato la provida Pippa, subito saltò fuori e andone a casa sua e la donna li chiuse l'usso drieto, dicendoli el marito:</p>
            <p>— Mogliata mia, io credo tu sii impacita —.</p>
            <p>A cui rispose:</p>
            <p>— Certo dico da dovero —, e baciandolo in fronte li assetò le corne in capo legiadramente.</p>
            <p>Questa novella, gloriosissimo duca mio, occupò li auscultanti de piacere e riso assai, laudando singularmente la degna virtù del narratore; e le generose donne, sotto onesto velo ridendo, depinsono de rossore li loro candidi visi per il callido effecto della fiorentina donna. E circa questo effecto rasonato per la degna compagnia molte parole in laude delle donne, Gregorio Lavagnolo, gentilomo veronese de costumi e nazione prestante, liberale e piacevole molto, e amico caro e onorando del conte, dixe:</p>
            <p>— Il proveduto acto de la piacevole donna me invita narrarvi presto uno quasi simile, seguito per uno nostro faceto veronese, strecto amico per sua virtù e fede a casa nostra, come intendereti.</p>
         </div1>
         <div1 type="novella">
            <head n="Novella III">NOVELLA III</head>
            <argument>
               <p rend="italic">Feliciano da Verona, uomo virtuoso, per fare una fica è constrecto a la rasone pagare la pena; e per non avere moneta fa un'altra fica al judice e pagando uno ducato è liberato.</p>
            </argument>
            <p>Voi doveti in la terra vostra, magnifico conte, generosi gentilomini e voi bellissime matrone, avere cognosciuto uno Feliciano, uomo egregio, de claro ed erudito ingegno, litterato e de virtù laudevole pieno e de graziosa e lepida conversazione tutto ornato, cognominato Antiquario, per aver lui quasi consumato gli anni suoi in cercare le generose antiquità de Roma, de Ravenna e de tutta l'Italia. Costui adunque, avendo oltra le antiquità posto ogni suo studio e ingegno in cercare e investigare l'arte magiore, cioè la quinta essenzia, se transferitte per tal casone in la Marca anconitana per trovare uno eremita, il quale avea inteso essere gran maestro de quella arte. Dove, andando, giunse a Tolentino a l'ospizio del Gallo: e ivi discavalcato ed entrato in la stalla per governare il suo roncino, se livò subito rixa fra uno famiglio germano de l'osto e un altro. Dandose insieme fiere pugna e venendose percottendo verso Feliciano, feceno in tal modo che lo recularono a lato la mangiatura de' cavagli; e lui gridando li stesseno a drieto e non facessono questione, valeva niente el dire: anci parea quanto più li sgridasse e discostasseli da sé cum le mane, tanto più li venissono adosso, cossì erano inebriati de ira e de mala voluntà in farse male. Onde menandose loro fiere pugna, ne detteno uno nel sinistro fianco inadvertentemente a Feliciano; il quale, sentendose offeso e sentendo dolore per la recevuta percossa, venne di malo animo e voluntà verso lo offenditore. Pur, come persona piacevole e di sangue dolce, vedendose senza cognoscimento de persona in aliene parte, dixe:</p>
            <p>— Bestie che seti, levative de qui, al nome del diavolo! —, facendoli cum la dextra mano animosamente una gran fica in gli occhii per loro disprezio.</p>
            <p>Il che vedendo alcuni che erano tracti a la rixa, dixeno:</p>
            <p>— Vien' presto al judice del nostro podestà, ché sei caduto in pena, perché ne va altro che zance in questa terra a fare la fica, como hai facto —.</p>
            <p>Or Feliciano, oltra modo maravigliandose de questo, e credendo fusse una favola e ancora che repugnasse quanto potesse, pur sforzato ne andò cum loro. E giunti denanti al judice e accusato del commesso fallo, egli li dixe:</p>
            <p>— Valente uomo, tu sei caduto in pena di mezo ducato, perché tu hai facto una fica a coloro che facevano questione in casa de l'oste: che cusì vole il statuto de questa terra —.</p>
            <p>Udendo Feliciano tal cosa, se maravigliò oltra modo e, parendoli strano el statuto, dixe:</p>
            <p>— Come, ne va mezo ducato a fare una fica? —</p>
            <p>— Sì va — rispose el judice —; perché te ne fai tu tanta maraviglia? —</p>
            <p>— Sì facio — respose Feliciano — <foreign lang="lat">domine judex</foreign>, perché questo è uno iniquo statuto, né in alcuno altro luoco de Italia è in usanza. Anci, da casa nostra prendiamo solazzo fare de le fiche, in modo fine a li picoli fanciulli insignamo farne tre e quatro per qualunca mano —.</p>
            <p>— Tu me hai inteso — rispose cum turbata ciera il judice —, o tu paghi la pena overo vadi in presone —.</p>
            <p>Odendo cussì Feliciano e vedendose a mal partito, per uscire de briga pose mano a la borsa e trectene uno ducato per pagare la pena, dicendo:</p>
            <p>— Prendite, miser, questo ducato e datime il resto indrieto —.</p>
            <p>Il judice, tollendo quello, dixe:</p>
            <p>— Io non ho moneta —, e dettolo a uno, che era lì cum multi altri concorso al tribunale per il garrulare della execuzione de la pena, ch'el facesse cambiare. El quale, subito tornato, dixe non trovare moneta; e datilo circa a quatro o cinque altre persone e non potendose avere moneta, Feliciano, vedendo questo e avendo grandissimo dispiacere e dubitando non li fusse facto qualche zarda del roncino, il quale avea lassato in la stalla senza governo e senza assignamento a l'osto cum certe sue cose in groppa in una valisetta, per essere stato furiosamente conducto a la rasone, e riscaldato dentro de ira e di desdegno, e rincrescendoli ultimamente più il perdere tempo che 'l pagare li denari, quantunque ne avesse pochi, dixe:</p>
            <p>— <foreign lang="lat">Domine judex</foreign>, — facendoli cum disteso bracio una gagliarda fica — el ducato sia vostro, dipoi che 'l resto non se trova —.</p>
            <p>Vedendo questo, el judice commandò fusse pigliato, il perché era <foreign lang="lat">maximum crimen lese maiestatis</foreign>. Ma la brigata cominciò sì forte a ridere, che Feliciano se ne fugitte e corse a l'ostaria e, montato presto a cavallo, n'andò battendo al suo viagio.</p>
            <p>La brigata, inclito signor mio, in fine de l'audita novella rise tanto, che credette scopiare delle rise; e chi indrieto e chi inanti piegandose, e chi ponendose la mano al stomaco per il dolce dolore sentivano dentro per il superchio riso, e multi asciugandose cum le dita e cum li fazoli le venute lacrime agli occhii per la lieta passione del core, Jacobo de la nobile famiglia de' Barzelini, uomo veramente non simulato ma integerrimo, urbano e di egregii costumi, de grazia e strenuo animo predito, non avendo ancora ben posto fine al ridere, dixe:</p>
            <p>— Non più rise, per l'amore de Dio, magnifica compagnia, ché io ve voglio dire una novelletta la quale in uno acto è simile a la narrata.</p>
         </div1>
         <div1 type="novella">
            <head n="Novella IV">NOVELLA IV</head>
            <argument>
               <p rend="italic">Uno causidico bolognese dà un pugno sopra el viso a un altro al tribunal del podestà; ed essendo caduto in pena e quella volendo pagare, non se trova adosso se non moneta d'oro; la quale pagando, dà presto un altro pugno al procuratore e vassene libero e absoluto.</p>
            </argument>
            <p>El me recorda avere audito da persone di fede e de auctorità reverende, clarissimo conte, mio optimo benefactore e compatre, e voi altre dignissime persone, che essendo la nostra cità tutta al Stato de la Chiesia sugetta, el fu uno doctissimo causidico nostro citadino, de la clarissima famiglia de Castello, nominato miser Dionisio, uomo de grandissimo ingegno e animo e de doctrina prestantissimo, adoperato assai in cose grave e ponderose in beneficio de la nostra republica per conservazione de la sua libertà, a cui, come vero patrizio, adusse grandissimi onori, commodi e utilità. El quale cum un altro causidico del cui nome per ora non me recordo, che defendeva un suo attinente, convenuto da la generosa memoria de madonna Margarita de miser Piero di Guidotti, cavaliero nobilissimo, consorte de la magnifica recordazione de lo illustre signor Zoanne di Bentivogli, de la quale era procuratore epso miser Dionisio, agittandose questa causa denanti a miser Nicoluzzo di Picolomini senese, alora de la nostra cità degno pretore, un giorno usando, come spesso intraviene, quisti procuratori l'uno a l'altro mortale parole in favore de le rasone de' loro principali, infine detraendo el procuratore ignoto a l'onore del procuratore Castellese, li accese in tal modo el core de sdegno e d'ira, che subito, strengendo i denti, dede uno fiero pugno sopra il viso del causidico ignoto.</p>
            <p>Il quale acto el potestà vedendo e quello assai indiscreto reputando, represe cum agre parole el procuratore Castellese, minaciandolo fieramente e dicendoli che era caduto in pena grande; e commandolli che non se partisse de palazzo se prima non pagasse la pena nella quale era incorso, volendolo quasi far incarcerare: e facto l'avrebbe se la sua virtù e la condizione de la sua famiglia non gliel'avesse negato.</p>
            <p>A cui rispose miser Dionisio cum virile ciera.</p>
            <p>— <foreign lang="lat">Magnifice pretor</foreign>, la forma delle nostre lege municipale decerne che non potete se non torme diece lire de bolognini.</p>
            <p>E cum queste parole posto presto mano a la scarsella avea a lato, trectene diece ducati larghi e dixe:</p>
            <p>— Tolìti, datime il resto —.</p>
            <p>A cui respose il pretore come isdegnato:</p>
            <p>— Io ho fiorito quivi il resto; mandatilo voi al cambiatore per epso —.</p>
            <p>Il che intendendo el Castellese e non li essendo ancora extinta l'ira e meritamente, senza indusia se volse al procuratore ignoto, che cum le bave a la boca forte dolendose adimandava rasone del recevuto pugno, e dixe:</p>
            <p>— Al sancto corpo de Dio, tu averai questo altro! —; e datoli un altro fiero pugno sopra la masella sinistra, dixe:</p>
            <p>— <foreign lang="lat">Domine pretor</foreign>, l'è pagato più che la pena de tutti dui li pugni; tirate a voi li denari, ché uno uomo è ben da poco non possa spendere diece ducati per saciare un suo appetito —.</p>
            <p>E voltatoli le spalle se ne andò a casa, lassando col viso tumefacto il procuratore ignoto; il quale, come rabiato dolendose e ramaricandose infinitamente col potestà, bisognò che avesse pazienzia. E benché dispiacesse il seguito caso al potestà, come quello ch'era stà facto in sua presenzia, pur cum gran fatica se poté retenere de non ridere; e infine, come è approbata sentencia, chi recevette il male se ne ebbe il damno.</p>
            <p>Essendo posto fine, valoroso principe e intimo mio signore, al recitato caso, il quale non passò senza riso della generosa compagnia e senza sentenzia de la brigata, dicendo che non era costume de' causidici darse delle botte l'uno a l'altro, anci doppo el lungo garrulare (acciò li loro principali se possano meglio recordare premiarli de denari e de unzione de madonna gulina, per fargli gagliarda voce) e levati poi da la presenzia de li judici, insieme restare bon fratelli e domandarse spesse volte l'un l'altro come sono tractati da li suoi principali e quanto debbano tenere in longo la causa cum gran damno e preiudicio delli litiganti, Ludovico di Foscarari, famiglia generosa e antiqua quanto altra della nostra cità e a la libertà di epsa molto fructuosa, uomo modestissimo, de animo grande, magnifico, liberale e splendido, e veramente d'ogni laude degno, e al magnifico conte de amore e affinità coniuncto, voltandose cum ridente boca e civil grazia alla Prestanzia del conte, in questa forma dixe.</p>
         </div1>
         <div1 type="novella">
            <head n="Novella V">NOVELLA V</head>
            <argument>
               <p rend="italic">Carolo di Jansaldi, doppo la morte del padre, per essere convenuto a torto per vigore de una lettera di cambio dinanti al judice, e l'atore e il judice cum piacevoli acti schernisse, e remane liberato.</p>
            </argument>
            <p>Dipoi, magnifico conte e voi clarissima brigata, siamo intrati in piacevoli sermoni de accidenti seguiti avanti juridici tribunali, el me piace cum vostra licenzia contarvene uno successo, non è troppo tempo, per uno già degli Ansaldi, nobilissima famiglia della cità nostra, nominato Carolo. Epso adunque, doppo la morte del patre essendo remasto picolo fanciullo, poi che fu in età capace, fu convenuto a la rasone da uno Bertuzzo di Prendiparti, il quale li adimandava cento ducati per vigore de una lettera di cambio che li avea facto Guidone suo patre. Per il che, essendo costoro avanti el tribunale juridico e Bertuzzo adimandando li fusse de la lettera di cambio administrato justizia, Carolo respose:</p>
            <p>— Miser lo judice, se costui dovesse avere questi denari da me, crediate fermamente che non se sarebbe finora indusiato adimandarli, essendo già passato più de vinti anni che mio padre moritte: di che io dico che non ho a far covelle cum lui e dare non li voglio cosa alcuna, se la virtù de la rasone non me ne sforza. Cusì ve priego, miser lo judice, non me fazati torto —.</p>
            <p>A queste parole adirandose, Bertuzzo dixe:</p>
            <p>— Carolo, el non bisogna negare cum queste fabule, dicendo non me li hai a dare perché sono passati molti anni che non te li ho domandati: ché de questo ne appare lettera di mano de tuo padre; e se adimandato non te li ho prima, è processo solamente che cossì è costume de la mia dolce natura e perché sei stato finora come fanciullo. Questo è il merito me ne rendi? Certo tu non te simigli già a l'optima memoria de tuo padre, il quale fu uno circunspecto citadino e faceva cossì bene il dovere altrui, como altro della terra nostra. Ma, sia cum Dio, noi siamo in luoco de rasone e sotto iusto censore —.</p>
            <p>Alora Carolo:</p>
            <p>— Miser lo judice, costui cum sue melate parole me vole dare a intendere che 'l mal me sia sano; e io ve dico che, posto sia di più età di me e usato a litigare, nondimeno non me torrà, se potrò, il mio. Per mia fede l'è ben da credere ch'el sia restato finora de domandare quisti cento ducati per essere de natura mite e piacevole come el dice; cum ciò sia, come suona la fama sua, el tiene proprio de struzzo che rode il ferro. Dove ve priego aperiate bene le porte de l'intellecto cum la conscienzia, e considerati maturamente la natura de questa cosa, e sopra tutto la prescrizione de la presentata lettera, e poi sentenziate —.</p>
            <p>Or senza più dire, allegato per l'una e l'altra parte cum alte voce molti articuli e rasone, infine parendo al judice che la lettera avesse qualche verità in sé e fondandose più sopra l'equità che la justizia, voltatose a Carolo, dixe:</p>
            <p>— Carolo comincia un poco a fare gli acti tuoi, acciò sapia quello ho a iudicare —.</p>
            <p>Carolo, intendendo questo, e parendoli convenire piatire, cosa che singularmente li dispiaceva, com'è costume degli animi generosi, e specialmente parendoli per visti consigli e recordi de alcuni libri del patre essere iniustamente convenuto, rodendose dentro d'ira, deliberò, senza più altro dire, a uno medesimo tempo beffare l'actore e il judice; quale era sì poco intelligente che non cognoscea l'annullazione de la lettera de cambio. E cum questo pensiero, spogliatose subito el cipone, cominciò a fare la rota e le forche bonelle molto legiadramente per la grande sala iuridica; poi, retornato al tribunal, dixe:</p>
            <p>— Miser lo judice, che dice ora la vostra Reverenzia? Io non so fare altri acti che quisti ch'avete veduto —.</p>
            <p>Il judice, ancora che fusse d'ingegno rude e crasso, pur non fu che non cognoscesse essere schernito: onde comandò a' famigli de la corte che presto el prendesseno. Il che sentendo lui, che era giovene aptissimo e gagliardo, subito se tirò a drieto, saltando come uno daino fino in mezo de la sala; dove fermandose prese certe pietre de la saligata, quale era guasta, facendo sembiante volere trare quelle verso el tribunale. La qual cosa vedendo la civil brigata che era lì venuta a rasone, come arida arena denanti a l'austro se levarono, tirandose da parte; e il judice e li famigli, che già el volevano prendere, la ferno per le gambe quanto più poterno dentro la Camera publica della nostra cità, ivi propinqua. E Carolo, cum forte brazzo, per impaurirli, cum animo più tosto morire che lassarse pigliare, non restava trare megie pietre cum gran forza e animo nel muro verso el banco dove erano fugiti, che per la forza de la percossa come vetro se rompevano. E alfine, aiutato da alcuni amici, illeso se ne uscì de palazzo, e ben cum aiuto però de la generosa memoria del nostro miser Romeo Foscararo, del quale era amico; e il judice, partito Carolo, uscì de l'archivo e retornò al banco infiammato de venenosa voluntà verso el piacevole Carolo. Pur alfine, essendo cognosciuto che era a torto convenuto e che era piacevole e de onorata famiglia, fu confortato ad avere pazienzia, essendo stato acto da recordare sempre cum grandissimo piacere. E cusì, perdonandoli per intercessione de molti omini dabene, ne rise assai cum loro e di Carolo, mediante l'auctorità de epso miser Romeo, amicissimo divenne, cum absoluzione de la lettera di cambio, sentenziando che giamai per alcuno tempo potesse essere per vigore de quella impedito: dove Bertuzzo cum poca laude rimase.</p>
            <p>La narrata novella del Foscararo, glorioso signor mio, non meno di festa e piacere occupò le mente de li auditori che facesse quella del Bargelino, commendando gli acti del convenuto dipoi che 'l speculato ingegno del censore non fu svigliato a la virtù de la conscienzia: la quale, se sempre in le cause denanti agli occhii como un spechio per judici se tenesse, non seguiriano tante exorbitanzie quante tutto el giorno, cum dispendio delle citade e populi, fanno. E sopra questo effecto essendose una bona pezza per la illustre compagnia parlato, uno caro fratello germano del conte, tutto di veluto nero vestito, il cui nome è conte Ercule di Bentivogli, uomo de optimo ingegno, benigno, liberale donatore e de le corporee force strenuo, e in ogne parte de grazia, de natura bello e compito quanto altro de la nostra cità (e se più dicesse forsi, se 'l mio judicio non falla, non mentirei), dove meritamente de tanto glorioso nome è doctato, dixe cum lieto e dolce riso:</p>
            <p>— Contenere non me posso non ve dica uno più piacevole caso che quello audito abiamo: che stando voi a udire son certo che cussì proprio el iudicareti —. E in questo modo incominciò.</p>
         </div1>
         <div1 type="novella">
            <head n="Novella VI">NOVELLA VI</head>
            <argument>
               <p rend="italic">Miser Salvatore da Faenza, invitato da li canonici de la caterdale chiesia de Bologna seco a disenare, per non potere andare a piedi, se fa prestare una mulla; la quale non può regere perché de uno orso e forte inamorata: de che confuso ne resta.</p>
            </argument>
            <p>A mi pare che li accidenti judiciali oggimai a judici e notari lassare debiamo e che abiamo a intrare in materia più lieta e tranquilla: perché non voglio dire che 'l parlare de judici e notari a me sia mai piaciuto, ma pur a veder quilli o pensare de loro par che tutto me sia stomacato; e perdonatime voi natari che in questo circulo ora ve trovate, se io parlo cum voi troppo domesticamente. E però, magnifico conte Andrea, amplissimi gentilomini e voi magnifiche donne, io intendo cum grazia de le vostre Prestanzie e Mansuetudine narrare quello che dolcemente el core me sviglia. Dovete adunque sapere che 'l venerabile doctore canonista miser Salvatore da la Lama da Faenza, la cui memoria cum luculente fama è ricordata e sempre fia, per essere stato virtuosamente faceto quanto la natura cum grazia del cielo avesse un altro uomo potuto creare, essendo per caritevole piatanza una matina invitato da li reverendi patri canonici de la nostra chiesia caterdale a disenare fuori de San Mamo in Valverde, luoco posto fra graziosi e aprichi colli del loro consorzio, pieni de belli e densi ulivi, bussi e verdi lauri, stette alquanto perplexo de non acceptare l'invito per rispecto che li piedi li dolevano per l'offesa de le podagre, dalle quale fu in tal modo cruciato che alfine li troncarono cum acerbissimi stenti el stame della vita. Pur, considerando essere indegno frustrare tanto collegio, de l'Italia nostra quasi primario (come quello del quale sono usciti pontifici, cardinali, vescovi e gloriosi prelati), acceptò infine el loro reverendissimo invito cum pensiero de dimandare una cavalcatura in prestanza, per andare lì più asiatamente, al primo gentilomo che scontrasse. E cum questo pensiero partitose de casa e giunto in piazza, se oviò, come vòlse la sua fortuna, nel conte Guido di Pepuli, gentilomo di costumi, d'ingegno, de grazia e de valore prestantissimo, del quale era molto domestico; e a lui domandando una cavalcatura fino a Valverde, el conte Guido li respose, com'è costume de sua gentil natura: — Molto voluntiera —; e ordinò cum un suo famiglio che li facesse dare una sua mulla, dimenticandose dirli se guardasse, quando montasse sopra epsa, da uno orso, il quale epso conte Guido se avea alevato in casa: che, per essere dimorato quasi al continuo incatenato in la stalla in compagnia de quella mulla, se era di lei ed epsa de lui oltra modo inamorato. A cui respondendo miser Salvatore che lui non vorebbe pure altra cavalcatura, lo ringraziò molto e pregò el famiglio del conte che volesse andare oltra a casa a inselarla e menarla fuori della stalla, dipoi che per bontà de Dio correre non poteva; e che pian piano li andarebbe drieto. E cossì, piede inanti piede ponendo, giunse a casa d'epso conte, dove trovò il famiglio che menava fuori della stalla la mulla.</p>
            <p>Or senza più dire altro, miser Salvatore, cum aiuto del famiglio e del suo ragazzo, montò a cavallo; e volendo porre il piè ritto nella staffa, l'orso del conte, per vedere essere menata fuora la mulla, furiosamente se scatenò e uscì fuori de casa. El quale visto dalla mulla, subito se li mise drieto, essendo di lui, come è decto, inamorata; e prese il camino suso per Miola e per strata Sam Stefano: il che non cognoscendo miser Salvatore e non volendo far quella via, teneva tirato la briglia fin al pecto quanto più forte poteva, avendo solamente el piè sinistro in la staffa, dicendo al suo ragazzo:</p>
            <p>— Jotto da mille forche! tiene questa mulla, revoltala indrieto! —</p>
            <p>Il ragazzo, volendola retenere, non poteva, minaciandola tuttavia cum la ferletta avea in mano del patrone, che portava a piedi apogiandose per aiuto. Ma la mulla, non curandose, andava pur torcendo la testa in qua e in là drieto a l'orso; e cossì portandone miser Salvatore per el Borgonovo e per strata Magiore, cum suo gran dolore, vergogna e affanno capitò dal banco di Malvici. Il che vedendo alcuni nobili citadini che erano in quel luoco, e parendoli miser Salvatore tutto abrasato nel viso e cum le redane strecte fino al pecto, che, fra la corpulenzia e podagre sue e l'ira avea de non poter tenire la mulla, parea rabioso, e credendo che lui per suo usato solazzo se contrafacesse, dissono:</p>
            <p>— Adio, adio miser Salvatore, ove andate voi stamane cussì infustato? —</p>
            <p>A' quali per affannosa ira quasi pòte lui dire, premendo:</p>
            <p>— Io vado alle forche, che ve impichi! Nol vedete voi? che ve venga el cacasangue! —</p>
            <p>E cum queste parole, l'orso tuttavia su fra' banchi per la via delle Chiavature, e la mulla cum miser Salvatore sopra drieto, cum gran rise e piacere del numeroso populo che li vedeva, giunse in piaza suso l'ora propria che gentilomini, doctori e cavalieri vanno vagando per quella; e passando tra le trecole voleva torre de le fructe che aveano in le ceste per vendere, che la magior parte erano pere moscatelle. Il che essendo cum gran despiacere de ditte trecole, era cazzato via da questa e da quella; e lui saltando or quinci or quindi, e la mulla facendoli drieto el medesimo sinistrava disconciamente miser Salvatore, in modo che per l'affanno e per la doglia de sudore glie gociolava el viso e la fronte; e dimandare aiuto per la pena non poteva: e se potuto avesse, credo, se sarebbe per vergogna astenuto, perché era usato calefare altrui in varii modi. Per il che, essendose in piaza levato le risa grandissime de l'orso e de la mulla, e più de miser Salvatore che buffava como un toro, infine doppo molta festa la mulla entrò ne la speciaria de quilli da la Nave, in la quale era alora a sedere, come spesso se vedeno, miser Andrea Grato cavaliero e Carolo suo fratello, miser Zoanne da Sala e miser Florio da la Nave, eximii juriconsulti, compagni cari de l'affannato miser Salvatore; a cui dicendo loro cum sbudellate rise cum le mane applaudendoli:</p>
            <p>— Dove andate voi, miser Salvatore, cussì buffando? a pena puòte lui col fiato grosso annellando dire:</p>
            <p>— Nol vedete voi? che ve venga el fuoco de sancto Antonio nel ceppo de la barba! — malidicendo il conte Guido, la mulla, l'orso e li canonici.</p>
            <p>E cum queste parole tolto gioso della mulla da loro e postolo a sedere e sugatoli cum li facioletti el viso, el capo e 'l collo, cum le magiore rise del mondo acompagnate d'amichevoli conforti (e specialmente da Carolo Grato, el quale tenendolo abrazzato, perché in casa sua dimorava, cum la degna sua presenzia li usava parole da resecare ogni vena de mestizia e dolore) lo induseno a mitigare il suo recevuto affanno: il quale insieme cum questi degni compagni convertendo alfine in festa e gioglia, risono in tal modo che ancora ne rideno.</p>
            <p>Passate le molte risa, excellentissimo signor mio, de la recitata novella, fu iudicato quasi per tutta la nobilissima compagnia che se 'l venerabile miser Salvatore, unico patre degli omini faceti e forsi molto più che non convenia a la sua condizione, fosse stato per el tempo passato più continente de sue facecie, non avrebbe di sé dato questo piacevole schernimento al populo, perché, avanti fusse cum la mulla giunto in piazza, sarebbe stato aiutato: ché altri credendo il facesse in prova per suoi lepidi effecti, cum rise el lassavano passare. E però la temperanzia e mediocrità in ogni cosa servare se debbe.</p>
            <p>E circa questo effecto usate molte altre parole per la illustre brigata, miser Piero Vespucii, patricio firentino, cavaliero grazioso, de parole, d'effecti e presenzia splendido molto, e di fede e magnanimità predito quanto altro fiorentino fusse giamai (ove non voglio dire per Italia nostra, secundo il publico grido, ma quasi ancora per tutto il mondo credo avere lui in qualunca degno effecto la sua illustre patria e la sua dignità gloriosamente onorato), dixe cum lieta fronte:</p>
            <p>— Valoroso conte e voi legiadra compagnia, s'el non ve dispiace l'ascoltare, da me cum breve parole intendereti uno vero infurtunio senza temperanzia in uno abbate sequito: del quale, non meno de la inamorata mulla, credo che le vostre menti ne averano piacere —.</p>
            <p>E cussì proprio incominciò.</p>
         </div1>
         <div1 type="novella">
            <head n="Novella VII">NOVELLA VII</head>
            <argument>
               <p rend="italic">L'abbate de Sancto Cataldo è rubato da certi malandrini; e lui dicendoli: — Nel tempo del Judicio ne rendereti rasone —, li toglieno il resto de la robba, poi c'hano tempo a restituire; e alfine in parte delli suoi affanni è restaurato.</p>
            </argument>
            <p>Porgendo dunque le vostre orechie per vostra benignità al mio parlare, dovete sapere, grazioso conte, mio dolce protectore, e voi magnifica brigata, che avendo io consumato la mia gioventù in solcare le marine onde come capitano di nave, di poco avanti ch'io fusse da l'alta excellenzia de Alfonso, valoroso duca di Calabria, primogenito del serenissimo re Ferdinando, mio optimo signore e singular benefactore, in l'ordine militare prescripto, partendome cum rica nave de Alexandria sotto la reale insegna de Aragonia per venire in Sicilia, passato già Rodi, l'isola di Candia cum Modon de la Morea, e passata l'isola de Corfù, già Corcira nuncupata, e la Vellona, al tempo de' romani Apollonia dimandata, non longi da Durazzo, citade de Macedonia overo Albania, pigliai porto, essendo per asconderse in occidente el sole. Dove alcuni mei famigli, discesi la nave per la scaffa a terra per loro diporto, mettendose dentro alquanto sequitando el lito, se scontrarono in uno uomo cum dui compagni drieto; ed essendo salutato da loro, niente rispose per il recevuto dispiacere, quale nel processo del mio parlare intendereti. Del che nacque che li mei famigli, quasi sdegnati, infine contra suo volere in la nave denanti a me il condusseno: dove per usata recreazione e gentilezza de la brigata se faceva festa de tamburini e zuffoli legiadramente, como se costuma, in modo che tutta la marina e l'aere de lieti suoni era piena; ed essendo giunto denanti a me, me fece umile reverenzia, recomandandomese devotamente. Né prima fu visto da me, ch'io per il suo grave e mansueto aspecto il judicai uomo dabene e de qualche prezio; onde, facendoli bona ciera, l'adimandai chi fusse e che caso in quelle parte sì poveramente l'avea conducto. Epso, respondendomi molto affannato, dixe:</p>
            <p>— Meser, io sono frate Anselmo, abbate de San Cataldo nelle parte di Grecia, el quale volendo andare a Roma per alcune occorrenzie de la mia abbazia, me posi a camino, fa oggi decesepte giorni, cum una mulla e cum quisti dui mei famigli a cavallo; e cavalcando eri sera per una selva non troppo de qui lontana, fui assalito da certi orribili ladroni, che ne li soi visi dimostravano indiani e, circundato da loro in modo che fugire non averebbemo potuto, dixeno: «<foreign lang="lat">Domine</foreign>, nui abiamo di bisogno de quello vostro mantello». E dette queste parole, subito m'el tolseno, e cum tal prestezza m'el trasseno de dosso, che quasi non me ruppero il naso. Questo acto vedendo, presso la paura di pegio, me dispiacque oltra modo: onde recomandandome a Dio e a san Cataldo nel cor mio che me difendesseno da loro mani, devotamente, deliberai, poiché vendicarme non poteva, vedere cum buone parole se poteva reavere el mantello. E cossì amonendoli del suo fallo, dixe: «Figliuoli mei, guardate quello che voi faciate: non vogliate offendere li servi de Dio, ché lui l'averebbe per male; né vogliati sequire li trabuchevoli pensieri della vostra gioventute: de la quale vivendo voi ancora, ve dolerà non l'avere virtuosamente spesa. Di questo mondo non ne portamo auro né argento né alcuna altra cosa, se non la fama e le bone operazione. Idio ogni peccato perdona, e sia quanto vuole grande, excepto la robba e fama d'altrui: pertanto ve priego, per l'amore de Jesu Cristo, me lassati andare al mio viagio, restituendomi il mio mantello per mio contento e per disgravare le vostre conscienzie, acciò non perdati la grazia de' celestiali regni: il perché ignoramo la brevità e longhezza de la nostra vita, ove non sapeti se domane sareti vivi. Sì che dunque, figliuoli mei, renditime il mio mantello, e, se restituire non me lo voleti, crediate fermamente che al dì del gran Judicio ne convereti rendere a Dio rasone».</p>
            <p>Li ladroni, quasi alle mie parole inteneriti, intendendo che nel giorno del Judicio ne conveniano rendere rasone, dixeno subitamente: «Miser, dipoi che voi ne fate cusì lungo termine a restituire, nui toremo ancora el resto de la vostra robba». E apena ebbeno finito dire queste parole, che me tolseno la mulla, li cavalli, panni e valise: e me cum quisti dui mei famigli ne dispogliòno in zipone, ponendoci a piedi, come ne vedete, miseramente. E volendo andare a la ventura a qualche abitazione per fare alcuno providimento a le nostre opportunità, ne scontramo in quisti vostri, i quali ne condusseno quivi a la vostra presenzia, dubitando che la fortuna non fusse ancora sacia de la nostra miseria, per parerce ne le mani de' pirati essere arivati. Ma confortato me sono assai vedendovi de grazioso e degno aspecto; e cussì prendo speranza che verso me sareti benigno. Voi dunque, avendo inteso dal principo a la fine la mia disgrazia, ve priego ve sia recommandato, acciò che Idio cum la vostra nave ve conduca felicemente a' disiati porti —.</p>
            <p>Audendo io questo caso del robato abbate, quantunque divenisse pietoso, non potei imperò retenire le risa cum tutta la brigata de la nave; e facto subito a lui e a' famigli dare uno mantello per omo e bere e mangiare, che ne aveano gran bisogno, dixi verso loro:</p>
            <p>— Miser l'abbate, non abiate paura e, sperando in la divina providenzia, confortative perché in bone mane ve ha recato la fortuna —.</p>
            <p>Or venuto la matina, sentendo io buono vento, li detimo le bianche vele e, cum graziosa prosperità de quello, giunsemo a uno monastero de monachi de sancto Benedecto, presso Regio di Callabria, dove lassiamo l'abbate cum li famigli consolato. Ivi ancora io cum multi de nui fumo nel sancto luoco de solemni fructi e vini caritativamente recevuti; poi, retornato a la nave, ne partimo de quindi, passando Missina e il Farro, e in pochi giorni giunsemo al disiato porto, repetendo spesso cum piacere il caso de l'abbate.</p>
            <p>El quale non avendo narrato cum quella facundia e limati vocabuli, che voi altri aveti li vostri e che forse speravati audire, pregovi me perdonate: ché meglio da mia matre non imparai.</p>
            <p>In fine de l'auscultata novella del splendido cavaliero fiorentino, illustrissimo duca mio, la magnifica brigata non pòte retenere le grandissime risa, e maxime in quella parte quando li ladroni rubarono l'abbate del tutto, intendendo da lui che aveano termino a restituire fino al dì del Judicio. E posto silenzio al dolce ridere, madama Lucrezia di Malavolti da Siena, donna di bellezze, di virtù, de costumi e di sangue e liberalità insignita quanto altra de la sua cità, e del valoroso conte di Caiacia, signor Roberto de Aragonia da Sancto Severino, illustre capitanio de armati, magnifica consorte, essendo quivi al familiare piacere per sua innata benignità venuta, di verde dalmaschino brocato d'oro vestita, saviamente ridendo sotto candido velo dixe, girando i begli occhii verso il cavaliero firentino:</p>
            <p>— Miser Piero, cognoscendovi affectionato al mio signore e per quello me invita la vostra piacevole novella, voglio narrare quasi in proposito quello che a lo extremo dixe uno nostro senese: ché intendendolo vui certo ne redereti; acciò che queste altre bellissime donne dicano anche loro qualche graziose novelle —.</p>
            <p>E cum gentil modestia incominciando, ogni omo reverentemente questa prestantissima madama ad auscultare se pose.</p>
         </div1>
         <div1 type="novella">
            <head n="Novella VIII">NOVELLA VIII</head>
            <argument>
               <p rend="italic">Salvetto di Sandruzo, a lo extremo, in confessione è confortato lassi, per l'anima, la sua casa; ed epso el nega, non volendo nel tempo del Judicio prendere casa a pisone, se creder dovea la resurezione de la carne.</p>
            </argument>
            <p>Nella nostra magnifica e bella cità de Siena, spectabil conte e voi altre generose persone, fu, non è molto tempo, uno nostro citadino nominato Salvetto di Sandrucio, nostro convicino in la strata romana, uomo de non troppo ingegno e de beni di fortuna scarso e nudo, como quello che non avea se non una povera casa in cui abitava. El quale essendo assalito de gravissima egritudine, fu de tanta forza che, sentendose senza speranza de salute propinquarse a lo extremo de sua vita, li fu da' suoi parenti facto venire il prete de la sua parochia de sancto Martino a confessarlo; el quale confessandolo, ove pervenne in li articuli de la sancta fede, in li quali tutti era fidele salvo non credeva la resurectione de la carne, lo examinò se peccato avesse de alcuna eresia. Salvetto li respose francamente che, fuora la resurectione della carne, ogni altra cosa liberamente credeva. A cui il prete dixe:</p>
            <p>— Salvetto, non stare per Dio in questa incredulitate! ch'el sarebbe grandissima eresia se non credessi avessemo a resuscitare, nel tempo del grande Judicio, ad audire la divina sentenzia de la summa justizia in premio de le nostre operazione; ché questo peccato sarebbe casone della tua eterna damnazione: sì che, figliuol mio, credi questa indubitata verità —.</p>
            <p>A cui Salvetto:</p>
            <p>— Meser, io ve dirò il vero: l'è un perdere el tempo el dire vostro circa questo, perché io me sono confessato altre volte sopra questo articulo, dove son stato assai represo como fati ora voi, ma non ho mai per niente voluto credere abiamo a resuscitare —.</p>
            <p>A cui dixe il prete:</p>
            <p>— Non aver, per l'amore de Dio, questa falsa opinione, figliuol mio: ch'io te prometto che, per la carità del proximo e per il zelo ho de l'anima tua, tu me faresti il più tristo uomo del mondo —.</p>
            <p>— Miser — rispose lui — non perdeti tempo. Non me infastidite più: io ve ho decto il mio pensiero intieramente. Voi proprio me asembrate quello che audì' dire una volta a Sandrucio mio patre: il quale, venendo da Roma di qua da Ronciglioni e allogiando lì a un certo ospicio, l'osto de quello a un certo proposito li dixe ridendo che, tri dì prima, uno scolaro parrisino andante a Roma alogiò lì cum lui e, domandandoli la mercede, li respose che, secundo la sentenzia de Platone, de capo de trentaseimilia anni nel mondo se dovevano ritrovare insieme in quel luoco, dove alora il pagarebbe; e che lui li respose che pur pagasse alora, perché avendo dipoi a retornare in capo de epso tempo per el medesimo effecto, un'altra volta iustamente el pagarebbe. Cusì dunque, meser, voglio dire a vui che como el scolaro cum la sua platonica rasone non puòte far non pagasse l'osto, che non vòlse aspectando perdere el lungo tempo, cossì voi ancora non lo vogliati perdere. Sequitiamo pur il resto della confessione, aciò ch'esca de tanto stento —.</p>
            <p>A cui il prete:</p>
            <p>— Salvetto, questo hai decto sono fabule de le quale faresti bene dirne tua colpa: però credi in questo articulo abiamo a resuscitare, ché molto te ne prego —.</p>
            <p>A cui Salvetto alfine:</p>
            <p>— Mesere, voleti pur ch'io creda? —</p>
            <p>— Sì, voglio —.</p>
            <p>— Or poiché voi volete, io el credo; ma ve adviso che non serà vero niente, ché la extimativa non m'el dice —.</p>
            <p>Il prete dunque rispose:</p>
            <p>— Figliuol mio, tu sii benedecto da Dio e da me; e dapoi che sei in stato di grazia, io voglio fazzi testamento e che, in remissione de' tuoi peccati, lassi la tua casa a la tua parochia —.</p>
            <p>A cui Salvetto:</p>
            <p>— Audite qua, mesere lo prèvede: se io ho a resuscitare, come voleti ch'io creda, overo a ritornare di capo del tempo di trentaseimilia anni, come dice Platone, che casa averebbe poi? Io non ne voglio far niente, perché non voglio prendere casa a pisone —.</p>
            <p>A queste parole, venendo al prete voglia de ridere e considerando la grossa maglia del misero confitente e che perdere tempo sarebbe estato il predicarlo, li pose la mano sopra il capo e dixe:</p>
            <p>— <foreign lang="lat">Fili</foreign>, absolvo te de tua dementia, che 'n cielo non va certo tal semenzia —.</p>
            <p>E facta questa absoluzione se partì; e il pazo Salvetto in brevi giorni, cum sua piacevole recordazione, passò da questa vita, come audito avete.</p>
            <p>El quale, secundo el mio judicio, cum li ladroni se può acompagnare, dipoi che loro effecti di conscienzia al tempo del Judicio debbeno essere cognosciuti. Essendo io dunque venuta al fine de la mia novella, e in epsa avendo poco o troppo decto, la magnificenzia de madonna Beatrice Bentivoglia se dignerà supplire al mio defecto: la quale prego che voglia seguire incontinenti el nostro presente colloquio.</p>
            <p>Ringraziata da la magnifica brigata, unico signor mio, reverentemente e cum jucunde parole e laude la valorosa madama Lucrezia per la gentileza sua e della novella da lei recitata, la invitata madonna Beatrice, consorte cara del nostro conte, donna de la nostra cità liberalissima e de illustre venustà e da graziosi costumi piena e quanto altra ch'io cognosca pietosa e casta, e veramente degna del nome de cui è instituita, parendoli cosa indegna frustrare il grazioso invito de tal madama, a cui de fede e dulcissimo amore è ligata e strecta, cum reverente mainera, sotto onesto e legiadro velo de bianco dalmaschino vestita, dixe: — Laudo summamente la recitata novella vostra, prestantissima madama, la quale non saprei in alcuna parte limare, tanto è stata bene adducta da epsa. Unde a me piace recitarve uno amoroso caso, in cui cognoscer potriti quanto Amore sia crudo, villano e ingrato: di che me rendo certa ch'i vostri cori a pietose lacrime provocati serano. Però cum atenzione porgete le vostre orechie —.</p>
            <p>E in questo modo dixe.</p>
         </div1>
         <div1 type="novella">
            <head n="Novella IX">NOVELLA IX</head>
            <argument>
               <p rend="italic">Malatesta di Carbonesi una nocte ne mena per donna a casa sua Lelia sua amante; e poi per onta è uciso. De che Lelia per doglia se impica per la gola: donde ne sucede gran male.</p>
            </argument>
            <p>Amantissimo conte, mio caro e unico signore, e voi nobilissima compagnia, le vostre Magnificenzie debbeno sapere che di poco inanci che 'l nostro valoroso populo apresso el Ponte de Sancto Ambrosio fusse victorioso di Encio, re di Sardegna, figlio di Federico II imperator romano, le cui ossa ancora nella chiesia de' nostri fratri predicatori cum iusto epitafio se riposano, fu uno giovene nostro citadino nominato Malatesta, figliuol de Alberto di Carbonesi, famiglia antiqua e nobilissima della nostra cità, de cui ne resta oggidì Alberto, nostro discreto citadino. El quale giovene fin negli anni de la sua prima adolescenzia se fece sugetto amorosamente de una bellissima giovene, figliuola de miser Paulo di Galuci, cavaliero splendido e de animo grande, nominata Lelia; e lei similmente amando lui sopra tutte le cose del mondo, se al padre suo, el quale per niente consentire voleva, fosse piaciuto, voluntiera più che altro l'avrebbe tolto per marito. Il che intendendo Malatesta, singularmente li piaceva, cum speranza potere alfin possedere matrimonialmente le desiderate bellezze de l'amata Lelia.</p>
            <p>De che advenne che, per porre egli fine a li suoi amorosi martìri, per aiuto de una fidele fantesca de la giovene, nominata Lisetta, se condusse una nocte a una finestra de le camere terrene de la casa de miser Paulo, poste sopra el zardino, a parlare cum lei: dove giunto, avendo ogni spirto de leticia occupato, a gran pena puòte dire:</p>
            <p>— Lelia mia cara, Idio adempia i nostri longhi disii —, toccandoli cum grande ardore la dextra mano.</p>
            <p>A cui epsa, quasi per alegrezza e vergogna, pòte rispondere: — Cussì sia, unico signor mio —.</p>
            <p>E stato cossì alquanto Malatesta, che se consumava nelle bellezze della bella giovene, in questa forma dixe:</p>
            <p>— Graziosa giovene, unica speranza de tutti li miei pensieri, tu sai che fin da' teneri anni la tua bellezza, la tua virtù, l'adorno tuo parlare e la excellenzia del tuo sangue me hanno facto in tal modo a te sugetto, che altro non bramo, altro non penso, altro non disio, se non far cosa te sia benigna e grata. E credo sapi ancora che 'l tuo padre, iniustamente ingrato e poco discreto al nostro amore, reputandome indegno marito, como sono, a la tua prestanzia, ha negato e nega de darmete per moglie: che certo tanto suttilmente guardare non doverebbe, sapendo quante sono l'antique mie richezze e nobiltà, e che senza fin te amo. E credo sapi ancora che multi nobili gioveni te hanno voluta per moglie e veruno mai non gli è piaciuto, como colui forsi che a se istesso non piace, in modo che la tua gioventù indarno s'è consumata; ché meglio sarebbe stato certamente e sarebbe ch'egli, come savio cavaliero, a cui te brama te avesse maritata, che lassarte passare el fiore della toa etade. Questa è stata potissima casone che m'ha inducto a parlar teco in questo luoco, per farte intendere che, poi che 'l tuo padre te ha negato per sue scioche rasone fino a questa età marito, che tu a tuo modo e secundo l'animo tuo ne vogli prendere uno: ché cossì le lege civile te concedeno; e quando te piacia che abia essere quello, che umilmente e cum tutto el core te ne priego, non fu né serà mai la più lieta e degna còpia de marito e moglie al mondo, che saremo noi. Dunque prendi animo, poiché Amore el concede, e senza indusia vieni meco: ché poi, sapendo i tuoi parenti come la cosa sia passata, son certo che ne restarano oltra modo lieti e contenti —.</p>
            <p>A questo invito traendo Lelia uno alto suspiro, in questo modo rispose:</p>
            <p>— Le tue dolce parole, Malatesta mio, da me sopra tutte le cose del mondo amato, cognosco essere vere: per questo, adciò non occupiamo il tempo, te concludo ch'io sono contenta de averti per mio signore e marito, perché sempre la tua virtù e condizione, ornata de gentili costumi, me hanno facto rispecto a te ogni altro picolo e vile; sì che ralegrate, ché io me aparechio, se ben ne dovesse fiera morte sostenere, seguirte ovonque vorai, acciò coniugalmente usar possiamo il nostro fidele e sincero amore —.</p>
            <p>Decte queste parole, Malatesta, sposatola cum uno fulvido diamante che in dito avea, cum difficultà de la paterna casa, per li forti serrami de quella, la trasse. Ma prima che ne uscisse Lelia, trovata Lisetta sua serva, in questa forma li dixe:</p>
            <p>— Se mio patre o mia matre me adimandasseno, tu li dirai da parte mia che, dipoi non hanno avuto pietà a la mia giovinezza (la quale come loro è creata di carne, de sangue e d'osse e non di ferro o di pietra, como loro mostravano fosse), ch'io me sono copulata cum Malatesta Carbonese, nobilissimo giovene della cità nostra, per averme lui sempre sopra ogni altra cosa amata e reverita: e cum epso a casa sua me ne sono questa nocte andata —.</p>
            <p>A cui Lisetta lacrimando respose:</p>
            <p>— Madonna mia, guardàti per Dio a far quello che a voi e a li vostri parenti sia onore e laude —; e respondendoli Lelia che pur attendesse a vivere senza dire nulla, se dimandata non fusse, sconsolata lassandola, se ne andò col suo Malatesta; il quale, cum incredibile alegrezza, a casa sua nel coniugale lecto conductola, come cari sposi prenderono l'un de l'altro dulcissimo e infinito piacere.</p>
            <p>Or la sequente matina levandose la matre di Lelia, nominata madonna Erminia, figliuola de meser Andreuzzo di Bentivogli, e adimandando de la figliuola a Lisetta, ella li rispose che se ne era ita a marito cum Malatesta Carbonese, referendoli quanto li avea imposto la giovene. Dil che la matre, oltra modo dolorosa e affannata, corse subito in la camera di miser Paulo suo marito, che ancora non era levato, e dixeli:</p>
            <p>— O miser Paulo, tristi e sciagurati noi sempre mai, poi che Lelia nostra figlia questa nocte se n'è andata cum Malatesta Carbonese a casa sua! —</p>
            <p>La qual cosa intendendo, meser Paulo non fu mai a la sua vita più tristo e dolente; e pieno de ira e de furore, levato, corse ad armarse e, chiamando seco li famigli e tri suoi gagliardi figliuoli, corse a casa de Alberto Carbonese, dalla sua poco distante, cum animo de occidere in quella fine a' cani che li trovasse: dove intrati e quella trascorrendo, trovarono solamente una schiava e quella uccisero. Ma ventura fu che, de dui giorni avanti, Alberto cum dui altri suoi figliuoli era ito a la villa de Ronzano, dove avea belle possessione: ché sarebbeno stati ancora loro como la schiava crudelmente morti. Facto questo, girono subito alla camera de Malatesta, il quale cum la sua amata Lelia, como è costume di novelli sposi, era nel lecto abrazato cum lei; e intratoli dentro furiosamente, saltarono sopra el lecto e non parendoli più insanguinarse le mane, cum uno panicello che ivi trovarono afogarono il povero giovene; e la spaventata sposa per tanto furore piena de vergogna, quasi avendo potuta vestirse la sutile camicia e apena fugita fuori de la camera tutta scapigliata, fu presa dal patre per ucidere: ma, proibendolo il filiale amore, prese quella crudamente per la bionda trezza e, strasinatola dentro a la camera, dixe:</p>
            <p>— Prendi, disonesta figliuola, a tuo piacere solazzo, come a me hai dato modo de consolarme sempre —.</p>
            <p>Facto questo, l'usso de la camera serrato, fuori de la casa uscirono. E Lelia, levata in piedi tutta afflicta e angosciosa, drizzò gli occhii al toro coniugale: e vedendo l'amata faza del marito turpissima divenuta per il forte legame del panicello, per il quale la sua morte cognobbe, subito se li gettò adosso e, constretta da dolore e perduto subito el naturale colore e le vital forze, stette longo spacio, che chi l'avesse veduta morta propriamente l'averebbe iudicata.</p>
            <p>Ma poi che 'l passionato core represe alquanto le perdute forze, come se da uno gravissimo somno se fosse svigliata, levatase alquanto da dosso dal marito e la sua misera morte veramente cognosciuta, fu piena de tanto dolore che quasi la secunda volta non recadde tramortita: e caro averebbe avuto certamente de essere subito morta per fin de' suoi tormenti. Ma vedendo che 'l suo gran dolore nol consentiva, piagnendo amaramente, se recò in bracio el morto amante e, basiandolo mille volte, non restava dire:</p>
            <p>— Oimè, Malatesta mio caro, or se' tu morto! Idio incrudilisca contro coloro che ne son stati casone. Ov'è ora la tua generosa anima? in qual parte se trova ella al presente senza la tua Lelia? or come ha potuto el cielo consentire tanto tradimento? o Malatesta, oimè, ché non respondi alla toa Lelia che già tanto disiasti? deh, or tu parlavi poco avanti cum tanto affecto in questo luoco meco, desiderando che vivessemo lungamente insieme: e ora una sola parola non me respondi! O lecto, che solamente una meza nocte se' stato cum tanto gaudio e amore usato! lasso misera, che 'l tuo piacere s'è presto volto in tristo e angoscioso pianto! O crudel fortuna del nostro bene invidiosa, come hai presto terminato sì felice principio! E tanto più cresce el mio dolore, quanto io vedo li miei crudeli parenti essere stati de ciò sola casone. Lasso! perché prima non uciserono questo mio tristo corpo, della tua morte unico fondamento? O iniquo patre, o pessimi fratelli, ancora sareti dolenti del vostro fallo quando intendereti la misera morte de la vostra già cara Lelia! Deh, volesse Idio, Malatesta mio, che a le tue dolce parole, più tosto celeste che umane, non me fusse piegata! ché tu non saresti morto e io non sarei in tanto dolore quanto me trovo. Deh, perché in tante lacrime e dolore te consumi, o misera Lelia? ben sei vile a non fare, poi che è in tua potestà, che la tua sconsolata anima sequa quella del tuo caro marito e l'altra vita. Serai tu de minor animo che fusse Tisbe, che se dette la morte cum la propria spada che uccise il suo amante Piramo al fonte del gelso, per la cui pietà il bianco fructo de l'arbore in colore di sangue se converse? e che fosse Fillis, che al tronco de l'arbore per il suo amato Demofonte se privò de vita? Su adunque animosamente e, ponendo fine a' toi tormenti, non elegere altra morte, benché cruda, che sia stata quella del tuo Malatesta —.</p>
            <p>E cum queste parole, cum le tremule e stanche mano sogliendoli il stretto drappo dal collo, fece a quello un lazo e, postoselo a la candida gola, montò sopra uno scanno e, acomandato il capo del panicello a una ferrata finestra de la camera, dixe:</p>
            <p>— Patre crudele e voi iniqui fratelli, viver possiati sempre dolenti doppo la mia morte, e prolonghi Dio gli anni vostri in longa miseria —; e finito queste parole, cum fiero strido, chiamando el suo Malatesta tuttavia, giuso del scanno se lasciò cadere: dove sospesa remanendo, in breve spacio seguì l'anima del suo amato marito.</p>
            <p>La gente, che già era tracta a la casa de Alberto per la furiosa venuta de miser Paulo, pichiando gran pezzo alla porta de quella e non li essendo resposto, alfine, suspicando qualche gran male, l'aprirono per forza: dove entrati, trovarono prima la schiava morta e, cercando poi più oltra, videno cum suo grande orrore e displicenzia la misera Lelia impicata, come è decto, per la gola e Malatesta nel lecto morto. Del che cum grandissimo pianto dolendose e accusando tanta crudeltate, la cativa fama, como è usanza, penetrò subito alle orechie di suoi coniuncti e maxime de Alberto; el quale venendo senza indusia a Bologna cum li figliuoli e certi suoi amici pieno de dolore e de mala voluntà, tutta la terra fu tumultuosamente in arme per li multi parenti de queste due potente famiglie. De che fu forza a miser Paulo fugirsene cum uno suo figliuolo nominato Egano; e gli altri dui suoi figliuoli furono presi e per le civile lege crudelmente decapitati, e in eterno exilio miser Paulo posto.</p>
            <p>E li morti amanti e sposi ultimamente, cum gran pianto de tutta la citade, nella chiesia de San Jacobo di Carbonesi furono posti in un sepulcro marmoreo, cum queste parole signato:</p>
            <lg type="non-definito">
               <l rend="sc">CHI SE AMÒ PIÙ CHE LA SUA VITA IN TERRA</l>
               <l rend="sc">I NERVI E L'OSSE SUA QUI DENTRO SERRA.</l>
            </lg>
            <p>Senza aspectar altro invito, magnanimo principe e caro signor mio, non essendose per ancora asciutte le venute lacrime agli occhii de li auscultanti per la narrata novella, pietosamente da tutti auscultata, fu vituperato assai miser Paulo che tanto crudamente ne l'amoroso sangue se avea tinto le mane, facendo sopra ciò molti e vari rasonamenti pieni de moralità ed exempli. E a questo posto fine, madonna Magdalena, figliuola cara del conte e consorte del generoso Guidantonio Lambertino, giovene de virtù e laudevoli costumi quanto altra de' suoi anni de la nostra cità decorata, demostrandose, come è sua natura, de dolce aspecto, sotto ventilante velo sopra belli capilli cum maestrevole mano aconcio, dixe:</p>
            <p>— Magnifico patre e voi amplissime persone, s'el ve piace, io narrarò uno altro amoroso caso, essendome recordato per quello ha recitato madonna mia genetrice: che non meno che 'l suo pietoso fia —.</p>
            <p>La cui offerta essendo lietamente acceptata, cusì dolcemente incominciò.</p>
         </div1>
         <div1 type="novella">
            <head n="Novella X">NOVELLA X</head>
            <argument>
               <p rend="italic">Bonifacio di Hieremei, trovato ascoso da li fratelli de Imelda di Lambertaci in casa loro, è ucciso: e lei per doglia, trovandolo sepulto e suzzandoli la piaga del core, finisse la sua vita; donde ne succedeno sanguinolente battaglie.</p>
            </argument>
            <p>Sapere dovete, benigno patre, pietose donne e voi generosi gentilomini che, essendo io fanciulla, auditte dire a la commendabile memoria del mio avo paterno che, essendo lui in exilio a Firenci, cità nobilissima, col prestantissimo messer Antonio Galeaz di Bentivogli nostro parente, per la potenzia della famiglia de' Canetuli, nella nostra citade alora magnifica e grande, a la presenzia de certi excellentissimi omini parlanti de memorabili effecti li narrò che, regnante Teodoxio imperatore secundo, forno in la nostra cità due potente ed excelse famiglie, cioè Lambertacci e Hieremei, gubernatrice la nostra inclita patria; e che essendo in la famiglia di Hieremei uno bello giovene nominato Bonifacio, figliuolo de miser Hieremia di Hieremei, cavaliero prestantissimo, epso giovene, per le inevitabile force de Amore, oltra modo de una bellissima figliuola nominata Imelda, già de miser Rodaldo di Lambertacci, cavaliero de gran valore, se fece fidele amante, e lei di lui, in modo che, l'uno de l'altro infiammandose de amoroso foco, de piacerse se ingegnavano. Di che Amore ingrato avendo dilecto, li concedette il tempo, el luoco e il modo che insieme a una certa finestra se conduxero a parlare; nel quale parlamento la giovene, doppo molte parole, li dette il modo de trovarse cum lei la sequente nocte. La quale venuta, Bonifacio cum gran sollicitudine entrò in casa de l'amata giovene; ma questo non puòte fare tanto queto e secreto, che non fusse da li fratelli de lei persentito. I quali, già incrudeliti e mal disposti per essere di lui zelosi devenuti per il continuo passare de Bonifacio avanti la loro casa, non prima el videno nascosto che senza altro consiglio il preseno; e uno di loro, più degli altri impaciente e furioso, li dette de uno coltello nel pecto e passolli cum larga piaga el core: per la quale ferrita subitamente moritte; il che parendo a epsi fratelli mal facto, e già pentiti e dolenti per avere commesso sì facinoroso effecto, alfine, examinato i futuri periculi, concluseno tra loro de tenere ascoso la cosa e sepelirlo secretamente: e cussì in casa loro in luoco assai remotto el fecero. Poi, la matina sequente, avanti giorno montati a cavallo, per alquanti giorni uscirono fuori della terra, minaciando la sconsolata sorella de crudel morte se alcuna cosa dicesse mai: il perché non avevano potuto far el facto tanto secreto de pigliarlo, che epsa non l'avesse sentito. La quale stata alquanto doppo la loro partenza cum zelosi pensieri, alfine se misse tutta tremibonda e di paura piena a cercare la casa, se il suo Bonifacio vedea, dubitando più presto imperò trovarlo morto che vivo, per il rigido aspecto e crude parole de' fratelli. E cusì cercandolo, non restava pian piano per nome chiamarlo; e visto da inde a poco uno rioletto de sangue, seguendo quello, pervenne dove era stato sepulto: dove, trovando il terreno remosso, se pose genochioni sopra quello e, cum ardenti suspiri e angosciose lacrime, cominciò cum le feminile unglie a removerlo: e tanto fece che pervenne al morto amante. Il quale visto, cum summissa voce e singulti, per tema non essere sentita, ancora che già per doglia fosse como del naturale sentimento uscita, cominciò a piangere e a dire:</p>
            <p>— Oimè misera e in mal puncto al mondo nata! quale di me al mondo fu mai più dolente e trista? —</p>
            <p>E cum queste parole mettendosi le mane ne' biondi capelli, li cominciò cum crudo modo a strazzare e a percoterse alcuna volta cum le mane il suo bel viso già mortificato e bagnando delle sue lacrime el candido pecto, non restava de dire:</p>
            <p>— Caro Bonifacio, o dolce riposo de l'anima mia tapina, lasso! come saguratamente te vedo finito! —</p>
            <p>E tuttavia, cum queste parole, nettandoli cum uno fazoletto la sanguinosa piaga, basiava infinite volte la fronte, gli occhii e 'l suo freddo viso, e poi diceva:</p>
            <p>— Ahi, crudelissimi fratelli, privi de pietate! come potesti vui suffrire uccidere sì grazioso giovene? Ahi, come potesti in tanta belleza, de digni costumi e virtù piena, incrudelire? Che averesti facto voi a chi me avesse avuto in odio, finché aveti ucciso colui che più che se stesso me amava? Almeno avesti usata questa pietà, de averme cum quel medesimo coltello passato el tristo core, acciò che in un medesimo tempo avesti terminati li nostri amorosi disii! Oimè sconsolata! che vita fia la mia remanendo senza te viva? Quale dolore, quale angosia mai fu per alcuna misera sentita simigliante a la mia? Certo, per porre fine a' mei dolori, conviene che l'anima mia sequa la tua, e che queste mie bellezze e gli occhii ora lacrimosi, in cui solevi spechiarte e che tanto già te piacqueno, quivi in una medesima sepultura nelle tue brazza remangano —.</p>
            <p>E decte queste parole, tolse certo veneno el quale suo patre, potentissimo citadino, e li fratelli tenevano per potere combattere cum sinistri culpi de fortuna (dalla quale forno molte volte assaliti, come capi de parte nella nostra cità e odiati da multi citadini de quella): e quello distemperato, il pose nella mortal ferrita del morto amante, dicendo:</p>
            <p>— O omicidiali fratelli, scicienti de l'amoroso sangue, oggi perderete la vostra sorella, che da vostro padre ne l'extremo de sua vita per special cura ve fu tanto commendata, essendo morta la mia cara matre. Quale meglio sarebbe stato, quando scaricò el mio fructo in terra, cum lei alora fusse finita! ché ora non sentirei el mortal dolore ch'io sento —.</p>
            <p>E finite queste flebile parole, pose la boca sopra la ferrita; la quale cum fiero animo suzando, dicea:</p>
            <p>— Ahi, quanto è suave questo liquore che viene dal tuo vulnerato core, unica speranza de l'anima mia, dal quale sopra ogni altra cosa del mondo fui amata! —</p>
            <p>Né stette guari tempo in quel parlare, che 'l suo dolorato core fu in tal modo da quel veneno offeso che l'anima abandonò il misero corpo, remanendo sopra il pecto del morto amante finita.</p>
            <p>Or, come è costume de la fortuna, subita reportatrice de' mali, questo grave e inaudito accidente fu persentito: dove se existima ne causasseno le sedizione civile (e forse più facilmente per essere, cum aderenzia de tutta la cità, queste due famiglie l'una ghelfa e l'altra ghibilina); per la quale sedizioni tutte le bolognese strate de civil sangue se bagnarono, e la parte de' Lambertazzi fu superata, cum vintemilia e 12 citadini posta in eterno exilio, come appare ne l'archivo della illustre cità nostra. I quali, nel tempo de la loro caciata, retrovandose cum l'arme sanguinate in mano, parte de Romagna e parte de Toscana valorosamente occuparono: dove oggidì ancora li loro successori se trovano cum ereditario nome de l'expulse famiglie.</p>
            <p>Pietose lacrime, excelso signor mio, resurgerono per il sanguinoso caso da la nobilissima giovene narrato; e quelle passando in compagnia de dolore, fu decto lietamente che la nostra inclita cità li soi celesti influxi avea passato de sedizione civile e guerre intestine ed externe, essendo molto tempo, senza alcuno mutamento e travaglio avere, la dolce e ociosa pace fruita, grazia de Dio e de l'optimo governo e prudentissimo consiglio de' nostri dignissimi senatori. Ed essendo poi da alcuni arguito, non derogando però al patricio consiglio, el riposo e quiete de Italia esserne stato fondamento assai, cum ciò sia che, quando epsa è da arme e da colpi de fortuna travagliata, la nostra citade, come precipua piaza e unico emporio de Italia, è sempre da varii effecti e da diverse oppressione combatuta, fu concluso finalmente che, oltra la clemenzia di cieli ed el sapiente governo de' nostri senatori, el tribuire speciale onoranza a la gloriosa famiglia di Bentivogli sia stato ed essere di presente casone della nostra tranquillità felice.</p>
            <p>Lo egregio fisico del conte, maestro Pietro Andrea Morsiano, uomo per la sua etate disciplinato assai e de la fisicale virtù quanto altro pieno d'anni docto ed erudito, dixe cum vive parole e gesto reverente:</p>
            <p>— Deh, lassiamo ad altro tempo quisti lacrimabili accidenti, che più presto noglia che aiuto ne porgeno a nui bibenti l'aqua del bagno, la quale non tristeza ma festa e piacere vole e desidera; ma seguitiamo del nostro novellare il festevole principio. Intendereti adunque uno secreto non manco pietoso che piacevole de la fortuna, seguito ne le nostre parte de Flamminia per opera de uno soldato: la quale prima indiscreta, poi alfine, come intendereti, fu de laude degna.</p>
         </div1>
         <div1 type="novella">
            <head n="Novella XI">NOVELLA XI</head>
            <argument>
               <p rend="italic">Rosello, omo de arme, rubba a dui peregrini una figliuola vestita da uomo per ragazo, poi cognoscendola la piglia per moglie e, venendo cum lei da Roma, la lassa per morta; e lui prendendo un'altra moglie, retorna la prima e lassa la secunda; e lui morendo, epsa se fa monaca de sancta Clara.</p>
            </argument>
            <p>Quando in la nostra terra de Bagnara del distrecto de Imola, clarissima brigata, dimorava, nel tempo de la insignita memoria del valoroso signor Guidazzo di Manfredi, da tutti li populi de la Flamminia per sua justizia e liberalitate non poco amato, e per essere stato lui in opera d'arme tanto strenuo e fidele quanto altro duca de armati recordare se possa, se partie de l'ultime parte de Fiandra dui fiamenghi, marito e moglie, per andare a Roma per loro divozione; e seco avevano una sua bellissima figliuola nominata Maria, di etate de 14 anni, in abito de uomo vestita, adziò non fusse la sua virginitate contaminata.</p>
            <p>E nelle parte de Flamminia arivando, fra Imola e Faenza, presso a duo miglia de Castello Bolognese, in luoco chiamato San Lazaro, luoco alquanto obscuro, se obviarono in tre omini d'arme del dicto signor Guidazzo, che a Bagnara dimoravano. Di quali uno chiamato Rosello, uomo audace e bellicoso, venendoli balestrato gli occhii nel viso de la giovene, dixe a li compagni:</p>
            <p>— Questo sarebbe uno acto pagio! —</p>
            <p>Pur, seguitando el loro camino ed essendo dilungati circa megio miglio, dixe verso quilli:</p>
            <p>— Per certo io voglio tornare a rapire quello pagio a li peregrini, perché me piace tanto che, se io el lassasse andare, contento non sarebbe giamai —.</p>
            <p>Questo deliberato, tornò a drieto e tolse la figliuola a li peregrini; li quali, vedendola furare, cum flebil parole in loro lingua se recomandavano a Rosello che gliela volesse restituire. Il quale, non curando de' loro pianti, essendo disposto seguire il suo fermo intendimento, il pose in groppa del suo cavallo e, battendolo de speroni, se ne tornò da li compagni che lo aspectavano. Or costore, vedendo questo giovinetto e in lui belleza, costumi e bona indole afigurando, uno poco de invidia nel secreto ne ebbeno, non essendo però senza pietade verso li tribulati peregrini, che aveano perduto questo suo figliuolo, e dixeno verso Rosello:</p>
            <p>— Certo tu hai crudele errore commesso, del quale ancora ne potressemo gravissima penitenzia avere: la quale prometterebbe Idio, avendo come sicarii depredato li suoi servi peregrini e violata la loro divozione —.</p>
            <p>Per queste parole costui stette alquanto perplexo, cum pensiero de restituire la furata giovinetta a li peregrini, li quali retornavano indrieto per reaverla percotendose cum le mane el viso e 'l pecto, e porgendo a Dio devoti preghi ponesse in core al robatore che la loro figliuola glie restituisse. Ma Rosello, fermo pur nel suo crudo pensiero, quanto più mirava costei tanto più li piaceva, dicendo:</p>
            <p>— Dipoi m'è venuto facto de avere tolto questo pagio, io el voglio per me: ché qualunca degno capitanio ne sarebbe onorato —.</p>
            <p>Li compagni alora resposeno, vedendose drieto li dolorati peregrini adimandanti la figliuola:</p>
            <p>— Rossello, per te né per nui fa questo pagio: ché sapendo il signore per che via l'abiamo, ne farà tutti morire —.</p>
            <p>Per queste parole né per altre de periculo nunziatrice Rosello de rendere la giovene a pietate se movea: anci più nel suo proponimento se confirmava, dicendo:</p>
            <p>— Io farò ben che a quisti zaltroni non virà voglia de seguirme —.</p>
            <p>E decte queste parole, volse il cavallo indrieto ed evaginando iracondamente la spada e galuppando cum la fanciulla in groppa verso li peregrini, epsi se spaventarono e, retornando indrieto, se gettarono in uno fosso di pruni e di spini folto per asconderse: ove le mani e tutto il viso se straciarono. E la rapita figliuola, piangendo, dicea in sua fiandresca lingua al patre e a la matre che avesseno pazienzia e che se imboscasserono, se non che sarebbeno da costui ucisi. Or giunto quivi Rosello, cum furioso aspecto e parole minatrice dixe:</p>
            <p>— Sozzi zaltroni, dove seti voi? ché, per sancto Antonio di Viena, se più drieto me venite io ve levarò il capo da le spalle! —</p>
            <p>E li miseri peregrini, fra le spinose fronde sforzandose de stare per tema de la morte ascosti, non potevano fare che 'l loro viso de amare lacrime, da spessi singliotti acompagnate, non rigasseno. E la figliuola, spaventata per la pietate de' suoi parenti e per vederse a male partito, recominciò il doloroso pianto dicendo in italica lingua, ché altro non sapeva: — Bon miser, bon meser! —; e poi in lingua sua a li suoi tribulati genitori che remanesseno cum Dio e che più non li venissero drieto; ma che, a la retornata sua da Roma, loro dimorassono qualchi dì per quel paese: dove ella, stando vigilante, a casa seco se ne tornarebbe. Li sconsolati peregrini per le audite parole de la figliuola se confortarono alquanto, deliberandose cusì fare poi che altro non potevano.</p>
            <p>Facto questo insulto cum minatorie parole, Rosello se ne tornò a li compagni, li quali li venivano drieto pian piano adziò che più inconveniente non commetesse; e cum lui facendo certamento de parole de li peregrini, pervenero a Imola. E, giunti a l'ostaria, Rosello pose la tribulata giovene in una camera, accenandoli che più non piagnesse, ché da lui averebbe bona compagnia; e disse a l'osto li desse mangiare e bere e cusì fece, e lui cum li suoi compagni andarono a fornirse de quello per che erano ivi venuti. Forniti che furono, retornarono a l'ospicio; cum la rapita giovene montarono a cavallo, e se ne veneno a Bagnara a' loro alogiamenti. E li meschini peregrini, de la unica sua figliuola orbati, pieni d'affanno e di dolore a Roma se ne andarono, non solo agli omini ma a le insensate pietre il suo infortunio lacrimosamente narrando.</p>
            <p>Né passarono multi giorni che, cognoscendo Rosello il suo pagio de egregio spirto e de boni costumi, lo fece a lo italico modo vestire politamente de cipone, de zornea, de calze a la manfreda divisa e cum le stringhe a le braze, in modo che parea uno legiadro scudiero. Né li era dal suo patrone imposto cosa che possibile li fusse, che optimamente nol facesse: del che Rosello summamente ne pigliava piacere. E facto sempre quello avea a fare, non essendo il patrone in casa né altri che lo potesse vedere, se poneva genochioni e dicea il fructuoso officio de la Regina del cielo, optimamente sapendo legere uno suo libretto che seco avea. E cusì per questa spirituale operazione e per l'altre faceva in servicio del patrone, in pochi giorni prese una generale benivolenzia de tutta Bagnara e specialmente de mio patre, vedendolo uomo spirituale e cum li religiosi de la nostra chiesia spesso ne' festivi giorni cantare li divini officii: del che mio patre, avendo gran piacere, per carità spesso el recomandava al patrone, quantunque non bisognasse, perché ogni giorno l'avea più caro.</p>
            <p>Or advenne fra un certo tempo che, existendo alquanti omini de arme de valore avanti la porta del castello a rasonare de varie cose, uno de loro, il cui nome era Millimatti, guardando da capo a piedi a questo pagio che stava drieto al patrone reverente, dixe:</p>
            <p>— Rosello, questo tuo pagio pare femina e cusì il credo, perché ha le gambe de donna —.</p>
            <p>A le cui parole la giovene, venendo alquanto rossa, non perché il parlare intendesse, ma temendo non essere per femina cognosciuta, sospectosa dimorava; Rosello, notando le porte parole né respondendo a quelle, entrò in altro parlamento. Venuto adonque la sera e giunta l'ora de prendere li nocturni reposi, essendo Rosello in camera e recordandose de le audite parole de Millimatti, deliberò de quelle vedere l'effecto: onde, come la giovene l'ebbe discalciato, glie fece subito intendere cum cenni che ella ancora se discalzasse. Costei intendendo questo comandamento e parendoli rigido e strano, glie cominciò a battere il core, perché mai se era discalciata né ita prima a lecto del patrone né ancora cum lume, adziò cognosciuta non fusse.</p>
            <p>E facendo lei pur vista de non intendere e stando in farseto e mostrando cum discreta aptitudine el maghetto di stoppa che avea facto a modo de una bona gorga de falcone, dove natura venne manca al sexo feminile, per questo Rosello non mancava che cum cenni e cum parole non recapitulasse che costei se discalciasse. La quale vedendo l'essere feminino più nascondere non potere venendoli le lacrime agli occhii, se gettò genochioni a terra e, cum le braza in croce, dimandando mercede in suo idioma, glie manifestò cum onesti nuti e acti lei essere femina e non uomo. La quale cosa vedendo Rosello e tutto de pietate accendendose, la fece levare in piedi; e stando fra sé per grandissima amirazione suspeso, e non senza stimuli mentali de l'umana fragilitade, e mirando cum acuto occhio costei e vedendola vaga e gli occhii suoi belli de onestà pieni, li capilli anellati e biondi, ed el candido viso de cremisino mescolato, e le dolce acoglienzie e legiadre maniere, deliberò in emendazione del suo fallo prenderla per cara donna. E lassatola stare, e confortatola benignamente non avesse timore e che a suo piacere andasse a dormire, venuta la matina, a bona otta la menò a casa de una discreta e onesta donna, nominata madonna Joanna di Brighenti, a cui ella quanto l'anima sua propria recomandò. Facto questo, andò per mio patre che era sartore a la botega e feceli fare una camura e uno bel vestito e l'altre cose opportune a l'abito donnesco; e lasciolli crescere li capilli: i quali cresciuti, e cum fatica inteso lei essere nominata Maria, onorevolmente la prese per moglie. Il che inteso per la terra, fu epsa tutta piena de festa e de amirazione.</p>
            <p>In questo megio, essendo il patre e la matre già andati a Roma e indrieto retornando, in diversi luochi, come piacque a Dio, secundo che fu poi decto a Rosello e a la moglie, morirono.</p>
            <p>Or stando costoro insieme come cari coniuncti, Maria, stimolata dal divino timore, essendo già instructa assai de la italica lingua, confortò Rosello volesse dimettere lo exercizio militare, quantunque fusse degno, e per più riposo darse al vivere civile; e cusì costui, compiacendo la donna, vendette arme e cavalli e se transferitte a Bologna a stare in su la piacetta de San Michele da Lebroxete: dove fra li denari avea e la virtute de la donna, la quale de cusire era optima maestra, viveano secundo la loro condizione onorevolmente.</p>
            <p>E cusì ne la copulata fede onestamente dimorando, disse la donna in questa forma un giorno al marito:</p>
            <p>— Rosello, dipoi tu me rapisti a li cari mei parenti, giamai del pecto la pietate de loro s'è partita, considerando che più presto riposo che affanno le loro membra rechedevano. Solo per me, trista feminella, che li era unica figliuola, de le nostre ultime parte per andare a Roma se partirono, adziò cum loro vedesse la sancta effigie del nostro Salvatore, che ancora mediante i nostri justi effecti nelli eterni regni speramo da vedere. Di che sono morti senza effecto de la loro e mia speranza de più in questo mondo vederce, or a la voluntà de Dio non contradire ma concordare ze dobiamo. Io averei grandissima consolazione visitare quella alma citade de Roma, quando in piacere te fusse, per discarico de la mia conscienzia; e quando molesto troppo non te fosse, senza te andare non vorei: ond'io te prego per il nostro matrimoniale amore vogli essere contento; e come più presto sia, concedendolo Idio, tanto l'averò più grato —.</p>
            <p>Queste exortatrice parole teneramente pigarono il marito de compiacerla, e a lei rispose essere non manco disposto che parato andare. E cusì al novo giorno, senza più intervallo, se posino in camino e andarono a Roma; donde retornando, ed essendo già tre giornate delungati, la donna se infirmò de gravissima infirmitate: la quale durandoli molti giorni, indubitatamente morta de dì in dì era iudicata. Il che dolendo oltra modo al marito, perché amava la moglie senza fine, deliberò per suo manco affanno, per non vedere la sua vicina morte, partirse, credendo per ogni modo non dovesse passare l'altro giorno seguente che quella avesse a morire, avendo già la parola e ogni sentimento perduto.</p>
            <p>E cusì facendo il dovere a l'osto e lassandoli ancora denari per farla sepellire, al novo giorno se partì e venne a casa a Bologna; dove stato circa sei mesi, essendoli già referito essere morta la moglie, ne prese un'altra. La quale il dì nuptiale avendo menata e facendo festa, come vòlse Idio, la moglie lassata per morta, essendo liberata, se ne venne a Bologna a casa del marito: e volendo entrare dentro, non fu lassata; e domandando che ivi stava e che festa era quella se li faceva, fulli risposto che lì dimorava Rosello, che avea menato moglie. Odendo questo costei, tutta piena de dolore e de maraviglia, vòlse audacemente entrare in casa: donde essendo spenta indrieto e dettoli che se andasse cum Dio (essendo creduto fusse qualche parabolana, perché era vestita a modo peregrina), fra sé dicea:</p>
            <p>— Or che cosa è questa? Sarebbe mai nova lege venuta, che uno uomo potesse prendere doe moglie? —</p>
            <p>Onde pregando cum tutte le forze del core chi li vetava l'entrare in casa che li chiamasse per l'amore de Dio un poco il patrone de la casa, al quale avea bisogno de parlare, ben circa quatro volte prima che volesse venire fu chiamato, essendo per la nuptiale festa occupato; pur a l'ultimo venendo glie disse: — Che ho io a fare cum zaltroni? —</p>
            <p>E venuto a costei disse:</p>
            <p>— Che vòi? —</p>
            <p>Lei rispose, alzando in suso el capèllo avea in capo:</p>
            <p>— Non me cognosci tu? Io sono Maria. Che cosa è questa? tu hai preso cum tanta festa un'altra moglie? Come può essere questo, ch'el sarebbe contra le divine e umane lege? —</p>
            <p>A queste parole rafigurando la moglie, e credendo che fusse qualche malegno spirto che la sua forma avesse sumpta, subito se fece il victorioso segno de la croce.</p>
            <p>Alora ella disse:</p>
            <p>— Rosello, non te signare, ché io non sono ombra né maligno spirto, ma persona viva. L'è piaciuto a Dio e a la sua gloriosa madre ch'io sia guarita, come me vidi —.</p>
            <p>— Or sei tu Maria? — disse Rosello.</p>
            <p>— Sì sono, te dico —.</p>
            <p>E senza più recapitulare altro, Rosello l'abraciò prendendola alegramente per mano; ed entrando in casa, salirono la scala e andarono dove era la nova sposa cum molta gente, che danzavano. Giunto quivi Rosello cun la trovata moglie, fece restare li suoni e il danzare e, drizando il viso verso li parenti de la sposa, dixe in questa forma:</p>
            <p>— Brigata, fa circa sei mesi che, essendo cum multi preghi stretto da l'altra mia donna d'andare per sua devozione a Roma e andato là e a drieto retornando, epsa fu assalita da gravissima infirmità, in modo tale che per non vedere la sua morte, essendo in lei già ogni spirito e sentimento quasi perduto, me partitte. Onde giunto poi qui a casa e dimorato pochi giorni, me fu decto e affirmato lei essere morta e sepelita; dove per mio governo e per due mei fanciulli che di lei me sono restati ho preso cum mia gran consolazione questa altra moglie, credendo indubitatamente la prima essere morta: la quale ha Idio, de tutte le cose optimo proveditore, per grazia liberata. E oggi per dimostrare i fructi de la sua bontade, adziò che disgraziatamente contra la sua lege non faciamo, ne ha renduta la dilecta mia consorte, che quivi vedeti presso me in la vostra presenzia; sì che, de la novella sposa cari parenti, essendo questo volontà divina, a vostro piacere ne remenate epsa a casa: a cui pregaremo Dio che presti più lieta sorte —.</p>
            <p>La brigata e specialmente li parenti de la sposa, pieni de maraviglia per le vedute e odite cose, usando quelle oppurtune parole che li parvono conveniente a la materia, doppo la cena se ne remenarono la sposa tutta sconsolata, maladicendo lei e la sua disgrazia e dicendo che almeno fusse stato ancora octo giorni a retornare l'altra donna, acciò lei compita sposa se potesse dire.</p>
            <p>Or vivendo Rosello pacificamente cun questa sua donna, circa tre anni doppo la sua tornata se moritte e la donna rimase vedoa; ove per suo sustentamento e di figliuoli assiduamente lavorando e de legere a fanciulle insignando, advenne che solo uno figliuolo li restò: il quale, desiderando essere ne l'onorato collegio de' notari posto, se pose sotto la disciplina de miser Nicolò Scarduino, causidico intelligente. Il quale, come piacqua a Dio, considerando le cose terrene essere caduce e transitorie, sé fece religioso, la moglie, li figliuoli e figliuole cum una sua fantesca, e sieco il discipulo, figliuolo de questa donna Maria vedoa. La quale, vedendose privata de l'unico suo figliuolo che dovea de la sua vichieza essere fermissimo substentaculo, se fecie monaca nel divo monastero de sancta Clara del Corpo de Cristo, dove oggidì ancora vive, narrando a chi vole sapere tutti quisti suoi veri accidenti.</p>
            <p>Pòrto debite laude, illustrissimo mio signore, a la narrata novella e a la virtù del prudente soldato (quantunque lunga), uno probatissimo e piacevole uomo aretino, il cui nome fu maestro Cristoforo di Francuzzi, de le arte liberale doctore egregio, degno de commendazione assai e piacevole molto, disse:</p>
            <p>— El dice il vero questo egregio fisico, che questo luoco vuole riso e non lacrime. E però io ve voglio, in augumento de le laude de la virtù del soldato e a confusione de uno inonesto religioso, uno piacevole caso contare quasi simile a questo abiamo audito, che ne la mente me occorre; il quale non fia cusì prolixo come son stati li accidenti di Rosello e di Maria, che più benivolenzia averebbe presso la sposa consequita se la sua tornata qualchi giorni avesse diferrita, adciò al sponsalicio avesse dato compimento —.</p>
            <p>La brigata queste parole audendo e cum ridente boca existendo silenti, maestro Cristoforo incominciò a dire.</p>
         </div1>
         <div1 type="novella">
            <head n="Novella XII">NOVELLA XII</head>
            <argument>
               <p rend="italic">Certi gioveni da Arecio menano uno suo compagno in abito feminile a Monte San Savino a danzare, e il priore de' frati de sancto Augustino se inamora: dove remane vituperato.</p>
            </argument>
            <p>Spectatissimi gentilomini, eravamo certi gioveni aretini tutti piacevoli e gentili, che usavamo per nostro diporto e refrigerio andare alcuna volta nel nostro contado a certe feste che se li fano. Di che, partendoce da Arezzo da mezo agosto e andando a Monte San Savino, dove se fa la festa de la Regina del cielo e correse uno palio cum cavalle, e doppo dexenare se danza sopra una bella piazza del castello, fino quasi a l'occaso del sole, da gioveni e damiselle de quello luoco e delle circunstanzie certi prezii nobili e belli, menamo cum nui uno nostro compagno prete di etate circa de 16 anni, piacevole, virtuoso, faceto e molto legiadro, nominato ser Francesco di Ludomero. Il quale essendo di tal forma da Dio dotato che, chi in fazia gli guardava, veder gli parea una bellissima dongiella, il facèmo a una gentil donna fiorentina ornare di camura di seta, de camicia, di calce e di capo alla conciatura muliebre fiorentina, in modo tale che fra l'abito e il parlare feminile parea propriamente una giovene del paradiso uscita. Onde, giunto epso cussì ornato cum nui al luoco ove se danzava e fatto gentile reverenzia a tutte le persone de la festa, fu posto a sedere subitamente in luoco onorevole fra l'altre donne; ed essendo la sua bellezza tanta, come avete inteso, in lui come in cosa miracolosa erano drizati tutti gli occhii degli omini e de le donne de la festa, e in modo tale che non se potevano saciare de mirare e contemplare l'angelica sua fazza e li suoi onesti portamenti e gentili costumi. E già inamorati de lui alcuni gioveni, l'uno a prova de l'altro se sforzavano de danzare sieco: e tanto più quanto epso, più che donna alcuna de la festa, danzava a la toscana legiadramente.</p>
            <p>È nella piazza de dicto luoco uno tempio dove abitano li frati conventuali de sancto Augustino: nel quale essendo alora priore uno frate assai brighente; nominato frate Puzzo, era venuto a vedere la danzosa festa. Dove vedendo questo nostro compagno sì bello e adorno, e credendo che fusse femina, subito di lui oltra modo se fu inamorato, parendoli, dipoi che nacque, non avere mai visto più bella cosa al mondo. E intendendo lui questa giovene essere venuta da Arezzo in compagnia de certi gioveni aretini, ed essendo uno de nui suo domestico, se li acostò e dixe:</p>
            <p>— Chi è quella giovene fiorentina che balla sì pelegrinamente? —</p>
            <p>El nostro compagno respose:</p>
            <p>— Perché adimandate questo? —</p>
            <p>Dixe il frate:</p>
            <p>— Perché è una legiadra creatura, e molto me piace le sue maniere —.</p>
            <p>Comprehendendo el nostro compagno, per il dimandare del frate e per el continuo guardare, lui avere perso el scapellario, dixe:</p>
            <p>— Ella è in nostra compagnia, e sì l'abbiamo menata da Arezzo qui a la festa —.</p>
            <p>Dimandando ancora il frate se era sua parente, rispose el compagno nostro:</p>
            <p>— Basta, non dimandate più inanci. Se voi voleti cosa alcuna da me ch'io possa presso lei, chedeti come vi fusse figliuolo —.</p>
            <p>Respose questo frate:</p>
            <p>— Io te ringrazio. Ma perché sempre te ho voluto grandissimo bene e in te avuto fede assai, io te parlerò da domestico e vero amico. Le bellezze de questa vostra giovene me piaceno tanto che tutto ardo del suo amore, e tanto più quanto l'abito ho in dosso me strenge celare e come in fornace ardente premere la improvista e consumante fiamma: onde non so che debbia fare, perciò che da uno lato l'onestate me reprehende, da l'altro lato le inevitabile saette del figlio di Plutone me pungono sobvenire al torchiato core e provare la fortuna de questo sì dolce e acceso amore. Constrecto donca da tanta forza, a quale no 'l fortissimo Sansone, no 'l sanctissimo David, no 'l sapientissimo Salamone poterono resistere, io debile fraticello non comperabile a quelle cime de omini (non te scandalizare per Dio, fratel caro) te manifesto fiducialmente il mio destino: soccorime, ahimè, moro, ardo, me struggio! Per tua mezanitade voluntiera farei intendere a questa giovene il grande bene li voglio; unde se a te piacesse, dipoi tu me sei offerto, recomandarmeli e presentarli una mia lettera, el me sarebbe tanto grato che, fin durasse la mia vita, te sarei in sempiterno schiavo —.</p>
            <p>Questo nostro compagno, intendendo questo parlare, ne l'animo suo per futuro solazo ne ebbe piacere e rispose:</p>
            <p>— Miser, io el farò. Scriveti una litterina presto, perché siamo per partire, avisandovi che questa giovene sa molto bene scrivere e legere; e portarovi risposta —.</p>
            <p>Il frate, alegrandose de questa offerta, senza induxia se partì da la festa e una litterina in questa forma scripse:</p>
            <p>«Io non me reputo per altro obligato al cielo e a la natura, bellissima giovene da mi sopra tutte le cose del mondo caramente amata, se non perché me ha facto degno de vedere le tue bellezze, più tosto celeste che umane, le quale me piaceno tanto quanto cosa al mondo vedesse giamai, né in cielo trovarse credo. Né te né altra persona del mondo se debbe per niente maravigliare se, quantunca io sia frate e religioso come io sono, arda e brusa nel fuoco del tuo alto amore: perché, come prima te vidi in la festa fra le belle donne comparire, me parve vedere del tuo bel viso orire un secundo sole e obscurarse il primo, pieno de tanta suavitade e beatitudine che ogni mio spirto rempì subitamente, e l'anima col core offuscò nelli toi pensieri; per tal modo che in te e nelle tue gentile virtute per dolceza del mio core pensare resto giamai. E per consolazione de l'amorosa anima ho posto la mano a scriverti questa affectionata litterina, del fervente e cordiale amore te porto significatrice, cum ferma speranza che, per la benignitate che dimostra il tuo generoso aspecto, serà graziosamente recevuta. Ché cusì essendo, pregoti caramente sii contenta essere amata da me, avendoti per unica regina del mio core electa; perché il contrario facendo saresti sola caxone in breve de la mia morte, de la quale poi son certo, essendo tu umana e non di pietra, sempre te dolorebbe: quantunca forsi amante indegno me reputi al tuo valore. Sì che, cara giovene, non potendo resistere a le amorose quadrella, per Dio non sdegnare il mio infinito amore, ché molto te ne priego, dandome risposta grata, la quale cum summo disio aspecto; e a te, da cui ogni mia salute e ogni mio ben procede, me dono e recommando. Che 'l summo Idio, conservandoti salva sempre, te faza verso me pietosa».</p>
            <p>Scripta questa lettera e cum file d'oro sigillata, la dette a questo giovene dicendoli:</p>
            <p>— A la tua prudenzia recommando, quanto io posso, il mio bisogno —.</p>
            <p>Costui, prendendola, dixe di ben fare e, andando per la festa e retrovato nui soi compagni, ce narrò cum suo e nostro piacere l'inamoramento del frate; per la quale cosa, cavando presto la nostra damisella della festa, a fine de avere el piacere a compimento, l'acampagnàmo onorevolmente a casa de uno nostro caro amico; dove giunti e narratoli questo solazo e presentatoli l'amorosa lettera, ne ebbe singular piacere, dicendo lui:</p>
            <p>— Questo fia magiore solazo che ancora avuto abiamo. Ma che è da fare? —</p>
            <p>Resposimo nui ridendo:</p>
            <p>— El se vuole respondere a la recevuta lettera, mostrandoli che non sei giovene da essere inamorata e che già in tutto non hai discaro essere amata da lui, aciò che del tuo amore non se disperi; anci, dandoli uno poco di speranza de epso, li faremo una girlanda del dio Cupido sopra il scapolario a nostro gran piacere portare —.</p>
            <p>E cusì inde, doppo molte parole, ridendo tutti componèmo la risposta e il prete de sua mano in questo modo la scripse:</p>
            <p>«S'el non fusse, miser mio caro, che la mia etate e condizione feminile non comportano reprehensione in voi, che seti uomo de anni e de virtù reverendo, io me dolorebbe assai reprehendendovi non stesse bene né laude fusse a' vostri pari inamoramenti, e temptare le oneste giovene de quelle cose che caro debbono avere più che la propria vita. Ma essendo opportuno a lo umano scrivere de la vostra lettera, da me recevuta, stare paziente, ogni cosa piglio in bona parte, advisandovi però ch'io non sono de quelle forsi che vui credeti legiere di capo. L'è vero che caro se debbe avere essere dilecta da li omini de virtute come voi, perché sempre buono fructo ne può sequire: quantunque in me sia poca facultate e valore e manco bellezze, da vui celeste reputate, ché in questo certo superchio amore ve inganna; ma come se sia, se da mi solo la vostra salute e la vostra felicità procede, sono molto contenta essere amata da vui e non, secondo la vostra electione, regina del vostro core, sempre salvando l'onore e l'onestate mia, la quale ve recommando sopra ogni altra cosa. Che 'l pietoso Idio da ogni male ve difenda e nella via de la virtute voi e io ne guidi sempre».</p>
            <p>Or facto questa risposta, questo nostro compagno la portò al frate: il quale, oltra modo lieto, la prese e lesse e rilesse baciandola mille volte e non sapendo quello far dovea e dimandando a costui se ello credea potesse sperare grazia ne l'amore de la sua amante; e rispondendo sì e no secundo i termini del parlare, sforciandose però de persuaderlo a sequire questo amore, pur alfim li dixe:</p>
            <p>— Meser lo priore, senza più spandere parole, essendovi amico e reputando opera di mercede aiutare chi iace ne l'amoroso fuoco, quando voi vogliate el me basta l'animo, una cum li mei compagni, menare costei a fare collazione cum voi; e pigliarò modo che la lasseremo sola cum la persona vostra —.</p>
            <p>Il frate, oldendo questa cara offerta, per alegreza li gettò le brazze al collo dicendoli:</p>
            <p>— Tu saresti proprio il mio dio —, e offerendoli fine al core.</p>
            <p>— Ben — dixe costui — meser, l'amico se debbe liberamente servire: dicetime pur quello abia a fare a condurla da vui —.</p>
            <p>Respose il frate:</p>
            <p>— Voi vereti domane ed entrarete in chiesia e farete vista de andare vedendo la chiesia e le picture, e dextramente venereti in camera dove sarà ordinato da fare collazione e uno presente de certi belli veli e denari da fare a la giovene —.</p>
            <p>Inde, partito da lui instructo de quello avesse a fare, retornò da nui narrandoci ogni cosa; de che fumo molto lieti, parendoci una ora milli anni essere in facto.</p>
            <p>E venuto il sequente giorno, ordinato a la collazione, ne andàmo cum il prete vestito da donna (che fumo octo gioveni aretini) e, giunti in chiesia e quella mirando e contemplando le soe picture, entràmo in la camera del frate; il quale aspectandoce oltra modo lieto, quando ce vidi ce accolse graziosamente e fecene fare una pollita e buona collezione. Collocionati che fumo, dextramente or l'uno or l'altro ce partimo de la camera e lassiamo la giovene sola col frate; il quale, vedendoci partiti, chiuse pian piano l'usso de la camera dicendo:</p>
            <p>— Bella giovene, questi veli sono tuoi: se belli non sono come meritarebbe la tua gentileza, perdoname, ché voluntiera te li dono insieme cum l'anima mia, come te ho significato per una mia lettera —; e vòlsela baciare.</p>
            <p>E costui, vedendosi solo e farse questo assalto, come instructo e che sapeva far ben l'arte, non volendo essere baciato incominciò a dire:</p>
            <p>— O sciagurata me, dove sono io remasta? dove sono io conducta? che in mal punto nacqui al mondo! Oimè, trista me, in questo modo se soduce le giovene? Mio cognato me ha lassato quivi acciò sia vituperata! —</p>
            <p>E il frate, credendo d'aquietarla, dicea:</p>
            <p>— Anima mia, non te atristare; consolate, se caro hai ch'io viva. Non avere paura, tu sei bene capitata: piglia quisti denari che sono quivi o altra cosa —.</p>
            <p>E volendoli pigliare la mano e tocare il pecto, e costui non volendo, dicea sequendo il suo lamento:</p>
            <p>— Oimè misere, tenite le mane a vui: se mia matre lo sapesse o mei fratelli, io sarebbe morta. Debbo io perdere il mio onore a questo modo, il quale quando risposi a la vostra lettera tanto ve recommandai? —</p>
            <p>Il frate alora incominciò:</p>
            <p>— Chi è quello ch'io odo, cara giovene, dolce speranza de l'amorosa anima? Tu non sei fra luppi né in selva oscura inter le fiere, ma sei in luoco securo e piacevole, presso me che più che la mia vita te amo. Che diresti tu se vedesti uno te avesse in odio, finché a uno il quale senza fin te ama così fai torvo il dilicato viso e angelico volto? E certo tu te doli senza raxone, che procede da pecto ingrato. Tu sei gentile, tu sei de aspecto graziosa, a te per compimento de queste gloriose parte manca d'essere pietosa a l'amore te porto e porterò finch'io viva —.</p>
            <p>E dicendo queste parole aperse le bracia per abraciarlo; e lui, tirandose a dietro, dixe pietosamente:</p>
            <p>— Misere, per Dio lassatime stare, ché troppo ho caro la mia onestate; la quale come io proprio dovresti aver cara, se perfectamente me amasti. Ché, non refrenando in vui questa lasciva voglia, più presto in selva inter le fiere che quivi essere vorei, acciò fusse divorata per non perdere il mio onore: il quale dolcemente ve priego vogliate avere per recomandato, se caro aveti essere amato da me —.</p>
            <p>E il frate recapitulando pur cum preghi il volesse compiacere del suo amore, e costui recusando, e lui infiammato tutto non potendolo cum preghi, doni e promesse grande voltare, il prese e gettolo sopra el lecto. Or epso, vedendose reversato e parendoli tempo de scoprirse, mutò la ficta voce fiorentina in aretina, dicendo:</p>
            <p>— Misere mio, non ve afaticate, ché più segno de uomo me trovo che vui —.</p>
            <p>Il frate maravigliandose e presto chiarire volendose, cum la mano sentì ello essere uomo molto ben fornito; ma, vedendolo bello, e lui tutto sentendose de amore acceso, per sequire il suo disordinato appetito, disse:</p>
            <p>— In bona ora, io non te ho manco caro maschio che femina! —</p>
            <p>Alora il prete, non essendo senza timore, dette presto de li piedi ne l'impudico pecto al frate, e saltò gioso del lecto e dixe:</p>
            <p>— Deh frate, vatte impica per la gola! O sfrenata voglia, o appetito disordinato de frate, quanto sei degno de eterna vituperazione! Chi averebbe mai creduto sotto quello tuo sancto abito, gloria de la cristiana religione, a tanta sceleragine te fussi inducto? Chi avrebbe existimato, essendo tu maestro e preceptore de quel luoco, non voglio dire te pentissi del primo appetito, ma tu argomentassi el nefando peccato volere gustare per il quale fu Sodoma e Gomora miraculosamente combusta? O spirto diabolico, o pecto profano, come potesti suffrire la tua sacra professione violare? Come non se move el cielo a punire in tal modo el tuo sacrilegio, che tu abii a essere spechio de affanno ed exemplo de dolore agli altri cativi e scelerati frati? Ma certo, quanto me serà possibile, questo tuo puzulente appetito cum damno e vergogna fia manifesto —.</p>
            <p>Eravamo tuttavia nui altri compagni poco dilungi da la camera de' schernito frate e, sentendo questionare il prete vestito da femina, coresemo ridendo dentro la camera e dicendo:</p>
            <p>— Che è questo, miser lo priore, che avete voi? —</p>
            <p>Il quale tutto vergognoso dixe:</p>
            <p>— Dipoi che giuntato me avete, pregovi per l'amore de Dio diciate nulla; e se cosa alcuna voleti da me, adimandate —.</p>
            <p>Noi dixeno de farlo voluntiera; ma come &lt;fumo&gt; fuori de lì sarebbemo crepati se questa facecia avessemo tenuta occulta: ove apertamente a ogni omo de la terra la contàmo. La quale entesa, subito fu caciato del convento cum suo gran vituperio e vergogna; e noi se ne tornàmo pieni de piacere e riso ad Arezzo, lassando in Monte San Savino piacevole memoria, per la consequita facecia, de nui e del prete: il quale ancora vive optimo sacerdote faceto e cantore perfecto.</p>
            <p>Non senza sentenziose parole, excelso principe fu posto fine a le rise de l'audita facecia, essendo vituperato l'opera e la conscienzia del frate; e cum laude augumentato la virtute del soldato singularmente, uno nostro gentilomo, nominato Jacobo da Saliceto, d'antiqua nazione e per excellente virtù nobilissima, uomo de fiero ingegno, libero e piacevole più che altro, e sororio del nostro conte, essendo stimulato, ancora che li piacesse più l'ascoltare che 'l dire, dixe:</p>
            <p>— L'ascoltata novella, dipoi ve piace, me invita narrarvi uno caso de uno mio amico che nel sulfureo appetito del frate cadea, credendo di far bene: ché audendolo, per Dio, ne ridereti assai —.</p>
            <p>E cusì ridendo, come uomo domestico incominciò a dire.</p>
         </div1>
         <div1 type="novella">
            <head n="Novella XIII">NOVELLA XIII</head>
            <argument>
               <p rend="italic">Bazzo de Piero Anselmuzo, essendo grande tempo non s'era confessato, se confessa; e per essere caduto nel vizio contra natura il confessore nol vuole absolvere e lui il minacia; poi per paura de essere batuto diventa piacevole e umano.</p>
            </argument>
            <p>Le vostre Magnificenzie, nobilissima compagnia, debbeno sapere che quando andai a Parise per satisfare a uno mio desiderio, come alcuni de vui se ponno recordare, in camino, come accade, presso Lione, citate del re di Franza, presi domesticheza cum uno fiorentino chiamato Bazzo de Piero Anselmuzo, uomo più che vedesse mai solacevole e compagnone e gran tempo, secundo il dire suo, stato marinaro: la quale cosa credo fusse vera, perché era uomo più tosto scandoloso che non e di poca conscienzia, com'è natura de artifici marini. La quale domesticheza tanto crebbe che, per l'amore me prese, il condussi a la tornata a Bologna in casa mia; dove per presidio de li amici e maximamente per la reverenda auctorità de la inclita casa Bentivoglia (essendoli per affinità e suoi benemeriti deditissimo), el posi de la illustre communità nostra onorevole provisionato. Inde, perseverando in la presa familiaritate, venne la quadragesima, tempo di penitenzia propinquo a la universale confessione, e amando io questo Bazzo, poco obediente a li precepti de la Chiesia, come fidele cristiano vòlsi, e per caritate del proximo e come optimo amico, dimostrarme amantissimo de l'anima sua: la quale sapeva era gravata de peccati, per essere stato molto tempo e forsi non mai confessato. Onde uno giorno cum gran fatica il condussi al Monte, fuori de San Mamo, a la chiesia de San Paulo (officiata da devoti religiosi del sarafo Francesco de observanzia) e, trovato uno frate parmesano, religioso de bona doctrina e de bona vita, lo pregai volesse confessare questo mio amico; e rispondendo essere contento, il menai a la sua cella: e ivi postosi a sedere e costui a' piedi, confessandose pervenne al disordinato e flagizioso peccato de la luxuria, del quale adimandandolo il confessore se peccato in epsa commesso avea e cum che generazione de donne, lui respondea che mai se recordava che a la sua vita avesse peccato cum niuna. Al frate parea cosa incredibile, cognoscendolo per li ascoltati peccati disoluto, che di questo ne fusse tanto continente. Onde di novo li dicea:</p>
            <p>— Figliuolo, pensa bene ed examina la tua conscienzia se tu dici la verità —.</p>
            <p>Rispose:</p>
            <p>— Misere, quello ve dico è vero. Io credo che, de quello a l'umana memoria possibile sia recordare, me recordi: e però ve dico che femina non cognobbi giamai —.</p>
            <p>Per che dixe il frate:</p>
            <p>— L'è una gloriosa virtù che sii stato ne la castitate sì continente, ché certo bastato sarebbe se ne l'eremo a la tua vita cum gran fatica dimorato avessi —.</p>
            <p>A cui rispose el Bazzo:</p>
            <p>— Misere, voi perdeti tempo in ciò adimandarme, ché questo è vero e non ve ne maravigliati, perché certo non voglio dire me sia dispiaciuto le donne, ma me hano pur a mirarle astomacato —.</p>
            <p>A questo respondendo, il frate disse:</p>
            <p>— Nel nefando vicio contra natura hai peccato? —</p>
            <p>— Miser sì — rispose Baccio —, e non tanto peccato ho io per piacere, quanto per sequire il nostro motto fiorentino che al mio tempo se dicea: «Quando vòi prendere trastullo, usa spesso col fanciullo» —.</p>
            <p>E circa questo peccato li disse tutte le circunstanzie: le quale audendo il frate, li venne voglia de ridere; pur retenendose, per non scandalizarse dixe:</p>
            <p>— Questo peccato è tanto oprobrioso e puzulente che crudilissimamente la divina potenzia offende; e per questo, figliuol mio, l'hai in tal maniera offesa che al presente non te posso absolvere, ma degli altri sì. Domane retornerai da me, e in questo megio andarò dal vicario del vescovo e pigliarò l'auctorità de absolverte —.</p>
            <p>Bazzo, audendo queste parole e avendo del furioso e del compagnone, dixe cum turbata fronte:</p>
            <p>— Meser, a parlarvi chiaro, non crediate ve voglia avere decto ciò che feci mai e poi non me vogliate absolvere. Io entendo che non ve partireti de qui che voi me absolvereti: altrimenti, per la barba de sancto Pietro che tiene le chiave del cielo, io ve levarò la chierica dal cervello cum questo coltello! —, evaginandolo fuori che avea a lato.</p>
            <p>Il frate, per li auditi peccati e per l'acto evidente e per la robusta ciera de costui, non fu senza paura, dubitando de qualche scandaloso effecto. Onde consigliatosi nel secreto animo, come prudentissimo uomo, dixe al Bazzo queste parole:</p>
            <p>— Figliuol mio, la confessione rechede sopra ogni altra cosa pacienzia e umiltate per remissione de' peccati; però non te sia fatica l'aspectare un poco, che io anderò fin in la biblioteca e vederò in libro de confessione, circa questo gravissimo peccato, la determinazione de li sacri doctori per absolverte —.</p>
            <p>A le quale parole acquiescendo el Bazza, el frate uscie de la cella e andò a chiamare tri altri fratri gioveni e gagliardi: narrandoli la insolenzia de questo uomo avea confessato, dixe che li pareria buono e conveniente darli de le fructe de l'asino. Il che a quilli gioveni frati piacendo, ciascuno di loro presto tolse in mano uno grosso bastone e, andando a la cella dove era el Bazzo, se poseno ivi fuori apresso l'usso. Il quale aprendo quello al bussare, il confessore dixe:</p>
            <p>— Baccio, vieni fuori, ché io te voglio per tuo contentamento absolvere, avendo molto bene trovato il modo —.</p>
            <p>Lui, vedendo li frati cum li bastoni in mano e avendo paura de quello li sarebbe intravenuto se savio non fusse stato, se recomandoe cum le braccie in croce a loro; li quali, doppo le debite admonicione e agre reprehensione, lo caciarono via dicendoli:</p>
            <p>— Uomo diavoloso, le bastonate te sarebbeno più conveniente, per penitenzia, che paternostri —.</p>
            <p>Andatose adunque via el Bazzo, il confessore, quantunque avesse avuto paura e non poca, se ne rise assai cum gli altri frati de l'insolente caso occorso; quale dapoi frate Roberto, de' predicatori glorioso principe, essendo in pulpito nel magnificentissimo delubro de Sam Petronio nostro, dove avea mirabile audenzia, predicando della confessione a certo proposito recordò: dove li auditori a grandissime rise provocati furono.</p>
            <p>I piacevoli casi de la confessione di Bazzo e la proveduta penitenzia de li frati, dignissimo mio signore, detteno materia de ridere molto a la brigata, quantunca d'alcuni gentili fiorentini e specialmente dal cavaliero Vespucio, splendore de la fiorentina patria, cum piacevole riso fosse increpato il Saliceto per la sua narrata novella, dicendoli:</p>
            <p>— Gentilomo, vui aveti indiscretamente morduta la nostra nazione, facendola vaga del turpissimo effecto per el falso motto in la vostra novella narrato —, trovandose oggimai per tutto fiorentini.</p>
            <p>Inde li fu risposto:</p>
            <p>— Gentile cavaliero, vogliati che questa novella vada per quella del Bocacio da Certaldo, vostro poeta illustre, quando nel suo <title>Decameron</title> cum dolce e singular facundia inquinò l'onesta fama del nostro muliebre onore, dicendo che la dolceza del bolognese sangue non fu mai de pianti né de suspiri vaga —.</p>
            <p>A questa risposta ognuno cum viva e ridente voce accennando cum la mano, dixeno:</p>
            <p>— Non più, non più per Dio. Oggimai qualunca sta bene de la sua paga —.</p>
            <p>Inde, posto fine a le piacevole parole, Filippo de Vitale, mio caro compatre, nobile e richissimo mercante, uomo tanto splendido, liberale e grazioso quanto forsi uno altro ne la nostra citade se trova, dixe cum jucunda ciera e parole dolce:</p>
            <p>— Per sequire il nostro piacere, io ve voglio brevemente uno piacevole effecto contare che ora ne la mente me viene, quantunque non sia al proposito del narrato per il nostro Saliceto —.</p>
            <p>E incominciò in questa forma a dire.</p>
         </div1>
         <div1 type="novella">
            <head n="Novella XIV">NOVELLA XIV</head>
            <argument>
               <p rend="italic">Feliciano Antiquaro, volendose far radere, li sopraviene uno fanciullo cum tagliero de tele aragne; lui dimanda che cosa è, il fanciullo responde: — Sono da pore sopra l'intacature —; Feliciano teme e, sotto specie de volere orinare, fuge via e guadagna una coperta da bove.</p>
            </argument>
            <p>L'altro giorno, magnifico conte e vui altri dignissimi gentilomini e donne generose, fu narrato uno piacevole caso del provido uomo Feliciano Antiquaro da Verona, del quale credo più faceto uomo trovasse né manegiasse mai: e pur, secundo la mia etate, ho cercato multi paesi, com'è costume de casa nostra. Costui adunque, essendo in continuo pensiero, sollicitudine ed exercizio de trovare el vero effecto de l'archimia (ne la quale oltra el patrimonio suo, che fu assai buono e amplo, ha consumato ogni suo guadagno, impignato li amici e quasi la vita propria; e come ciascuno de vui può vedere, ancora che sia de virtù predito e fecundo, mendico quasi se trova, non mancando però tutavia dal pristino suo lavoro, dal quale dice non volere cessare per niente fino a la morte, parendoli uno dolce impoverire el fundere nelli grusuoli quello poco de argento ch'a le volte a le mano li pervene, e non poco onore essere veduto per le piazze gir tinto del volto e de le mano non altrimenti che se fosse uno aurifice o magnano), se mise ad andare in le montagne de Modena per trovare una certa pietra chiamata antimonia: quale, secundo il documento de l'auctore Jeber (che doppo la morte del padre, credendo avere trovato uno rico tesoro, in certo drappo trovò solemnissimamente involto, cason finale de la sua dolce povertà), trovava che era molto propriata a formare la quinta essenzia e l'arte magiore.</p>
            <p>Dove essendo dimorato circa 17 giorni e avendo il suo civile aspecto preso forma rusticale, cum la barba longa, rigida, folta e atorta, deliberò de farsela radere. E cusì, andando per trovare qualche uno che gliela levasse via, vide uno che cum l'aratro cultivava la terra; al quale, donandoli saluto, dixe:</p>
            <p>— Fratello, averesti per ventura il modo levarme questa barba dal viso? — toccandola tuttavia cum le mane.</p>
            <p>Respose costui:</p>
            <p>— Sì, bene; adesso averò finito qui e a casa andremo e raderotti —.</p>
            <p>Or questo montanaro, finito il suo lavoro, insieme cum Feliciano se ne andarono a casa sua. E facto scaldare l'acqua in una pentola che già fu lavata, e facto sedere Feliciano, al quale per panicello avea posto legiadramente una coperta da bue intorno, li cominciò a bagnare la barba in uno conchello; e poi l'insaponò tanto scarsamente che 'l pecto e il petenechio ne ebbono grassamente la parte sua. Poi pigliando uno rasuro antiquo, che parea uno coltello da calzolaro, e arotandolo sopra una sola di scarpa, prima che incominciasse venne uno fanciullo cum uno tagliero in mano carico de tele aragne; il quale vedendo, Feliciano dixe:</p>
            <p>— Figliuolo, che cosa è quella? —</p>
            <p>Rispose il fanciullo:</p>
            <p>— Mesere, le sono tele aragne: che quando mio padre rade alcuno e che l'intaca, le pone sopra l'intacature e infra dieci dì sono poi guariti —.</p>
            <p>Intendendo Feliciano questo e vedendo la terribilità del rasuro, ebbe paura e dixe:</p>
            <p>— Fratello, aspecta uno poco, ch'io voglio andare a vacuare la vesica —; e levatose presto da sedere, se ne fugìe. E correndo a l'ingiuxo e cascandoli la beretta de capo, più de doa miglia passò prima se fermasse, cum la coperta da bo intorno, in tosoni e cum el viso empiastrato, che uno pacio spaventato proprio parea. Unde li cani della villa, correndoli a drieto cum fiero latrare e mordendoli alcuna volta li calcagni e coi denti lacerandoli il mantello, rempirono de strepito e de fracasso tutto quello paese.</p>
            <p>Inde, reaquistate poi le perdute forze, pian piano se ne tornò a Bologna senza più cercare l'antimonia; e a questo modo guadagnò la coperta del bo, la quale poté dire essere cara, cum ciò sia che in casa alquanti giorni a farse medicare li morsi canini de le gambe dimorare convenne.</p>
            <p>La generosa brigata, excelso duca e unico signor mio, fortemente ridendo, se livò in piedi e dixe:</p>
            <p>— Tempo è redurce a casa, ché oggi, presso gli altri giorni, il dovere certamente facto abiamo —.</p>
            <p>E cusì cum jucunditate e festa a l'usato modo andarono a riposare, aspectando cum dolce desiderio il novo giorno per consequire el consueto piacere. Il quale venuto ed essendo el tempo chiaro, lieto e tranquillo, la brigata trovato un altro grazioso luoco, cinto intorno intorno de frondenti arborselli a Marte consacrati e rigato da dui lati da un chiaro e fresco rivo, che giuso del monte descendeva cum suave e dolce mormorare, e lì costumatamente assetàti, uno giovene de' Bianchetti, famiglia nella nostra citade nobile e antiqua, e de la patria non poco amantissimo, nominato Alamanno, gentile, prudente, costumato e degli studii de le lettere ardentissimo e al conte carissimo attinente, dixe cum lieta ciera:</p>
            <p>— Se prima degli altri dico, me perdonarete: però che, avendo audito el passato giorno narrare el caso del cercante l'antimonia, non me posso contenere, per piacere del core, non ve dica un altro de simile natura a uno, già de nostra progenie; intravenuto.</p>
         </div1>
         <div1 type="novella">
            <head n="Novella XV">NOVELLA XV</head>
            <argument>
               <p rend="italic">Uno gentilomo bolognese se fa radere a Norsa; il barbiero el fa parere leopardo e poi dimanda l'amicicia sua.</p>
            </argument>
            <p>El me recorda, prestantissima compagnia, avere audito da' nostri antiqui non essere lungo tempo ch'el fu uno nobile uomo de casa nostra, più che altro in quilli tempi moralmente piacevole e de singulare ingegno e de animo generoso, instituito del nome di colui che, prima che credesse, la mano in la piaga del nostro Redemptore ponere vòlse. Il quale, per sue occorrenzie essendo cum tri cavagli andato a Roma, nel suo retorno fece la via per la Marca e giunse uno sabbato de sera alla citate de Norsa; e dismontato a l'ospicio, li venne voglia de farse radere, avendone grandissimo bisogno: e cusì, cum li stivali in piedi, entrò in una barbaria opposita a l'ospicio dove era discavalcato. Ed essendo alora tutti li barbieri de quella botega in opera ed exercizio, fu opportuno per disgrazia sua, desiderando essere prestamente raso, se ponesse in mano a uno che non solamente il tenne più che non averebbe voluto, ma quasi li scorticò tutta la faza, come intendereti.</p>
            <p>Costui adunque, aconciando li drappi al mio parente come se costuma, cominciò a battere tante e tante castagne, che averia pasciuto tutto el populo del monte d'Appenino: la quale cosa era cum summa desplicenzia d'epso mio parente, cum ciò fusse che pegio dimorava in le mane del barbiero, che uomo se potesse dire o se vedesse mai. E già avendolo in alcuni luochi intacato, li dixe che per Dio facesse presto: il che recordandoli el mio parente spesso per uscirli de le mano prestamente, parea che la fortuna secretamente prometesse che costui l'intacasse ogni volta ch'ello glielo recordava. El quale, ponendoli sopra ogni intacatura un poco di pelo di barba perché non uscisse sangue, fece in modo che lui, per paura de non essere più intacato, taceva e de sollicitarlo non ardiva, dicendo in suo core:</p>
            <p>— Lasso, ch'io sono oggi giunto proprio come voleva! Ove se peccato feci mai, ora ne porto condegna penitenzia: ché, oltra ch'io sono scorticato, me è spezato el capo de tante zanze che più assai me fastidiano che l'intacare —.</p>
            <p>Or come piacque a Dio, pur alfin lo radette; e levato che fu della scranna, se acostò al spechio: dove, vedendose il viso qual de leopardo, li venne voglia co' denti levare il naso de la faza al barbiero; ma essendo forastiero e uomo pur de gravità (posto fusse molto faceto), cum discreta tolleranza se retenne.</p>
            <p>Il barbiero, prendendo la spazetta e polendoli la vesta e tractose alfin per reverenzia la beretta, dixe:</p>
            <p>— Gentilomo, dove siete, s'el ve piace? —</p>
            <p>Rispose lui:</p>
            <p>— Sono da Bologna —.</p>
            <p>A cui il barbiero:</p>
            <p>— Miser, io ho sempre desiderato avere amicicia in quella vostra magnifica cità; e cusì come ho desiderato, credo che Dio me ve ha mandato in le mane, di che ne sia ringraziato sempre mai: ché certo me è più caro che altra cosa avesse potuta al presente avere, perché la bolognese nazione è molto graziosa verso forastieri. Und'io ve prego me vogliati acceptare per vostro servitore e comandarme: ché, quando ve possa compiacere, sempre Scortichino (che cusì me chiamo), serae fidelmente parato a li vostri comandamenti —.</p>
            <p>A le quale parole il prefato parente mio rispose:</p>
            <p>— Io te ringrazio de l'offerta me fai, e piaceme in verità conoscerti per mio amico e non per Scortichino. Ma uno servicio e una grazia voglio da te: che quando più te venga in le mane, tu fazzi voto de non parlarme mai, perché tu m'hai a questa volta aconcio in tal modo che in perpetuo me ne recorderò —.</p>
            <p>E pagatolo de la radetura, uscitte de la barbaria sacio de le virtù norsine.</p>
            <p>Le risa in veritade, benigno signor mio, rinfrescarono molto nel fine de l'audita novella; e sopra ciò rasonato alquanto, Vicenzio Calcina, nostro citadino, discreto e gentile assai e al conte di fede e amore coniuncto, dixe:</p>
            <p>— L'è necessario che ancora io dica brevemente un altro caso, de natura de quello il quale piacevolmente abiamo audito, per sequire l'ordine del novellare e per dare dilecto a le vostre Magnificenzie —.</p>
            <p>E in questo modo cominciando, dixe.</p>
         </div1>
         <div1 type="novella">
            <head n="Novella XVI">NOVELLA XVI</head>
            <argument>
               <p rend="italic">Maestro Zoanne Meldina orina, facendose radere, nelle scarpe al barbiero; il quale, cum gran piacere de li astanti, remase vergognato.</p>
            </argument>
            <p>Credo che alcuni de vui, magnifici gentilomini, cognoscesse uno nostro artifice pellizaro nominato maestro Zoanne Meldina, che stava a casa in lo borgo de San Piero e a botega nel mercato di mezo, uomo per etate e per sufficienzia nel suo exercizio estimato assai, ma oltra modo piacevole a ogni cosa. Il quale fa già 16 anni ch'essendose a Castello Minerbio, per evitare la pestiffera influenzia ch'aveva alora la nostra citade oppresso, transferito (dove ancora per simile caxone cum alcuni altri nostri citadini me li retrovai), sempre in festa e solazo dimorando, advenne che uno sabbato matina questo maestro Zoanne entrò in la barbaria de uno Pietro Zanca a farse radere: più presto, credo, per movimento buffonesco che per voglia de raderse, cum ciò fusse non ne avea bisogno. E dimostrando in la ciera essere turbato e dicendo a Piero se ello lo voleva radere, li respose de sì; il che intendendo maestro Zoanne e stando cum le ciglia tirate e grattandose il capo, come noglioso e rencrescevole se pose a sedere in su la scranna.</p>
            <p>Piero Zanca adunque li pose li panixelli entorno e, bagnatoli la barba, il cominciò a radere; e come l'ebbe raso la barba, il fiece chinare per raderlo de drieto la coppa: e dimente lo radeva, maestro Zoanne vedendo che Piero Zanca avea uno paro di scarpe che erano tutte larghe, li venne voglia de urinarli dentro e, da quella stimulato e spento, ne fece l'effecto. Onde pisandoli e il barbiero sentendosi rescaldare li piedi nelle scarpe, se tirò un poco a drieto; e guardandose a li piedi e vedendo tuttavia gettare la spina, dixe:</p>
            <p>— Che diavolo fate voi, maestro Zoanne? El pare che voi me pisate nelle scarpe! L'è una bella virtute questa de uno uomo pieno de anni come vui, in exemplo de' giovani, a fare queste cose! —.</p>
            <p>A cui maestro Zoanne cum turbata ciera e voce affannata respose:</p>
            <p>— Io me maraviglio certo che non te li caco dentro: perché tu me fai tanta ambastia cum questo tuo radere acerbo, ch'a gran fatica me ne sono potuto contenere —.</p>
            <p>Il che dicto iratamente e livatose subito in piedi e gettando gioso li drappi avea intorno, non senza spavento del barbiero, se partitte, facendo sembiante de biastemare tutto el paradixo. Piero Zanca, credendo che maestro Zoanne dicesse il vero, se ne rimase tutto vergognato; onde dolce risa per la barbaria levandose, in poco d'ora tutto el Castello e poi le circunstanzie rempirono, in modo tale ch'ancora glie ne vive la memoria. E tuttavia narrando el caso alle vostre Magnificenzie, me pare essere presente alla festa del piacevole riso.</p>
            <p>Questa alegra compagnia, signor mio caro, stando cum scilenzio ad audire la contata novelletta, come intese la risposta del Meldina trette un tal scopio che rise, che 'n tutte le circunstante valle fece robombo. E posto a quelle dapoi discreto fine, una clarissima matrona, consorte del conte Jacomo Bentivoglio, fratello magior del magnifico conte, il cui nome è madonna Diana, donna de castissimo core e de spirto e d'animo prestante, cum cortesi effecti ridendo sotto un candido velo pendente sopra la vesta de colore violato, dixe:</p>
            <p>— Oggi de quisti effecti assai abiamo parlato, e però me pare ch'ormai li poniamo scilenzio, perché de quilli è meglio ne resti grata memoria che fastidio. Ché, più volendosene dire, io ancora un altro ne narrarei de una donna ch'andò a la stuffa: il che so che ne parturirebbe noglia, non altrimenti che facesse a uno modenexe che non vòlse venire a noglia a Dio, come in poche parole intendereti quando non ve dispiaza l'ascoltare.</p>
         </div1>
         <div1 type="novella">
            <head n="Novella XVII">NOVELLA XVII</head>
            <argument>
               <p rend="italic">Gimignano da Modena, famiglio di Bentivogli, se fa converso de Sancto Salvatore; e per non venire a noglia a Dio, se parte curuciato de la religione.</p>
            </argument>
            <p>L'è circa 13 anni, egregii gentilomini e vui umanissime donne, che 'l mio consorte tolse per famiglio uno modenexe nominato Gimignano, giovene secundo l'essere suo apto e legiadro assai e dextro molto in servire e gubernare uno ucello, ma per altro una sentilla de legiero, secundo el mio parere, avea.</p>
            <p>Il quale andando una quadragesima in San Petronio a la predica de frate Jacomo da Caio, alora famoso predicatore de' frati minori, e odendolo cum devote esclamazioni invitare gli omini ad abandonare il seculo e ad andare a la religione, allegando la sentencia del divo Hieronimo, sanctissimo doctore; che ad andare al servicio de Dio non debbe temere il figliuolo pore li piedi sopra el pecto del padre, perché ogni mondana cosa è caduca e transitoria, excepto amare e servire Colui che de tutte le cose è optimo e infallibile remuneratore, e in ciò dilatandose cum dolce eloquenzia e devota maniera, non solamente induxe multi nostri gioveni bolognesi a entrare nella religione, ma accese ancora el core de Gimignano cum tal fervore che entrò nel monastero de Sancto Salvatore, officiato da' devoti canonici regulari del gloriosissimo Aurelio Augustino. E perché epso non sapeva legere, il feceno converso e, senza mutarli nome, il chiamarono frate Gimignano e dettonli una filcia de grossi ambri de numero cento; il che fatto, el priore nominato frate Stefano, della clarissima famiglia di Prendiparti, religioso molto reverendo, el chiamò a sé e dixeli:</p>
            <p>— Figliuol mio, tu dirai ogni giorno cento paternostri e altretante avemarie: e per ciascuno paternostro che dirai, tu visitarai el nostro Signor Dio, e per ciascuna avemaria saluterai la sua gloriosa Madre, regina de tutto el mondo e de' peccatori felicissima advocata; il che facendo, tanta grazia apresso loro acquistarai, che nel tuo fine eterna vita te fia aparichiata. E che ciò sia vero, nui in questo mondo, come tu pòi vedere, exemplo n'abiamo: perché, donando saluto a uno che veduto né cognosciuto abiamo giamai, per virtute del saluto cel faciamo benivolo. Sì che, essendo el nostro Redemptore summa justizia e optimo remuneratore de tutti li beni, non vorà a le devote orazione e salutazione de' suoi subditi, quantunca peccatori, essere ingrato: onde sii a quelle fevente e a la sancta obidenzia —.</p>
            <p>Or offerendosi Gimignano umilmente de fare, quanto fosse in lui, quello che gli era stato commandato, accàde che, essendo stato circa decesepte giorni in la religione, andando uno giorno il patre priore cum uno altro frate per exercizio intorno al claustro e dicendo l'officio magiore, frate Gimignano, quivi trovandose per esserli stato imposto per virtute d'obidenzia che per quello giorno dovesse respondere a la porta a chi venisse a dimandare cosa alcuna, incominciò andare ancora lui intorno al claustro, dicendo li obligati paternostri. E per sua ventura a l'incontro del priore, ove ogni volta che lo obviava dicea cum umile voce e reverenzia: — Dio ve dia pace, patre mio —, il priore, chinandoli el capo per non interrompere l'officio, cum cenni li respondea. Sequitando adunque l'uno e l'altro l'andare intorno e facto già Gimignano circa quatro volte el saluto, el priore dixe fra sé:</p>
            <p>— Costui, essendo qui novo ucello, se ne andarebbe tutto oggi drieto —; onde ad altro saluto respose:</p>
            <p>— Bon dì e buono anno e senno te dia Dio —.</p>
            <p>Reiterando pure una volta frate Gimignano el saluto, dicendo:</p>
            <p>— Dio ve doni el buon giorno, padre mio —, il priore dixe:</p>
            <p>— Frate Gimignano, non bisogna tanto spesso salutare: una volta o due al più basta —.</p>
            <p>— Come! — rispose Gimignano — padre mio, vengovi a noglia? —</p>
            <p>— Ben sapete che cum tanto salutare me venite a noglia —, respose el priore.</p>
            <p>Alora fra Gimignano, disciolta prestamente da la centura la filcia de li ambri, dixe:</p>
            <p>— Tolleti, miser lo priore, i vostri paternostri, ché io non voglio venire a noglia a Domenedio, né a la Matre. Datime li mei panni, che avea quando me feci frate, ché per niente ce voglio stare —.</p>
            <p>A questo gesto e a queste parole il priore col suo compagno, cominciando a ridere fortemente, dixerono:</p>
            <p>— Voi aveti una gran rasone, fra Gimignano —.</p>
            <p>E in questo megio, despogliati li panni frateschi e vestitese li suoi, se partì de la religione e venne a casa nostra: de che tutti maravigliandosi (posto che iudicassemo non li starebbe), lo adimandàmo subito della casone; la quale narratoce nel modo c'hanno inteso al presente le vostre Magnificenzie, credessemo tutti nui de casa morire de le risa.</p>
            <p>Non era ancora posto fine al piacevole riso per l'audito caso de frate Gimignano, illustrissimo signor mio, quando Alexio de li Ursi, nostro nobile ed egregio citadino, intimo cognato del conte, altamente ridendo, dixe:</p>
            <p>— Non me posso più contenere non dica un altro piacevole caso simile al narrato, quantunque forse fia presumptione la mia a interrompere el parlare delle vaghe e magnifiche donne; pur essendo da la piacevole voluntate constretto, seroe de avere per escusato. Pregove adunque porgiate le vostre orechie, ché breve fia il mio dire, acciò che le valorose donne sequano dapoi el suo grazioso novellare.</p>
         </div1>
         <div1 type="novella">
            <head n="Novella XVIII">NOVELLA XVIII</head>
            <argument>
               <p rend="italic">Guglielmone da Parma se fa frate de san Baxilio; e per non avere pazienzia de mangiare cum le gatte, esce furiosamente de la religione.</p>
            </argument>
            <p>Magnifici gentilomini e voi umanissime donne, el non è troppo tempo che uno già nostro fantapiè, Guglielmone da Parma nominato, se fece religioso nella devota observanzia de san Basilio fuori de la porta de San Mamo, dove fu chiamato frate Guglielmo. Ed essendo stato circa tre misi in la religione, uno giorno li frati avendo facto cum buono casio de' cauli ed essendo epso a mensa, li venne uno gatto nero che vòlse porre l'artiglia ne la scudella per torli uno pezzo di casio che gli era dentro. Il che dispiacendo non poco a frate Guglielmo, che era un buono devoratore, cum tempesta li dette e cazollo via, dicendo: — Gatti, gatti! —</p>
            <p>El priore, vedendo l'acto e parendoli che frate Guglielmo non l'avesse cum umiltà caciato via, come se rechede a' religiosi, li dixe:</p>
            <p>— Frate Guglielmo, un'altra volta cazzate via li gatti cum più umanità che non aveti facto a questa volta —.</p>
            <p>— Ben, patre — rispose lui —, io el farò —.</p>
            <p>E cusì, stando uno pochetto, il gatto retornò de novo e fece el medesimo assalto a uno altro pecio di casio ch'avea pure nella scudella. Frate Guglielmo, avendose già dimenticato l'admonizione del priore, per la paura ebbe che 'l gatto non li tollesse la parte sua, non solamente el caciò via cum parole, ma li dette de le mano cum tanta furia nel pecto, che insieme cum li bichieri e 'l bocale del vino el gettò in terra. Il priore, vedendo questo, dixe:</p>
            <p>— Oimè, frate Guglielmo, ma voi sieti troppo superbo! Voi dovresti caciare modestamente e cum carità via il gatto, essendo ancora lui animale come voi da Dio creato, benché sia inrazionale: e vui religioso, ne li quali sapeti quanto sta bene l'umiltà, l'aveti cazato via non altrimenti che se fosti uno soldato. Guardative da mo' inanti da la superbia, peccato nefandissimo: el quale, stando male in ogni persona, specialmente ne' religiosi par che troppo disconvenga —.</p>
            <p>— Ben — rispose frate Guglielmo, levandose un poco da sedere e col capo prestandoli debita reverenzia — io el farò un'altra fiata, patre mio; perdonatime, ché ne dico «mia colpa» —.</p>
            <p>Dapoi postose giuso a mangiare e tollendo il pecio del casio avea nella scudella e volendolo pore sopra il tagliero per tagliarlo, non sì presto l'ebbe preso cum le dita ch'el parve che il gatto, spinto da l'occulto inimico, traesse le acute artiglie e prendesse il casio insieme cum la mano: la quale ferritte in tal modo che, sentendo l'ambastia fin al core, frate Guglielmo perse in tutto la pacienzia e la umiltade, dicendo forte:</p>
            <p>— Gatti, gatti, via, al nome del gran diavolo! — menando tuttavia la mano per doglia, che insanguinava.</p>
            <p>El priore, vedendo la iracundia e impacienzia sua, e la oblivione de la prima e secunda monizione che gli avea fatto, dixe agli altri frati:</p>
            <p>— Presto! presto! pigliate quel gatto e costui insieme, ch'io voglio mangi in terra seco nella scudella —.</p>
            <p>Posto adunque frate Guglielmo incontinenti in terra nel megio del refetorio a sedere e cum il suo minestro davanti, e factoli tenere el muso del gatto ed el suo in uno medesimo tempo dentro da la scudella, dixe el priore:</p>
            <p>— Or mangiate, frate Guglielmo, che pro ve fazza: ché non voglio darve al presente altra penitenzia che la compagnia de questo animale —.</p>
            <p>Di che voltandose subito el stomaco a frate Guglielmo e infiamatosi de ira e furore, se livò presto in piedi dritto e, dando cum uno piede nella scudella e cum l'altro nel gatto, altamente dixe:</p>
            <p>— Deh, pota de mia madre! dipoi ch'el me conviene avere pacienzia che le gatte me furano la parte mia e poi mangino meco in la scudella, vui seti una brigata che predicate la carità e tenete el culo in chiasso. Io non ho mai lecto né inteso che san Basilio volesse li gatti e cani a tagliero seco: ché bisogna far queste straniezze? E pur me levo cusì bene a matutino come voi, gaglioffi e poltroni che vui seti! Datime li mei panni presto, ché più non ce voglio stare —, tirandose superbamente indrieto e cum venenoso guardo minaciando el priore e li frati.</p>
            <p>Il priore, vedendo la insolenzia sua e temendo de pegio, comandò che fusseno chiuse le porte del monastero e subito pigliato. Frate Guglielmo, audendo questo, presto se cavò li zocoli e, traendone uno cum furia verso li frati, tutti li spaventò, fugendoli denanti come se fosse stato el diavolo. E lui non adimandando più li suoi panni, dentro da la terra in casa di Tamarazi (dove ora ereditariamente dimora ser Zoanne Maria Gambalunga, nostro egregio causidico e degno citadino), per il migliore, del monasterio se ne fugitte, lassando li frati pieni di paura e de dispiacere, dubitando loro assai che Guglielmone non manifestasse qualche suo mancamento: ancora che vivano cum tanta prudenzia, virtù e sanctimonia, che male se potesse la sua buona fama maculare.</p>
            <p>Assai cum alegro riso, altissimo duca, de frate Guglielmo raxonato, una formosa e vaga donna, de virtù e onestate regina, nominata Julia, nata dal claro sangue di Mazoli e dilectissima moglie del conte Hercules Bentivoglio, fratello del nostro conte Andrea, essendo di colore purpureo vestita e sedendo presso madonna Diana sua cognata, cum benigno aspecto alciando gli occhii de venustà pieni verso la brigata, dixe:</p>
            <p>— Dapoi c'ho sentito li modestissimi frati de Sancto Salvatore mentuare, io dirò, quando ve piacia, come uno di loro sotto nome de confessione da uno nostro giovene bolognese, cum jactura de uno povero contatino, fu schernito —.</p>
            <p>E in questa forma incominciò.</p>
         </div1>
         <div1 type="novella">
            <head n="Novella XIX">NOVELLA XIX</head>
            <argument>
               <p rend="italic">Piron da Farneto vende uno carro di legne; il quale, volendo i denari, è menato a confessare e poi cavatoli sangue.</p>
            </argument>
            <p>Non è troppo tempo, benigni ascoltanti, ch'el fu uno figliuolo de miser Mante di Mantexi, famiglia antiqua de la nostra citade, nominato Carletto; il quale, doppo la morte del padre, remasto fanzullo e sotto la disciplina de la madre vedoa alevandose, advenne che, essendo di etade di 18 anni e molto callido e astuto, la madre uno giorno li dette denari ché ne comprasse uno carro de legne. Or avendo costui quisti denari e andando per comprare le legne, a fortuna se retrovò cum certi suoi compagni, che aveano del capestro. I quali, vedendolo indinerato, lo invitarono de zucare; e lui non essendo migliore de loro e desideroso per avaricia de radoppiare li denari avea da la madre recevuti, se pose a giocare cum quisti suoi compagni in porta Ravignana, sotto la torre de li Assenelli, dove alora era de zuoco luoco publico; e avendo la fortuna adversa, perdette tutti li denari. Il che despiacendoli non poco, per non sapere in che modo potesse comprare le legne, né a casa senza epse tornare volendo, domandò denari in presto a quisti suoi compagni: li quali non volendolo servire e Carletto per melenconia gratandosene el capo, li venne in mente il modo de avere le legne senza denari, come intenderete.</p>
            <p>Ello adunque se ne andò in salicata de strà Magiore, dove se fa mercato tre volte la septimana de molte bone legne; e avendone facto il mercato de uno bon carro per precio de soldi vinti cum uno contatino nominato Pirone dal Farneto, avendogliele epso Pirone già menate a casa e discaricato, Carletto dixe:</p>
            <p>— Fratello, pungi li boi e vientene meco verso piaza, ché io te farò dare li denari —.</p>
            <p>E cusì andando il conduxe a San Salvatore, dove chiamato uno frate antiquo li dixe pian piano, aciò che altri non lo intendesse:</p>
            <p>— Meser, l'è qui questo mio lavoratore, che vedete drieto a me, che se vorebbe confessare: che forse è 12 anni non s'è confessato; perciò ve priego el vogliati udire finché è in questa bona disposizione —.</p>
            <p>— Ben — rispose il frate —, dira'li aspecti un poco, ché adesso li attenderò —.</p>
            <p>Carletto, adunque, voltatosi a Pirone dixe che aspectasse un poco, perché quello frate al quale avea parlato li darebbe li denari: ché da lui magiore summa avere dovea. E cum queste parole partendose, lassò Piron che aspettasse el frate. El quale, doppo alquanto spacio venendo, chiamò costui e menollo in la sua cella e, ponendose a sedere, dixe:</p>
            <p>— Buon uomo, poneti genochioni e fatte el segno de la sancta croce —.</p>
            <p>Dixe alora Pirone:</p>
            <p>— Miser, son quisti li denari che debbo avere da vui? —</p>
            <p>A cui rispose el frate:</p>
            <p>— Quanto tempo è che tu non te confessassi, povero omo? —</p>
            <p>— In questa quadragesima passata me confessai — rispose Pirone —; datime li denari azò che vada a fare li facti mei, ch'io non ho adesso bisogno de confessarme —.</p>
            <p>Dixe el religioso:</p>
            <p>— Non sei venuto qua per confessarte? —</p>
            <p>— Miser no — respose Pirone —; anci, avendo venduto uno carro de legne soldi vinti a quello giovene che ve ha parlato, me dixe che vui gli eri debitore de bona somma e che per lui me daresti li denari che montano le legne —.</p>
            <p>Alora il frate, cognoscendo che lui era stato preso cum el povero omo a uno visco, ancora che ne avesse dispiacere, non se potendo contenere da le risa, dixe:</p>
            <p>— Povero omo, io non voglio dire che sia debitore de quello capestro, ma nol cognosco pure. Ma me sapresti tu insegnare dove è la casa sua, a la quale hai le legne scaricato? —</p>
            <p>Respondendo el villano de non, dixe il frate:</p>
            <p>— Fratello, fa come te dirò: torna dove vendiste le legne e guarda se per ventura sapesti trovare la casa del comperatore, o se tu el scontrasti per la via, a questo modo potresti essere pagato, altrimenti non —.</p>
            <p>Questo consciglio parendo assai bono al povero uomo, tutto angustiato, recomandando al frate il carro e li boi, per mandarlo a effecto se partì. E cusì, avendo passato già la piaza e giunto a la croce di Porta, come Dio vòlse, se incontrò in Carletto comparatore de le legne. Al quale dicendo lui:</p>
            <p>— Giovene, il frate me volea ben confessare ma non dare li denari de le legne, perché dice non ve ha a dare cosa de questo mondo, né ancora cognoscerve —, Carletto, intendendo questo, come cativo, ancora che fosse tinto e assalito da qualche poco de vergogna, immaginando incontinenti novo remedio al suo male, dixe:</p>
            <p>— O frate maledecto, non ha ello conscienzia? Come può mai negare non essermi debitore, ch'el non sono ancora dieci giorni ch'io detti in credenza al monastero suo certa sarza bianca e lui, come factore de quello, me promise de pagarla? E mo' lo nega? Ben vedo che fede non se può più avere in frati né in preti; e più me maraviglio dica che non me cognosca e che io li ho decto, in cambio de quello te ho a dare, te confessi. E forsi ancora potrebbe essere, perché essendo lui alora molto occupato, quando li dixi te pagasse, circa le cose de la confessione e avendo io mutato mantello verde in negro, che lui intendesse che tu te volevi confessare, e che non me recognoscesse, e per questa casone in loco de pagamento te volesse confessare, e per mutamento del mantello dicesse non me cognosceva. Ma sia come si vole, grossolano e sordo frate, per la fede de Dio l'impagarò e in modo che sempre di me se recorderà. Io non voglio tornare da lui, ché me rendo certo che oggi qualche male farei, ma trovarò altro modo al tuo bisogno; vientene meco, ché qui al Salaro andaremo da uno mio amico, persona dabene, che me debbe dare circa lire tre, e farotte dare li tuoi soldi vinti —.</p>
            <p>Il buono uomo, credendo che Carletto dicesse il vero, andò seco da maestro Antonio de Simo, de flobotomia optimo maestro: al quale, sotto specie de essere figlio de un'altra madre, dixe da parte, che persona non audisse:</p>
            <p>— Maestro, mia madre, donna che fu de Marescotto di Calvi, vostra comadre, me manda a vui pregandovi caramente che a questo buon uomo nostro lavoratore, vogliati trare sangue de la vena del capo infino a cinque once, e quel più e meno che parerà a voi. Il povero omo ha spesso una doglia de capo, in modo tale ch'è quasi impacito e dice le più trabuchevole parole alle volte del mondo, e specialmente entra in una frenesia de dimandare denari de legne. Li medici dicono che la superfluità de sangue che li corre al cerebro lo fa cusì vacillare, e che 'l trarli sangue seria la sua salute. Son certo che, vedendo che vui li vogliati trare sangue, farae qualche pacie: perciò bisognerà che per ben suo glielo traeti per forza, facendovi aiutare a quisti vostri garzoni; e portarovi un bon paro de caponi: ché veramente è gran peccato ch'ello abia questo accidente, essendo valente uomo. Sì che io ve lo recommando per Dio —.</p>
            <p>Il maestro, odendo questo, dixe:</p>
            <p>— Lassa fare a me, figliuol mio, ch'io te servirò da bono amico —; e chiamato a sé el contadino, dixe:</p>
            <p>— Valente uomo, aspecta un poco, ché or ora te spazzo e mandarotte via —.</p>
            <p>E Carletto, inteso cussì, lassando il contatino e avendoli già decto che in Sancto Petronio l'aspectava, e se ivi non fusse lo venisse a retrovare a casa de Marescotto, dove dimorava, ché lo voleva recevere acciò per un'altra volta imparasse la casa, se partitte.</p>
            <p>Il contatino, credendo che Carletto dicesse il vero e ringraziatolo assai, remase ad aspectare questo mestro Antonio de Simo; il quale, come prima fu disoperato, dixe a Pirone:</p>
            <p>— Sedi qua sopra questa scranna, fratello mio —.</p>
            <p>Pirone, credendo che l'invitasse de sedere acciò se possasse, rispose:</p>
            <p>— Io sto bene in piedi, maestro —.</p>
            <p>— Sedi qui, se vòi — pigliandolo per lo brazo dixe maestro Simo, facendolo sedere. Al quale, come prima fu assetàto, el maestro, pigliandoli la mano dextra e sbottonandoli il manichetto e volendoli mandare suso la manica del cipone e del vestito rustigale per trovare la vena, dixe tutto admirativo:</p>
            <p>— Che diavolo volete fare, maestro? —</p>
            <p>Respose lui:</p>
            <p>— Io te voglio trare un poco di sangue, acciò resti liberato del tuo male del capo —.</p>
            <p>— Sangue? Sangue a me non trarete! — rispose Pirone — Sono quisti li denari che aspecto me dobiate dare, e che pur ora aveti decto de darme? El non è pur anco una ora che uno frate, in cambio de quisti denari, me voleva confessare: e voi me voleti mo' salaxare? Questa è una bella festa, al corpo de Juda! —</p>
            <p>E questo dicendo, se vòlse da sedere levare coruzzato. Maestro Simo, commandando alora a certi suoi discipuli ch'el tenesserono, dicea:</p>
            <p>— O povero omo, ben hai bisogno te sia tratto sangue. Tenitilo, tenetilo forte, per Dio! —</p>
            <p>Pirone, oldendo questo e non essendo senza gran paura cominciò a premerse e a buffare, forzandose, come rabiato, de uscire de le mano de coloro ch'el tenevano; e abrasandose tuttavia più nel viso e aprendo fortemente gli occhii cum certo giramento che spaventava altrui, diceva:</p>
            <p>— Oimè! sventurato me! lassatime andare, lassatime andare, boni omini! Io non me voglio cavare sangue, datime pur li mei denari —.</p>
            <p>E il maestro tuttavia, volendoli ferire la vena, gridava altamente alli discipuli:</p>
            <p>— Tenitelo forte! tenitelo forte! non abiate paura! —</p>
            <p>Il che essendo durato una bona pezza, alfine cum gran fatica li punse la vena: la quale, per il rescaldamento del sangue del povero omo, che tutto bulliva, scaturitte nel viso e nelli panni de mestro Simo e suoi discipuli, in tal modo che parevano proprii becari. Per il che, traendoli loro più sangue che non bisognava e non averiano voluto, li vitali spirti de Pirone indebelirono in tal modo, che venne meno e quasi non fu per morirse. Onde, gettandoli subito acqua fredda nel pallido viso e serrandoli l'abondante vena, el poseno a iacere: dove stato fino a tanto che furono revocati li smariti spiriti, el lassarono in sua podestà de partirse.</p>
            <p>Pirone, uscendo presto fuori de la botega, se partitte; e non potendo più trovare Carletto, se ne tornò per li suoi boi e carro e andossene a casa: dove, senza denari e legiero de sangue, non restò mai de biastemare li jotti e ribaldi e maledire la sua trista fortuna.</p>
            <p>Quasi, observandissimo signor mio, dal principio a la fine l'audito dolo de Carletto porse tanto riso, che spesso le graziose parole della narratrice interropte furono. Onde, de tal materia maravigliato ognuno, che in uno inexperto stato de pubertà fusse de malicia tanto sutile ingegno, una graziosa e splendida donna di Lambertini, moglie di uno nostro prestante e ornatissimo gentilomo, Filippo Mazolo, nominata madonna Violante, donna veramente legiadra, venusta, de parole e in effecti non poco magnifica e benigna, in abito de capo e de vesta di seta verde fulcita de richi fresi d'oro legiadramente ornata, comprehendendo per il guardo de la lieta brigata desiderosa de audire la sua novella, cum egregia maniera ridendo, dixe:</p>
            <p>— Io cognosco che grato ve fia spanda de le mie inepte parole, dove in una parte della narrata novella de questa mia onorata attinente me recorda avere inteso uno piacevole caso de uno nostro citadino: il quale, in judicio essendo convenuto, cum onesto modo dimostrò lo actore non essere in bono sentimento, come cum più breve parole potrò intendereti —.</p>
            <p>E in questa forma incominciò a dire.</p>
         </div1>
         <div1 type="novella">
            <head n="Novella XX">NOVELLA XX</head>
            <argument>
               <p rend="italic">Miser Lorenzo, cavaliero araldo, se lassa convenire denanti al pretore da uno notaro, al quale è dimostrato non essere in bono sentimento; e miser Lorenzo libero se parte, lassando il notaro schernito e disperato.</p>
            </argument>
            <p>Credo, riputatissimo conte, valorosi gentilomini e graziosissime donne, che per fama abiate cognosciuto uno miser Lorenzo, che fu della nostra illustre comunità cavaliero araldo onoratissimo, molto faceto e prudente, la cui virtute cum gran piacere a qualunca principe fu grata; e, secundo se dice, in niuno altro de bella presenzia, de facundia, de pratica, de costumi, de gesti, de varie lingue, de optime e conveniente parte e virtude sì copioso cumulo si trovò giamai. Epso non poche fiate fo adoperato per la republica nostra: per la quale essendo una fiata mandato a miser Bernabò, signor de Milano, in tal modo a la sua Signoria piacque l'ingegno de misier Lorenzo, che lo munificò de uno suo rico manto brocato d'oro, affigurato de megi boi a memoria del suo nome, foderato di ermilini: el quale dapoi ne li solemni giorni avanti li nostri magnifici signori, in memoria del donatore, portava.</p>
            <p>Epso miser Lorenzo adunque, essendo spesso visitato più per derisione che per amore da uno nostro notaro bolognese de bona famiglia (il cui nome voglio tacere per non dare alcuno incarico a' suoi successori), deliberò, come quello che era d'altri optimo schernitore, giuntarlo. Essendo dunque uno giorno questo notaro andato a casa de misier Lorenzo e trovatolo molto de pensieri gravato, che cusì infingeva, li dixe:</p>
            <p>— Che aveti, miser Lorenzo? El pare che vui siate pieno d'affanno, che cusì seleti bertegiare —.</p>
            <p>Respose miser Lorenzo, suspirando:</p>
            <p>— Io ho pensieri e melinconia assai, e più che mai avesse a la mia vita, perché el pare da un tempo in qua che la fortuna se sia congiurata a darme noglia. Io sono, come vedete, gravato de inutile famiglia cum poco guadagno; e per restoro è giunta la penuria de quisti tempi, che me concia in tal modo che, a parlarve da vero amico, io non credo se non avere per oggi in casa pane e farina: che me viene voluntà de uciderme per uscire de quisti seculari affanni. Lasso me, che per servire questa comunità ho perduto diece venture a' mei giorni, dove sarebbe meglio che qui stato cognosciuta e premiata la mia virtute! —</p>
            <p>Il notaro rispose:</p>
            <p>— Oimè! chi è quello che odo, miser Lorenzo? Certo el me dispiace molto el vostro affanno: se io ve posso in alcuna cosa aiutare, de quello comporta la mia facultà recheditime, ché da me voluntiera sareti servito —.</p>
            <p>A questa pietosa offerta dixe miser Lorenzo:</p>
            <p>— Io ve ringrazio singularmente e, prendendo conforto assai e speranza d'essere aiutato (dipoi che cusì umanamente me offerite el presidio e facultate vostre), io piglierò fiducia de rechederve ne la mia presente necessità. Pregove adunque me vogliati prestare fine a diece ducati d'oro, acciò possa comprare del formento per la mia famiglia, promettendove, come prima corra la paga de la mia provisione, d'esservene fidelissimo renditore —.</p>
            <p>Il notaro, essendo divenuto pietoso per l'audito bisogno de miser Lorenzo, dixe:</p>
            <p>— Molto voluntiera, miser Lorenzo mio —; e postose incontinenti la mano a la borsa, li dette dieci ducati d'oro.</p>
            <p>Tolti li denari miser Lorenzo e ringraziato el notaro del benegno officio, ne fece el suo volere.</p>
            <p>Or, venuto il termine de la restituzione, ed essendo cheduto al debito miser Lorenzo dal notaro, e dicendo di ben fare e niente facendo, dispiaceva al notaro in tal modo che convenuto l'averebbe, s'el non fusse che non ardiva, non potendoli provare per testimonii né per confessione né per scriptura. E spesso ingegnandose de domandarli in presenzia de alcuno acciò li confessasse, miser Laurenzo, che era scorto e pratico, li diceva:</p>
            <p>— Ben, <foreign lang="lat">domine notarie</foreign>, sapeti quello ve ho detto: il vostro è uno perdere tempo. Vui sapeti bene che siamo amici —.</p>
            <p>E quando senza testimonii li adimandava, respondeva:</p>
            <p>— Vui aveti una grande raxone: non ve dati affanno per Dio, ché, come abia il modo, ve li renderò de bona voglia, ch'è rasone —.</p>
            <p>Sollicitando adunque questa cosa assai mesi e multi termini passando e cognoscendo el notaro che arte, ingegno né astuzia che usasse li valeva a far che miser Lorenzo li rendesse li soi denari e confessasse el debito, alfine se ne andò dal podestà (quale era miser Agamennon di Marocelli da Genua, dignissimo cavaliero, che novamente ne la pretura era entrato), pregandolo per questa caxone mandasse per miser Lorenzo e vedesse cum bel modo farli il mutuo de quisti denari confessare, dipoi non poteva avere questo a piacere da li signori, essendo araldo loro. Il podestà dixe de farlo e circa tre volte mandò per miser Lorenzo, che venisse fin da lui per certa informazione; il quale, enteso la voluntà del podestà, per venire a lo effecto de quello avea proposto, respondeva:</p>
            <p>— Voluntiera —, ma che alora uscire de casa non poteva per non se sentir bene, ma presto virebbe.</p>
            <p>Questa induxia rencrescendo grandemente al notaro, uno giorno deliberò andare da miser Laurenzo a casa e dimandarli cum dolce parole l'imprestati denari. Il che facendo, lui rispose:</p>
            <p>— Per mia fede, come li abia, <foreign lang="lat">domine notarie mi</foreign>, ve li porterò fin a casa, come è mio desiderio —.</p>
            <p>A cui dixe:</p>
            <p>— Pregovi, avendo voluntà de rendermeli, come io credo, vogliate almeno venire fin dal podestà e confessare el debito: che poi ve voglio fare quel termine che voreti. Certo, cavaliero mio, me pare me beffati denegandomi il mio: questo non è già il fructo de l'amore ve porto e servizio ve ho facto —.</p>
            <p>E respondendo miser Laurenzo che non dubitasse che per lui, accadendo, magior cosa assai che questa farebbe, e che se maravigliava il caciasse per questa via, e pur tuttavia cum preghi sollicitando el notaro volesse andare dal podestà senza paura alcuna, li rispose parendoli tempo:</p>
            <p>— Vui voleti pur ch'io venga: e io ve dico che li virei voluntiera, ma non posso, perché ho pegno quanti panni ho; e non potendose per ancora avere denari da la Camera, bisogna che abiati pacienzia. Se pur avesse uno mantello che fusse bono, in veritade io li virei —.</p>
            <p>— Per questo non state — dixe alora il notaro —; io ve prestarò uno mantello di morello de grana bono e fino —.</p>
            <p>Respose miser Laurenzo:</p>
            <p>— Io sono contento e piaceme molto: mandatimelo —.</p>
            <p>Or presentato che fu el mantello a miser Laurenzo, s'el pose intorno cum uno capucio di rosato in capo, che uno degno mercatante parea; e insieme col notaro n'andò dal podestà: avanti al quale conducti (essendo, prima che dicesse cosa alcuna il notaro, miser Laurenzo già informato de la condizione del podestà, de' parenti e de ogni sua qualità e de uno suo fratello che era morto, il quale fu uno notabilissimo mercatante) se trette per reverenzia il capuzo e, tocando la mano al podestà, li dixe:</p>
            <p>— El me dispiace, magnifico podestà, che più presto che ora non sia venuto a visitare la vostra Magnificenzia, perché era de quella servitore e non sapeva: cum ciò sia che, in levante e in molte parte de Alexandria solcando il mare, ebbi una stretta amicicia cum la degna memoria de miser Attilio vostro fratello e ne la mercantia facèmo grandissime facende de molto valore; e tanto bene me vòlse che per diecemilia ducati obligato l'averei. Niente di meno l'è meglio tardi che non mai: el me piace cognoscere la vostra Magnificenzia per mio magiore, cusì la prego nel numero de' suoi fideli servitori se digni colocarme, pregandola a mio precipuo conforto me comandi, quando la possa compiacere, ché certo non me trovarà mai stanco a far cosa che li sia grata —.</p>
            <p>Parendo al podestà, per l'audite parole de benignità piene, l'opposito de quello avea il notaro querellato, dixe:</p>
            <p>— Miser Laurenzo mio, non manco me alegro cognoscervi per mio bon fratello che faciate voi verso di me; e grata m'è certo vostra amicicia quanto de cara cosa avesse potuta avere, reputando oggi un degno capitale avere conquistato. E ringrazio grandemente Dio e voi de la conoscenza vostra che me date e il recordo de la mutua e reciproca benivolenzia fra voi e la optima memoria de Attilio mio fratello. Cusì ve priego che quivi, a Gena, overo in qualunca luoco dove possa prestarvi la mia opera, me rechedati: ché sempre ve servirò, quanto me fusti caro fratello —.</p>
            <p>Miser Laurenzo, ringraziando reverentemente il podestà, dixe:</p>
            <p>— Magnifico miser lo podestà, voleti cosa alcuna da me? Io prenderò per ora licenzia da vui —.</p>
            <p>Il podestà, per il reverente parlare de costui e la gravità dimonstrava ne l'aspecto non ardendo dirli che quello notaro avesse mandato per lui, e maravigliandosi che per dieci ducati se lassasse convenire, pur alfin cum bel modo dixe:</p>
            <p>— Miser Laurenzo, l'è quivi questo citadino dabene, il quale me dice una cosa che molto me ne maraviglio, essendomi già per le presente vostre parole quadammodo nota la vostra integrità: che voi li abiate a dare dieci ducati, ch'el ve prestò fa più de uno anno e non li rendiati. Se questo è vero, el fia ben facto che vui glieli restituisti, ché secundo el dire suo ne ha grandissimo bisogno —.</p>
            <p>Respose miser Laurenzio:</p>
            <p>— Magnifico miser lo podestà, io non li ho a dare nulla; e perché la vostra Magnificenzia veda che io non sono a tanta inopia reducto che abia bisogno de dieci ducati, eccovene qui uno centinaro — mostrandoli certi ducati d'oro —; e quando necessità ne avesse avuto, voglio siati certo che ad altri che a lui, grazia de Dio e del credito ho cum fede e sudore acquistato nel tempo de la mia vita, averei facto recorso. Ma certo costui me per un altro debbe avere tolto, come è sua usanza, e al presente in bono sentimento essere non debbe, come spesso se vede e maximamente ne li movimenti de la luna, ne li quali molto vacilla: e questo è stato da bon tempo in qua o per difecto de debilitate del cerebro overo per essere stato afaturato; che certo è grandissimo peccato, imperò che costui è stato cusì buono e legale notaro quanto altro de questa cità. E che ciò sia vero, che non debbe essere in bono sentimento, se la vostra Magnificenzia il tiene in rasonare, el troverà variare e senza ordine usire del proposito; e forsi se li adimanderà di chi è questo mantello ho intorno, non sarebbe gran facto dicesse fusse suo; e se per ventura cominciarà dire sia suo, tutti gli omini del mondo nol farebbe uscire de quello proposito —.</p>
            <p>Alora el podestà dicendo:</p>
            <p>— Io me ne maravigliava molto —, chiamò il notaro che era da parte; il quale, credendo che miser Laurenzo avesse confessato li denari per la bona ciera li avea fatto el podestà, li dixe:</p>
            <p>— Che adimandate voi a questo gentilomo? —</p>
            <p>— <foreign lang="lat">Domine pretor</foreign> — respose el notaro —, io li dimando dieci ducati, che li prestai per comprare formento —.</p>
            <p>Stando alora miser Laurenzo sul grave e menando modestamente il capo cum savio ridere, e il notaro vedendolo, li dixe:</p>
            <p>— Non scossate il capo, miser Laurenzio, ché l'è pur vero che io ve li prestai, quando per necessità piagnevi. Vui me voleti ora pagare de questa moneta? E forse che non stati incapuciato come fusti uno savio! —</p>
            <p>Alora miser Laurenzio, augumentando la gravità sua, dicea:</p>
            <p>— <foreign lang="lat">Notate verbum, domine potestas</foreign> —.</p>
            <p>Il quale, doppo molte parole, dixe:</p>
            <p>— Dicetime, <foreign lang="lat">domine notarie</foreign>, questo mantello ha in dosso miser Laurenzio di chi è? —</p>
            <p>— Mesere, l'è mio — respose el notaro — ché io gliel'ho prestato acciò potesse venire da vui, ché non ne avea alcuno —.</p>
            <p>Alora dixe miser Laurenzio:</p>
            <p>— Che dixi io a la vostra Magnificenzia? Nui siamo forniti: un'altra volta vignirò da quella —.</p>
            <p>Facendoli de capucio e cum offerirli ciò che poteva, se partì, lassando garrulare il notaro col podestà. Il quale, credendo ciò che avea audito da miser Laurenzo, se ne entrò in Camera, lassando per insensato il notaro. Lui adunque, non potendo patire questa ingiuria, non restava de maledire i cieli e la sua adversa fortuna, dicendo ad alta voce:</p>
            <p>— O diavolo! Per reavere li mei dieci ducati prestati, me trovo ancora avere perduto uno mantello e facto fabula de la plebe a un medesimo tempo —.</p>
            <p>Per la qual cosa, spesso sollicitando cum ingegno, arte e preghi miser Laurenzio glielo restituisse senza li prestati denari, e de questo avendone tanta passione e affanno che quasi ne fu per morire, alfine ne venne pietà a miser Laurenzio, dubitando ch'ello non impacisse: onde un giorno, cum gran piacere, li restituì li denari e il mantello, dicendoli:</p>
            <p>— <foreign lang="lat">Domine notarie</foreign>, un'altra volta non se vole se istesso tanto estimare, ch' el non se creda che 'l compagno sapia nulla. Ché cusì come Dio ne ha creati de varii visi, ha ancora a l'umano ingegno varie virtù concesso. Unde essendo voi savio, come ve reputate, son certo senza più che altro dica me intendite: e dative pace —.</p>
            <p>Una bella, savia e facunda giovene, inclito principe, de ingegno perspicace, nominata Penelope, secunda nata del conte, sposa de uno giovene prestantissimo, il nome del quale è Melchione di Mazoli, essendo de quello colore vestita che dimostra il cielo quando è adorno de chiare stelle, e sopra la vaga fogia de' biondi capelli d'alcuni ragetti d'oro e de riche zoglie ornata, doppo le debite risa de l'audita novella, essendo da l'altre donne invitata a dire, da purpureo colore nel candido viso prima assalita, cum dolce e reverente maniera uno amoroso e pio accidente, e forsi inaudito, de uno gentilissimo cavaliero de vostra illustre stirpe incominciò a narrare in questa forma.</p>
         </div1>
         <div1 type="novella">
            <head n="Novella XXI">NOVELLA XXI</head>
            <argument>
               <p rend="italic">Pirreo, figliolo de Azzo terzo da Este, illustrissimo marchexe, dimorando a Bologna nel Studio, pudicamente se inamora de Panfilia; la quale a morte se inferma e, prima che mora, vole epso vedere: e ambedui ne la visitazione morono.</p>
            </argument>
            <p>Per sequir l'ordine, l'umano invito obidendo, caro genitore, benigni gentilomini e voi donne dulcissime, da' nostri antiqui ho inteso che l'alta memoria de Azzo terzo, figlio de Opizo primo da Este, illustre marchexe, essendo successo al patre nel glorioso Stato, ebbe cum nostra sempre potente communità longe controversie e maximamente per confini: cosa el più delle volte de privare gli confinanti de la suave dolceza d'amore, donde ne successeno sanguinente e crudel bataglie. Pur, essendo nel 1307 conciliato cum nostri antecessori, in segno e pegno de la renovata caritade mandò dui suoi figliuoli naturali e legiptimati a Bologna; e non avendo altra legiptima stirpe, quantunque fosse congiunto matrimonialmente cum la nobilissima Beatrice, figlia de lo excelso Carolo secundo Andegavense re de Puglia, e sorella de la magna memoria del monarca de virtute re Roberto (cosa che molestamente portava per avere concepto grande odio verso suoi fratelli Francesco e Aldrovandino, de' quali poi è diffusa la numerosa prosapia estense), pregando quilli nostri de quel tempo regimenti e populo che gli dovesse acceptare in figliuoli e decorargli de militare splendore, e che 'l primo, nominato Fresco, giovene de anni 22, glie remandasseno (el quale voleva introdure al governo del suo Stato per le inimicicie avea cum Francesco e Aldrovandino soi fratelli, adcostati a l'inclito di Venezia ducal dominio), l'altro de anni 14, nominato Pirreo, ritenesseno e lo facesseno a Bologna studiare, dove, per virtù del divo Petronio nostro protectore e celeste patrone, furono li studii de la Grecia, nella quale epso era nato, transferiti, existimando adunque l'excelsa nostra communitate essere questo segno de perpetuo vinculo d'amore e fede, ordinoe, secundo che cantano li nostri annali ne l'archivo publico reposti, per recevere quilli onorificentissimamente, spendere quatromilia libre de bolognini: onde, oltra le altre pompe e triunfi singulari, vestirono cinquanta gioveni delli nostri primi citadini de varii e diversi colori de seta; i quali, sopra potenti cavagli coperti de damaschi e veluti, givano per tutta la cità armigiando e cantando versi in onore della contracta pace e de l'umana virtù de Azzo Estense. A la cui voluntà volendo satisfare el nostro populo, nella chiesia catedrale nostra cum gran festa gli fece cavalieri, donando a ciascuno de loro una vesta a maniche larghe de drappo alexandrino, recamata tutta cum gigli d'oro, e a sexanta scudieri aveano cum loro uno vestito per uno de drappo rosso e bianco facto a quartiero, insegne della nostra illustre republica.</p>
            <p>Or, rimasto al Studio Pirreo in compagnia d'altri figliuoli de prestantissimi omini e signori (quali in quel tempo nel Studio della nostra cità, dove se trovava el numero de diecimilia studenti e più), ne l'exercizio de le lettere dimorando per divenire de principe valoroso figliuolo, accàde che 'l primo giorno di magio (nel qual dì, come a quisti tempi ancora vedere potemo, tutta la nostra cità ride d'erbe, de fiori, de fronde e de verdi arborselli a Marte consacrati, e ribomba de strepito de potenti cavalli e de cavalieri coperti de nitide arme e verde fronde; e in multi luochi de quella, e specialmente da casa de generosi citadini, se drizano alte sedie e sopra quelle, in abito de regina, se poneno a sedere bellissime e nobilissime giovene, a le quale dal doppo disenare incontinenti fino a l'ora del vespro ogni viatore per propria liberalità dona qualche moneta o de ramo o d'argento o d'oro, secundo la sua qualità, che poi se converte in una domestica merenda) questo gentilissimo cavaliero, cavalcando sopra un candido cavallo acompagnato da dui suoi nobili compagni per la terra, per vedere le familiare e amorose feste, capitò da casa de uno nostro coniuncto, quale fu el conte Anselmo da Loiano, signore de Loiano e d'altre castelle, magnifico e de nobile progenie nato, come li antiqui monumenti de' suoi progenitori in arme e in lettere dimostrano una cum li regali privilegii de le loro laude e gloria pieni.</p>
            <p>Essendo quivi dunque avanti la casa di epso conte Anselmo, in megio de la via fu per la briglia del bianco cavallo da certi graziosi gioveni retenuto, quali cum reverente maniera dixeno:</p>
            <p>— Nobilissimo cavaliero, a figliuoli de digni principi come voi, sta bene a la nostra regina usare qualche dono degno della vostra Alteza —.</p>
            <p>El valoroso cavaliero respondendo, come è costume e natura del suo sangue, graziosamente de sì, aprendo la borsa e gli occhii ponendo fra le fronde, vide eminente sedere una bellissima giovene figliuola del conte, nominata Panfilia, in abito di egregia regina, di seta verde recamata a certi uceletti di perle vestita, che sopra la bionda trezza di capilli, cum maestrevole revolgimento aconcii, avea una aurea corona texuta de varii, belli e freschi fiori. La quale, drizzando el suo angelico viso e girando gli ochii suoi splendidi, che pareano doe stelle matutine, verso quilli del prestante cavaliero, glie passò el giovenile core cum uno dardo de amoroso fuoco sì cocente che, quasi smarendo li vital spirti, non fo per cader del cavallo: pur aiutato da virtù, lassando un profundo suspiro, al meglio che possette restituì l'anima afflicta al stanco corpo. Di che parendoli tempo, per la recevuta doglia mai più non sentita, de qui partire, posta la mano nella borsa e tractone uno pugno de bolognini de oro e de argento, cum acto assai piacevole e de grandissima liberalità li gettò verso la bella giovene, dicendo:</p>
            <p>— Dio ve feliciti, bellissima regina! —</p>
            <p>Li quali denari cum festa, rixe e piacere essendo da picoli e grandi racolti, se partì cum reverente licenzia, lassando la sua amorosa anima nelle belleze de la vaga giovene.</p>
            <p>Stando adunque questo cavaliero sempre cogitabundo in costei, né li parendo mai avere veduto cosa creata che tanto li piacesse per la excellenzia del suo aspecto e costumi, e reputando lei l'ultimo fine de' suoi disii de onestà e pudicicia fondati, cominciò spesso a passare avanti la casa sua per vederla, che rare volte apparea; e quando grazia de vederla li era concessa, se ingegnava, come Venere vole e insegna, cum acuto guardo e cum ardenti suspiri mostrarli el casto amore li portava. Il quale da l'amata giovene per sutilità de l'ingegno subito compreso e parendoli el cavaliero onesto e cognoscendolo d'alto sangue disceso, cominciollo ad avere quanto la propria vita caro, pregando cum devoti preghi Dio ch'el facesse suo marito.</p>
            <p>Or essendo questo prezioso amore cinque anni virtuosamente durato, era in tal modo secreto che per altro che per imaginazione, per il continuo passare e per l'opre gloriose facto da l'illustre amante, se sapeva.</p>
            <p>Advenne che, essendo Panfilia da marito, il padre la vòlse a uno degno figliuolo primogenito del conte Alexandro da Brusculo, nostro singular citadino, maritare; la quale novella sentendo Panfilia, a la sua vita mai fu più dolente, perciò che non altro che 'l suo amante per marito disiava. De che tanta sollicitudine e dispiacere portava ne l'anima che, essendo giovene de dilicata complexione, fu assalita da grave infirmità: la cui casone non ardendo manifestare e sforzandose come optima figliuola a la obidenzia paterna paziente dimorare, se ben cum vile uomo congiunta l'avesse, fu in tal forma da questa infirmitade oppressa che, non li giovando alcuno fisico remedio, le femenile forze e la virtude naturale veneno in tal modo a mancare, che cominciò a combattere cum li messi della morte. Onde, essendo pietosamente da' suoi parenti dimandata se cosa alcuna li gustasse, cum gran fatica e vergogna puòte respondere che altro non voleva, per ultimo suo conforto, che 'l figliuolo del marchese Azzo vedere. Il che li tribulati parenti intendendo, per avere già cognosciuto cum manifesti segni el cavaliero di lei inamorato, ancora che li paresse duro e strano appetito della giovene, come quello che non poco carico del loro onore sieco portava, considerando che lo advento de questo cavaliero laude non li poteva dare, cum ciò sia che le male lingue non sàno tacere le sinistre novelle create da' nimici, pur, vedendola de ora in ora mancare ed essendo teneri e pietosi a la loro unica e cara figliuola, deliberarono compiacerla, sperando che per la presenzia del cavalieri tal conforto potrebbe prendere che ne la pristina valitudine retornarebbe: e cusì, doppo la deliberazione, mandarono pregando il cavaliero che per unica salute de la loro figliuola se dignasse venirla a vedere. Avendo già prima lui cum gravissimo suo dolore l'infirmità grave della giovene persentita, né desiderando alcuna cosa tanto quanto poterla visitare, intesa la voluntà di parenti, li cominciò a battere l'inamorato e afflicto core per superchia letizia in tal maniera, che una ora mille anni li pareva de poterse alla presenzia della sua amata giovene trovare; ma non sapeva che si fare, parendoli inconveniente, non essendo a lei de consanguinità congiunto né domestico de la sua famiglia, andarli. Pur, strengendolo carità e infinito amore, ve andò; e giunto cum acto reverente e benigno saluto in la camera, dal conte Anselmo acompagnato, se acostò a l'affannato lecto intorniato da multi parenti, omini e donne: dove per smisurata pietà ch'ebbe a la giovene, alla quale era stata la sua venuta nunziata, e per alegreza de vederla, a pena pòte dire:</p>
            <p>— Panfilia mia, che te piace? Idio te conceda quel conforto e salute che tu voresti, che al tuo volere tutto son disposto.</p>
            <p>A queste parole alciando la giovene li languidi occhii e drizzandoli nel pietoso viso de l'amante e porgendoli la dextra mano, doppo uno alto suspiro (essendo giovene docta più che altra alora in la citade nostra se trovasse, per essere lei in li morali studii cum grandissima diligenzia alevata) in questo modo se sforzò respondere:</p>
            <p>— Pirreo, cavaliero illustre, ben credeva più felice che ora retrovarmi cum l'amata tua presenzia, da mi per ultimo conforto disiata: che tu e li mei parenti, che me hanno avanti la mia fine questa consolazione conceduta, infinitamente ringrazio. L'è molto tempo, quasi da li mei teneri anni se può dire, hai cum ogni ingegno, industria e opere excelse dimonstrato più che te istesso amarme; e io te ho amato veramente, come Amore a una etade, a fine de congiugnerne matrimonialmente, le nostre nature ad amarci ne dispose: e di ciò ne ho pregato assai el Donatore d'ogni grazia, al quale, non movendose una minima foglia senza sua voluntà, non è piaciuto, quantunque spesso ne imputamo la fortuna de l'altrui bene invidiosa. La casone del mio male è questa, quale parendo a li mei parenti strana li dolerà: che a le mie orechie pervenendo che 'l mio magnifico padre, come discreto, a uno nobilissimo giovene nostro citadino maritare me volea, e non essere tu quello (quantunque consorte indegna al tuo valore me trovi), me venne tanta doglia al core che, non potendola sostenere, me ha conducta dove me vedi: advegna però sia certa che, essendo sempre stata figliuola quanto altra da qualunca padre teneramente amata, se avesse aperto el desiderio mio a lui, sarebbe stata compiaciuta. Ma, considerando che a le savie figliuole non se conviene contradire alla voluntà del padre e de la madre, essendo da loro generati, nutriti e alevati, perché ciò che fano sempre è a bene e riposo de' figliuoli, son quivi, come tu me vidi, conducta e già quasi finita per la grave egritudine che me minazza de vicina morte: la quale, ancora che per tuo amore infinitamente me doglia, pur aspecto voluntiera per uscire de pena, che renda l'anima a perpetua vita dipoi che piace al suo Signore; perché vivendo, forsi el nostro amore fin qui stato candido e sincero, per l'umana fragilità da la quale acecati siamo, a varii apetiti e piaceri e dilecti lascivi cum vani suspiri inclinato se seria: che alfine ne averebbe de la eterna gloria privati, per la quale possedere, avendo sempre denanti agli occhii la sua fine, ogni studio porre se debbe, non avendo in questo mondo altra cosa che ce apra le porte del cielo se non la onesta e sancta vita una cum le bone e virtuose opere —.</p>
            <p>E qui, mancando la forza de la lingua e de la voce per lassitudine del parlare, suspirosamente se tacque.</p>
            <p>Il cavaliero per le ascoltate parole, e tutti li coniuncti non essendo senza pietose lacrime, cusì rispose:</p>
            <p>— Benigna Panfilia, non è uomo sì crudo né core sì freddo e fiero che a le tue savie parole, che penetrano i cieli gustando de la eterna pace, non divenisse mite, umile e mansueto e a la tua virtù fidelissimo sugetto. Negare non posso e nol saprei che la tua belleza ed eximii costumi, una cum la gloria de' tuoi parenti, non me abia facto al tuo valore devoto e onesto amante: in modo, dal primo dì te vidi in qua, mai ho veduto né pensato cosa che più di te me sia piaciuta, sempre sforzandomi operare ogni gentile e magnifico effecto per aquistare il tuo amore, per essere alla graziosa tua presenzia unicamente commendato, per perpetuarti alfine nel mio amore fondato de onestà e pudicicia e de ogni macula privo, e sperando al debito tempo cum matrimoniale nodo ne congiugnessemo. Il quale tempo era questo che, quando la corona delle lucubrazione de li mei studii avesse consequito, te averei per degna consorte e non per indegna al tuo padre rechesta, reputandomi de la tua compagnia singularmente onorato per le egregie tue virtù, per la nobilità del tuo sangue e per l'antiqua excellenzia de questa inclita citade, de li studii vera matre, e per la gloria ultimamente de' suoi citadini, da li quali ho recevuto e recevo tanto onore e benivolenzia, quanto me serei difficile a satisfare giamai. Ben me dole avere inteso la casone de la tua infirmità, da la quale certo non saresti oppressa se la voluntà del tuo padre avesse sentito: il perché, sopra ogni altra cosa desiderandote, non averei indusiato al constituito tempo de adimandarte. Ma, dipoi che cusì è, pregoti caramente te conforti, sperando in Dio, il quale chi in lui se confida mai abandona: perché, essendo lui al nostro casto amore pietoso, per sua divina clemenzia i nostri lunghi disii averano compimento. E pur quando ad epso non piacesse, è opportuno cum sua Deità ce concordiamo, come cum quello a cui così le cose inmortale e superne come le inferiore e caduce sono universalmente sottoposte e sugette, reputandoci fin ora copulati; e che come una volta per morte, terminatrice d'ogni affanno, seperare ce convenia, che per quella medesima al presente seperati siamo; e che ogni cosa a bon fine sia sequita, essendo maximamente varii e infiniti li periculi del mondo, come tutto il giorno vedemo. E quantunque la sensualità da' suoi iniusti appetiti combatuta, spesso ne contradica (come io ora, stretto da nova doglia per la tua infirmità, son tutto da lei percosso), pur te priego che pazientemente porti, come fai, questa tua grave infirmitate e affanno per amore de Colui che, per nui salvare, morte sostenne, il quale non dubito per tanto merto te donerà felice luoco ne' suoi eterni regni —.</p>
            <p>Poi, volendo più oltra sequitare, le surgente lacrime per la infinita passione del core l'amutirono. Onde la giovene, a poco a poco de vita mancando e alciando gli occhii al cielo, dixe:</p>
            <p>— Signore e Padre eterno, te recomando la mia peccatrice anima, la quale umilmente prego che ne le tue mane misericordiosamente recevi —.</p>
            <p>E poi, prendendo la mano del cavaliero, seguendo dixe:</p>
            <p>— Queste mie belleze, che tanto a mio piacere te piacqueno, per verminoso cibo de l'antiqua matre aparichiate, se mai te ramentano, per l'amore te ho portato l'alma mia al suo Creatore pietosamente recommanderai —; e strengendoli la mano, cum breve suspiro rendé l'anima al suo Factore.</p>
            <p>Sentendosi strengere la mano el dolorato cavaliero e vedendo la sua Panfilia in queste parole finita, parse li fusse per doglia torchiato il core; onde, ogni suo spirto e sentimento perduto, cadde sopra la morta giovene e affannosamente seguì l'anima de quella nei luochi non cognosciuti. Il che li flebili parenti e li altri astanti vedendo, per l'audite parole del cavaliero piene de tanto amore e reverenzia, e per la sua acerba morte e della figliuola, forono vincti da tanto dolore e passione, a quanto a pena pottè la loro vita durare: onde, empendo l'aere e 'l cielo d'amari pianti e suspiri e la citade de angosse e lamenti, strenxeno tutti li citadini e abitanti in quella a piangere cum gran cordoglio la morte de' tristi amanti e l'affanno di sconsolati parenti. Unde vestiti li amanti di candida seta e coronati de belle fronde in segno della sua pudicicia, furono sopra una barra de bel samito cuperta posti; e inde poi cum funebre pompa e amare lacrime e singliozzi da tutto il populo, de lugubre veste vestito, a la sepultura acompagnati, e in uno medesimo monumento de freddi marmi cum divini officii sepelliti furono; e sopra epso, a letere d'oro, quisti versi inscripsono:</p>
            <lg type="non-definito">
               <l rend="sc">QUI D'AZZO ESTENSE MARCHESE IL FIGLIUOLO</l>
               <l rend="sc">PIRREO JACE, ILLUSTRE, UMANO E SAGGIO;</l>
               <l rend="sc">CHE A L'ALTRA VITA PENETRÒ CUM DUOLO,</l>
               <l rend="sc">VEDENDO EXTINTO EL SOL DEL SUO BEL RAGGIO,</l>
               <l rend="sc">DE PANFILIA CASTA E SENZA DOLO:</l>
               <l rend="sc">CHE IN QUISTI MARMI HAN FACTO IL SUO VIAGGIO.</l>
            </lg>
            <p>Senza dubio, illustrissimo mio signore, el narrato caso di casti amanti li cuori de li auditori non poco inteneritte, e specialmente quilli de le pietose donne, li cui begli occhii senza lacrime non furono. Concluso adunque, doppo alquante parole sopra epso usate, che laudevole sarebbe sempre a' padri discretamente sapere, quando vogliono ad alcuno maritare le figliuole, se tal marito grato li fusse, perché se 'l conte Anselmo avesse cum cauto modo a la figliuola decto se 'l marito, che dare li voleva, li fusse piaciuto, non sarebbe di lei e de tanto amante sequito amorosa morte, madonna Nicolosa Sanuta, del bagno porretano magnifica contessa, donna bellissima, morale, graziosa e venusta quanto altra bolognese donna a questi tempi se trovi (come quella da la quale sempre de magnifice fogie, d'ornamenti generosi e d'effecti pii e liberali la nostra cità non poco è stata illustrata, come ancora a eterna sua laude e gloria se vede, per le continue magnificenzie, umanità, cortesie e per li edificii sublimi ed excelsi che da lei sono emanati e tuttavia a ornamento de la cità nostra procedeno), avendo de sopra una camura di purpurea seta una turca roxiata foderata de bellissimi ermelini, prendendo cum ambedue le mane e cum dulcissima grazia de parole e de maniere Penelope, figliuola del conte, e dandoli per dolceza uno benigno bacio nella fronte, dixe:</p>
            <p>— Bellissima figliuola, molto degnamente hai gli amori de li defonti amanti narrato: el cui fine, essendo stato amaro e flebile, me invita, senza più stare, narrare l'amore de dui regali amanti, che ebbeno assai migliore fine che loro; el quale son certa non ve dispiacerà audire —.</p>
            <p>E in questo modo incominciò dicendo.</p>
         </div1>
         <div1 type="novella">
            <head n="Novella XXII">NOVELLA XXII</head>
            <argument>
               <p rend="italic">El figliuolo del re di Portogallo, fingendo andare per voto in Hierosolima, ne va in Inghilterra e mena via la figliuola del re sua amante; e ambedui in diversi luochi rapiti, sono in servitute posti. In la quale dimorati un tempo, in Portogallo inopinatamente se trovano: dove cum grande festa e letizia se maritano.</p>
            </argument>
            <p>Odoardo secundo re de Inghilterra, umanissime donne e voi generosi gentilomini, avanti fusse spogliato del reame da Enrigo quarto, suo gentile, e da lui posto ne la gabia di legno (dove essendoli monstrato vivande da mangiare e non potendone gustare, rodendose le mane per rabia, de fame se moritte), ebbe una unica figliuola a lui sopra ogni altra cosa cara, nominata Eugenia, de la cui bellezza e virtù tutto il mondo rasonando, penetrò la sua fama alle orechie de Filoconio, figliuol de Tarolfo re di Portogallo, giovene splendido e magnanimo quanto altro che in quel tempo nelle parte de ponente se trovasse. Della quale acceso d'amore, successe che, di poco che 'l re Tarolfo suo padre passò de questa vita, Filoconio come cosa conveniente, ereditando el paterno regno ed essendo in sua libertà, stretto da le cocente fiamme d'amore d'Eugenia, deliberò andare a vederla, che altri che lui non el sapesse, fingendo avere facto promissione a Dio che, se al paterno regno, come fece, tranquillamente succedesse, Hierosolima e li suoi sancti luochi a visitare andarebbe. La quale promissione, ancora che paresse grave a la regina sua matre, pur, considerando la disposizione del figliuolo e non essere da beffare el Donatore d'ogni grazia, fu contenta e donolli uno annello in la sua partita, il quale avea questa virtù: che, chi el portava adosso, faceva verso sé ogni uomo benigno e grazioso.</p>
            <p>Partitosi adunque Filoconio e acompagnato d'alcuni compagni e cum quello ch'a lui parea opportuno, da Lisbona cità regale se ne venne, lassando tenera tutta la citade per tal partenza, a Cavoscà; e de inde, non volendo altra compagnia, remandò indrieto a Lisbona tutti li compagni, salvo che uno a lui sopra ogni altro caro, nominato Lesbio. Ambedui dunque, vestiti ad abito cipriano per non essere cognosciuti, salirno in nave e, cum prospero vento navigando, drizzarono le vele verso l'isola d'Inghilterra: dove capitati a uno luoco de grande mercantia, nuncupato Bristò, per parere regale come era se fornì de cavagli e de compagni, ma non però sumptuosamente, dimonstrando essere peregrino. E de inde per terra andandone a Londra, credendo li fosse la Maiestà del re, trovò che era andata a una abbazia distante de lì duo miglia, chiamata San Piero a Oestmostier che vuole dire in italica lingua l'abbazia posta a ponente. Quivi dunque disposato a l'ospicio, l'altro giorno acompagnato dalli soi andò a la regia corte; e facto intendere al re che era figliuolo del re di Cipri, che veniva da visitare el templo del barone de Galicia e che andava a Roma, li parea inconveniente, essendo capitato nella sua dicione, non visitasse la sua sacra Maiestà. Intendendo questo il re l'acolse benignamente e fecili grandissimo onore, pregandolo che alquanti giorni a piacere seco dimorasse: la quale cosa piacendo molto a Filoconio, che pur altro non disiava, acceptò voluntiera l'invito.</p>
            <p>Il re, adunque, per precipuo onore e per una singular domesticheza, come era suo costume, avendo prima monstrato la regale magnificenzia de la corte e la excellenzia de' suoi baroni in luoco del suo peculiare tesauro a Filoconio (come debbeno far li veri re, principi e signori), alfine el menò da la figliuola; la quale, come vide el re suo padre, tre volte li fece col ginochio a terra e col capo umile reverenzia. Il quale, avendo tuttavia per mano Filoconio, li dixe:</p>
            <p>— Eugenia, questo bel sire è figliuol del re di Cipri, che viene da visitare el templo del barone de Galicia e va a Roma: n'è venuto come amico a visitare, sì che falli onore —.</p>
            <p>Eugenia, intendendo la condizione del giovene essere regale, non denegandolo imperò in alcuna parte la dignità del suo generoso aspecto, porgendoli la destra mano, al costume inghelese li dette nella boca uno dolce bacio. Filoconio, per el grazioso e umano recevemento divenuto tutto pallido, per essere assalito da la inextinguibile fiamma d'amore de costei, la quale molto più bella e preciosa che non era la gran fama li parea, vincto da superchio amore, a gran pena potee dire:</p>
            <p>— Dio ve salvi real donzella —.</p>
            <p>E de inde col re, che per mano el teneva, partitose, quasi poteva la sua Serenità a pieno ringraziare de tanto onore e grazia li avea monstrato. Onde, de lì retornato a l'ospicio cum li suoi compagni (ché altrove disposare non voleva per essere peregrino), se dette a pensare in le belleze di costei e nelle dilicate sue maniere, parendoli la più bella cosa che mai vedesse al mondo: e così, ogni suo pensiero e desiderio in lei terminando, quanto più li pensava tanto più e de maraviglia e d'amore occupava l'afflicta mente. Imaginando adunque el regale amante in che modo potesse fare intendere a l'amata giovene el grande amore li portava, deliberò alfine per principio de tal grazia, farli per sua parte donare el caro annello li dette la madre nella sua partita. Onde a sé chiamato il suo fidele e caro Lesbio, li dixe:</p>
            <p>— Lesbio mio dolce, prendi questo annello e va' da la figliuola del re Odoardo e dilli per parte mia che, considerando io la graziosa acoglienza e onore grande me ha facto la Serenità del signor re suo patre e la dolce ciera me ha facto lei, quando nel conspecto delle sue bellezze me presentai, mai me pare possa tanto vivere al mondo che remeritare possa il re né lei della millesima parte de quelle; e che per qualche recordo de tanta sua gratitudine io li dono questo annello, che per preziosa e cara cosa me donò mia matre nella mia partita da lei: il quale ha questa peculiare virtù per divina benedictione, che colui il quale el porta sopra di sé fa qualunque a sé grato e benigno; e più se alcuno li fusse inimico e ingrato, subito quello in grazia e amore se converte. Advegna sia certo non bisogni in lei tal gemma, perché le bellezze e costumi suoi sono de tanta excellenzia e virtù che ogni protervo, ingrato e maligno core verso sé farebbe umile e benigno, tuttavia pregala l'accepti per parte mia cum quel volere che io gliel mando —.</p>
            <p>El fidele servo e compagno, preso lo annello, subito cum debita reverenzia alla bella Eugenia se presentò; ed expostoli l'ambasciata de Filoconio cum quelle più dolce parole che li fu possibile, per sua parte li donò el virtuoso annello. Il quale Eugenia graziosamente prendendo e mirandolo assai, deliberò non essere da Filoconio vincta de cortesia; e cusì rispose al messagieri, avendo prima il suo nome inteso:</p>
            <p>— Lesbio, questo è presente da figliuol de grande re, come è Filoconio, ché cusì negar non puote; e per questo m'è molto caro e come cosa preciosa sempre per suo amore da me serà salvato: di che infinite grazie per mia parte li refirerai, cum ciò sia che al signore re mio patre e a me se convenia presentare lui, essendo externo e peregrino. Ma voglio, avanti de qui se parta, porti seco in mia memoria de le cose de Inghilterra —.</p>
            <p>E decto questo, aperto uno degno e rico forciero e tractone una palla fabricata cum subtili e maravigliosi lavori d'oro e d'argento, che a modo de bossola se apriva, in una parte della quale era uno chiarissimo spechio e ne l'altra una graticula cum multi artificiosi traffori, facto cum tanto magisterio che cernere ben non se poteva che cosa fusse, ma respirava solemnissimo odore, dixe:</p>
            <p>— Lesbio, presenta questo picolo dono da mia parte al tuo signore e dilli che, ogni giorno che lui vederà el suo bel viso in questo spechio, diventerà la sua vista più subtile e chiara che prima; e che non la potrà per alcuno accidente perdere né smarire. E poi questa altra parte odorarà, fia il suo ingegno acuto, presto, vivido ed excelso. E queste virtù in questa palla cum grande arte e sapienzia forno già son molti anni infuse. Ma se 'l presente non è generoso come rechede la grandeza del suo animo e l'alta sua condizione, el se dignerà, per quella benignità inmensa che dimostra nel suo degno aspecto, acceptarlo voluntieri, come desidra lui ch'io prenda il suo. Che Idio feliciti il suo viagio! —</p>
            <p>Lesbio, preso el dono e facto la debita reverenzia, se partì e tornò a Filoconio, el quale cum amoroso desiderio l'aspectava; ed expostoli cum diligenzia la graziosa risposta d'Eugenia e presentatoli el nobil dono, fu repieno de tanto gaudio, letizia e beatitudine quanto potiti pensare, prendendo summa speranza sequire de' suoi amorusi pensieri el dolce effecto. E cossì dimorando quivi cum recevere varii onori dal re e da' suoi baroni, quasi ogni giorno andava a visitare dama Eugenia: cum la quale prese tanta dimesticheza (essendo epsa per morte priva de la matre), che Filoconio, andando suso e giuso seco a brazze come se costuma in quelle parte, un giorno traendo uno suspiro, cum pietoso gesto li dixe:</p>
            <p>— Dama, se non te fusse a noglia, voluntieri te discoprirei uno affectionato secreto del mio core, quando me prometesti, come rechede el cordiale amore te porto e la gran fede ho posto in te e in la tua singular bellezza, de sigillarlo nel tuo pecto —.</p>
            <p>Eugenia, già invaghita di costumi e gentilezza de Filoconio e disiosa divenuta sapere l'offerto secreto, dixe surridendo:</p>
            <p>— Bel sire, di' a me quello te piace securamente, ché prima vorei morire che redire cosa me dicesti giamai, quando non te piacesse —.</p>
            <p>Alora Filoconio, alciando gli occhii al ciel e recomandandose ad Amore, e poi nel grazioso viso di lei firmandoli, dixe:</p>
            <p>— Eugenia bella, dama mia cara, sapi che io fui figliuolo de Tarolfo, re di Portogallo; e quantunque me facia chiamare ora figliuolo del re di Cipri, el facio solamente per non essere cognosciuto, a conservazione del tuo e mio onore. Ma voglio che sapi che, finché vivea la felice memoria del signor re mio patre, intendendo cum molta dolcezza la gloriosa fama de le tue bellezze e de le mirabile tue virtù, fu neccessario te divenisse affectionato servo e desideroso oltra modo de vederti. E cossì, di te acceso e infiammato, fino a tanto ch'esso visse, trovandome, non prima finitte el corso de sua vita (ch'oggi sono decenove mesi apunto), ch'essendome trovato pacifico erede del suo regno e posto in mia libertà, me è stato necessario, abbandonando quello, la matre e gli amici e 'l tesoro, sia venuto a vederti, fingendo andare al barone di Galizia e a la sancta cità de Roma. Il che non senza gran fatiche, affanni e periculi (che Idio e Amore ne ringrazio summamente!) ho alfine conseguito, trovandome ora cum la tua regale Excellenzia, piena de immensa grazia e benignità: la quale cosa m'è di tanta consolazione e suavità, che proprio me pare sopra ogni beatitudine exaltato. Per la quale cosa te priego, dipoi che 'l cielo e la natura me hano fatto per eterno gaudio mio a la tua bellezza e al regal tuo valore divoto amante e sugetto, te digni essere amata da me, ché più fidele amore in uom del mondo trovare non potresti: ché altrimenti facendo, vederesti di me stentosa morte. Sì che, adunque, la pietà del tuo gentile animo abrazzi effectuosamente el pudico desiderio mio, ché caramente te ne priego —.</p>
            <p>Avendo Eugenia cum cordiale e dolce parole inteso l'amoroso secreto de Filoconio e la condizione sua, e vedendolo bellissimo giovene e de parole e costumi molto nobile e venuto de paese lontano per vederla, non possette far, concedendolo Amore e la rasone, che di lui non se accendesse similmente; e cossì rispose:</p>
            <p>— El me piace, Filoconio grazioso sire, averti cognosciuto per la tua condizione di me affectionato e amantissimo: ché in verità, fin quando te vidi, me piacque in tal modo el tuo magnifico aspecto e le gentil maniere, più tosto divine che umane, che subito ogni mio spirto fu constretto ad amarte, overo che cussì volesse la rasone, essendo come dici tanto da te amata, overo per la virtù del cielo, al quale obedire ogni modo ce convene. Ma, come se sia, la virtù e benignità tua cum la suavità de le tue parole, per non essere al tuo gentile pudico amore ingrata, me ligano indisolubilmente sequire ogni tuo disio, reputandomi molta grazia essere amata da uno tanto giovene come tu sei —. E questo decto se tacque.</p>
            <p>Questa risposta fu tanto graziosa e tanto cara a Filoconio, che di dolcezza quasi venne meno; e stato cusì un poco, li rese quelle amorose grazie che se conveniano. Per la qual cosa, retrovandose alla terza volta a brazze per la regia sala, come se costuma in Anglia e per tutta la Franza, se promissono copularse matrimonialmente insieme. E perché el re suo patre la voleva maritare al figliuolo del duca di Bertania; deliberò la giovene, per invito de Filoconio, fugirsene seco travestita: il quale dixe fingirebbe partirse e andare al suo viagio di Roma, mandando via la sua compagnia; e doppo tre giorni venirebbe per lei una nocte e, ponendola in groppa al suo cavallo, via n'andarebbono, purché a lei l'animo bastasse e che sapesse ingannare le sue donzelle e l'altre donne, che stavano a la sua guardia e a li suoi servizii. A Eugenia senza altro considerare, come vincta da vero amore, piacendo questo modo, dixe che ella credeva senza dubio che 'l re suo patre infra quatro giorni per bisogni del Stato retornarebbe a Londra; e questa partita sapendo lui, potrebbe venire la sequente nocte in la corte drieto la regale abitazione presso la scala, dove ella sarebbe in abito di serva: e seco, dove li piacesse, andarebbe.</p>
            <p>Dato questo ordine e impignatose la fede, Filoconio se partì quanto pensare se possa da lei contento; e al novo giorno, essendo oggimai tempo, finxe partire; e il re, facendoli compagnia fin fuori del borgo de l'abbazia, nominato Celle in Croce (dove di marmo è fabricata una bellissima croce in memoria che la regina de Inghilterra vintequatro aldrimani de Londra, cioè vintequatro senatori antiqui, per loro inobedienzia fece decapitare), se ne tornò a drieto. E Filoconio, cavalcando fin dove vòlse, comandò a tutta la sua compagnia, excepto a Lesbio, che cavalcasseno a Roma e ivi l'aspettasseno, dato denari a ciascun de loro per il vivere de uno anno e comandatoli che non dovesseno dire ad alcuno che fosseno de sua famiglia.</p>
            <p>Or, costoro cavalcando, Filoconio e Lesbio, spogliatosi li panni cipriani, se vestirono de abito rusticale che parato aveano, e cautamente su la sera arivarono a l'abbazia e andarono a un altro ospicio ad alogiare; e ivi senza dimostrarsi stato duo giorni, el re se partì e andossene a Londra. La quale cosa inteso Filoconio, la sequente nocte del giorno che 'l re s'era partito, come ordinato avea, andò a la corte dal canto de drieto; e, come giunse, Eugenia, che a la venuta de Filoconio vigilante dimorava, ingannando le sue camariere, uscì vestita in abito di serva de la camera e discese le regale scale e senza induxia, aiutata da Lesbio montò in groppa del cavallo de Filoconio. E cavalcando via cum gran celerità verso il mare, capitarono in una foresta del re, nominata la foresta de Granoizze, dove epso ha uno bellissimo parco pieno de varii animali quadrupedi, distante da Londra forsi cinque miglia; e questo parco passato, entrarono in un'altra magiore foresta ivi contigua. Nella quale cavalcando, Eugenia assalita da grave somno perché la nocte prima e il giorno e la nocte sequente senza dormire avea cavalcato, fu opportuno a Filoconio levarla da cavallo e porla in terra a sedere e apogiarsela per tenerezza al pecto, lassando in quello megio li loro cavalli pascolare; e Lesbio similmente, postose a iacere in terra, perché avea gran voglia de dormire, li faceva compagnia. Non sì presto dunca Eugenia ebbe apogiato il capo al pecto del suo Filoconio, ch'ella fu adormentata; e Filoconio similmente, ma non profondamente: perché, stando col capo a sinistro e avendo sempre dubioso el core, li parea tuttavia vederse gente drieto ch'el pigliasseno. E questo non era imperò senza casone: cum ciò sia che doppo la nocte se partì quisti amanti, non se trovando in veruno luoco Eugenia, fu subito significato al re Odoardo; il quale oltra modo dolente, retornò a l'abbazia e subito gente e messageri mise per terra e per mare, per il suo reame, per trovarla.</p>
            <p>Essendo adunque venuto el chiaro giorno e apparito el sole, Filoconio, gustando el dolce dormire de la bella Eugenia e il suo bel viso e le bianche chiome cum l'altre angeliche bellezze, dicea fra sé:</p>
            <p>— Qual uom fu mai più lieto e contento di me? Chi ebbe mai più grazia d'amore d'avere nelle sue bracce sì preziosa e bella giovene? Certo niuno giamai. Chi potrebbe mai trovare sì degna cosa al mondo? Chi me può più mancare? Chi è colui che nocere me possa? Qual suavità, qual gloria, qual beatitudine possa essere simigliante a la mia? Che benedecto sia quando de tante bellezze me inamorai, e benedecto sia ogni mia fatica e ogni mio affanno nel lungo camino durato per costei, dulcissimo albergo de tutti i mei pensieri! Ringraziato sia il cielo e ogni spirto beato che de tante bellezze me ha facto degno possessore! —</p>
            <p>E cusì, de queste e più dolce parole in la sua mente dicendo e spesse volte repetendo, se chinò e baciolla nella fronte. E dimente se chinò a baciarla, vedendoli fra el candido pecto uno veluppeto, a modo de una palla, de drappo crimisino legato al bianco collo, quello per piacere pian pian li tolse; e volendo vedere che cosa era, disciogliendolo, vide che era il caro annello li avea donato. Né più presto l'ebbe veduto che la fortuna de l'altrui felicità invidiosa fece che subito de aere uno falcon pelegrino, che sorato avea, venendo de le mane de uno falconiero, prese cum l'artiglie l'annello col drappo, credendo fusse pasto per el purpureo drappo dove era involto, e cum quello sopra un'arbore ivi propinqua se gettò. Unde non essendo Filoconio senza ira e senza spavento per il discendere de lo inopinato falcone, svigliò Eugenia e Lesbio, che dolcemente dormivano: ai quali dicendo Filoconio lo aspectasse un poco, perché voleva vedere de recuperare il caro annello che un falcone portava via, se mise a seguir quello per le fronde fin al fiume de Tamisia, contiguo a la gran foresta, da italici e barbari navilii solcato. E il falcone gettandose sopra uno picol scoglio de mare dove entra il fiume, Filoconio pregò certi pescatori, che sopra una navicella prendevano pescie, che oltra el fiume el volessono passare per pigliare il falcone, promettendoli che li premiarebbe. Li pescatori, stretti dal guadagno, el tolseno nella loro navicella; e aproximandose presso il falcone, ed epso levandose ad alto e oltra nel mare entrando, e costoro tuttavia sequitandolo fin a la volta de un picol ramo di mare doppo una altissima montagna, se li scoperse una fusta de pirati adosso, da' quali Filoconio e li pescatori cum grandissima prestezza presi furono e menati via furiosamente.</p>
            <p>Potete pensare, nobilissima brigata, come Filoconio dovea essere consolato, retrovandose nelle mane de simil gente e recordandose dove avea lassato Eugenia, amata da lui più che la sua anima! Ma, non potendo de doglia morire, non restava de maledire l'annello e il falcone (il quale non falcone ma spirto infernale el judicava) e la morte che non li troncava el stame della vita.</p>
            <p>In questo tempo Eugenia e Lesbio, remasti in la foresta ad aspectare Filoconio, vedendo epso non venire, caciati da la fame, se mangiar vòlseno, non essendo lì altre vivande, se conveneno cibare de certe erbette assai triste. E inde poi come disperati se misseno ad andare oltra per la foresta, cercando e chiamando Filoconio cum mesta voce, cum suspiri ardenti e lacrimoso viso; ma epso non trovando e quasi di doglia morendo, dicevano:</p>
            <p>— O crudo annello, crediamo veramente ne l'abisso fusti fabricato per condurci derelicti in quisti incogniti e silvestri luochi! —</p>
            <p>E cusì andando tuta la nocte e gravemente dolendose, se obviarono in certi barbuti malandrini; li quali vedendo costoro e parendoli de bona presenzia, dixeno:</p>
            <p>— Oggi averemo facto buon principio, né indarno serà più el nostro camino —.</p>
            <p>E cum queste parole intorniata Eugenia e Lesbio cum gesti de farli violenza, ed epsi cum le brace in croce pregandoli devotamente che li lassassano andare al suo viagio, e niente giovandoli, el misero Lesbio, come disperato, a difesa cum costoro se mise: dove strenuamente dimicando, fu uciso e poi spogliato d'ogni suo arnexe; e la tremebonda Eugenia, di doglia, de pietà e deboleza cadendo a terra, fu presa. E volendola alcuni di loro violare e alcuni ucidere, adciò non manifestasse el loro facinoroso male, ella, aiutata da virtù, seppe in tal modo fare che salvò la sua vita e il suo onore. Inde dapoi, menandola seco a una picola viletta, dove a le volte per mercantia venivano certi mercatanti, lì a certi mercatanti spagnoli la venderono. La quale posta in la sua nave fra l'altra mercantia, non ebbeno navicato due ore cum bona prosperità, che l'aere se fece gravido, nebuloso e carco de tuoni, saette e venti; e drieto a quisti grossa grandine cum tanta rabia e impeto ne venne, che la nave fu spenta nel porto di Portogallo: dove domandati li mercatanti da altri mercatanti e da altre persone della terra e maximamente da una matrona de l'ospitale de Sancta Agata (donna de anni e de virtù reverenda, che lì era ita per comprare alcune robbe), se cosa alcuna aveano da vendere, mostratili Eugenia, la comprò per ischiava e menolla seco. Epsa dunque, in tal servitù dimorando, venne in tanta grazia, per sua virtù e bontà, de quella matrona che in luoco non de schiava ma de propria figliuola la teneva. Ma la misera, piena d'afflictione e d'affanni, desiderando continuamente la morte per uscire de tanta miseria, sempre el suo caro Filoconio a Dio domandava.</p>
            <p>Accàde in quel tempo, ch'essendo donato uno bel pesce marino a la regina, mentre era aconcio da li cochi per cocerlo, nel corpo li fu trovato l'annello che rapì el falcone, el quale el pesce avea ingliottito quando de' piedi del falcone cadde nel mare. Ed essendo come cosa miranda a la regina portata, non prima el vide che, recognisciuto quello e pensato che 'l figliuolo fosse sumerso in mare, fu piena de tanto dolore che, perdendo ogni naturale sentimento, moribonda cadde in terra. Donde levata cum gran fatica e in sé retornata, incominciò stridendo cum le mane anodate a dire: — O figliuol mio dolce, male per me te produxi al mondo! Perché te lassai io mai da me partire? Perché non me confidai che la pietà de Dio te dovesse perdonare la visitazione de' suoi sancti luochi, non avendo se non te unico figliuolo, per li periculi del mare, dovendo tu essere substentaculo de la mia vichieza e gubernatore del tuo regno? Oimè misera dolente, perché son tanto vivuta adciò dovesse la tua misera morte sentire? O mare crudele, o cieli de pietade privi, come potesti vui consentire che 'l mio dilicato figliuolo fusse de li maritimi pesci cibo? O carne, come dovete crudelmente essere state divorate! O viso benigno pieno de tanta grazia, dal quale sì suave conforto pigliare soleva, come mentalmente te vedo morduto, che pur a pensarli me se schianta el cuore! Oimè, quanto poco hai, figliuol mio, doppo il tuo padre la corona del tuo regno posseduta! Mai più conforto alcuno vivendo la sconsolata mia anima potrà pigliare. Oimè, trista me, quanto più me sarebbe cara la morte che questa dolente vita! Da che sono io più in questo mondo, se non da piangere e gridare manifestando el mio eterno dolore? —</p>
            <p>E cusì gridando e battendose le mane e il viso, fu per tutta la citade persentita: onde ogni omo fu di pianto e di doglia pieno, sì per parere a loro per el trovato annello in simil modo il suo re avere perduto, sì ancora per la gran pietà aveano al cordoglio de la regina. Multi dunque, sforzandose porgere quilli conforti che sapevano, a lei dicevano:</p>
            <p>— Forsi questo annello potrebbe per qualche accidente essere nel mare caduto, e Filoconio sarebbe vivo: e cusì essendo, el vedremo ancora qui lieto e contento tornare. Non ce vogliamo ancora in tutto disperare —.</p>
            <p>E de quisti e simili conforti usando costoro, non essendo dolore alcuno sì acerbo che col tempo non se mollifichi e maturi, la flebile regina a la giornata si venne alquanto a consolare.</p>
            <p>Questo caso a le orechie di Eugenia pervenuto, epsa incominciò a piangere e a dire fra sé:</p>
            <p>— Ahimè, sono io nella terra del mio Filoconio, ove cum tanto onore dovea venire, che prima non l'avea saputo? O sciagurata, male per me me pigai a le dolce parole di lui e pegio vidi le sue bellezze, solo create per farmi la più misera femina del mondo! Or dunque ben vedo che da te (come alora il credeva), non fui nella gran foresta, in compagnia del fidele Lesbio, abandonata —.</p>
            <p>E dimandato a lei la casone de questo pianto, epsa respondeva che, recordandose de' suoi cari parenti e della servitute dove se trovava, non poteva fare che non se dolesse: e quasi che non fu per aprire e quilli tali, che l'adomandavano, la via de' soi dolori.</p>
            <p>Or advenne che, visitando da inde alquanti dì la regina, com'era suo costume una volta la septimana, per carità e sua devozione li poveri de l'ospitale de Sancta Agata e talvolta cum loro desenando, dove spiritualmente e voluntieri era recevuta, Eugenia cum tanta reverenzia e legiadria in quello che a lei pertinea la serviva, che la regina li pose tanto amore che, cum voluntà de la matrona de l'ospitale, la vòlse al suo servicio apresso lei. Eugenia dunque, cum la regina dimorando e li costumi di epsa optimamente imparati e a quilli cum grande amore e fede obtemperando, consequitte incredibilmente la grazia de la sua Maiestà, e in tal modo che sopra ogni altra sua fida cara l'avea. Unde in tanta benivolenzia la servitù di Eugenia crebbe, che spesso la regina cum epsa i suoi pensieri familiarmente apriva: e non senza suspiri a le volte li recordava la dolce memoria del figliuolo e come l'avea perduto. Di che Eugenia più volte li fu per dire ch'ella era figliuola del re de Inghilterra e che, per essere Filoconio de epsa inamorato, aveva fincto el voto de Hierosolima e tutto quello era intravenuto. Ma dubitando pur che la regina non li desse aspro supplicio, imputandola fusse stata de la morte del figliuolo sola casone, se taceva e cum forte freno questa cosa nel pecto restrengeva, e ancora che per el suo dolore di doglia il suo bel viso de amare lacrime continuamente rigasse, pur se sforzava dire a la regina che fusse al volere del cielo paziente. Essendo dunque Eugenia stata a li servicii de la regina circa septe anni nel modo aveti inteso, sempre cum devote orazione pregava la Regina del cielo che la traesse de tanto affanno.</p>
            <p>In questo tempo, essendo sempre stato cum servizio del corpo e cum cruciato de l'animo, Filoconio tenuto da quilli pirati in galea, pur alfine fu liberato, per essere stati ditti pirati da la potentissima armata de' genuisi presi e crudelmente morti. Per il che, tornatosene a casa tutto mutato da la sua prima forma per la intolerabile fatica avea durata e per le passione de l'animo suo, vedendose privo de la gloria regale e della sua cara Eugenia, se apresentò dinanti a la regina e dixe:</p>
            <p>— Altissima regina, Idio ve dia quello conforto che disiate! Cognosetime vui? —</p>
            <p>Epsa guardandolo sottilmente e non cognoscendolo, perché era pallido nel viso, cum la barba rigida e atorta, e traformato e male vestito, dixe:</p>
            <p>— Non io te cognosco, povero omo. Che sei tu, che questo me adimandi? —</p>
            <p>Lui alora:</p>
            <p>— Come non me cognoscete? Ahi misero me e in mal punto certo nato, poi che la fortuna m'ha facto tanta guerra e reducto in tal abito e forma che mia matre non me reconosca! Io sono, matre mia degna, el vostro figliuolo Filoconio, che tanto tempo sono stato nelle mane de' crudeli pirati, da' quali ho avuto quella compagnia che 'l mio aspecto dimostra —.</p>
            <p>La matre di novo, già stimulata da la coniunctione del filiale sangue, da capo a piedi più sutilmente guardandolo e spogliandolo nel pecto, dove sapea che 'l figliolo avea una voglia de una persica, e quella trovando, subito se li gettò al collo dicendo:</p>
            <p>— O dolce figliuol mio, tu sii per mille volte el benvenuto! Sia ringraziato el paradiso e Dio, dapoi che nanti a la mia morte t'ho veduto! Oimè, tu sei stato tanto tempo da me lontano, cum tanto mio tormento, ch'io non so in che modo viva me trovi al presente! O dolce vita mia, o unico albergo de tutti i mei pensieri, o sola speranza dell'afflicta mente, quanto gaudio, quanta letizia sente al presente la matre tua, poiché ha nelle sue brazze el suo caro figliuolo, da sé più che la sua vita propria amato! O giorno felice, o tempo lieto, o ora beata che io te vedo! E vui, citadini tutti, triunfati, poiché è venuto a vederve el vostro signore, cum el quale potriti eternamente vivere tranquilli come desideravati —.</p>
            <p>E stando tuttavia in queste parole abrazzata col figliuolo non altrimenti strecta che stia l'edera a un tronco d'olmo, lei del figliuolo e il figliuolo de lei bevevano le dolce lacrime che per smisurata alegrezza rigavano. Poi del stato loro e delle fortune l'uno a l'altro dolcemente adimandando, non se potevano saziare de ringraziare i cieli, da li quali doppo tanti affanni avevano recevuto sì grato e dolce beneficio. Inde poi, alli dolci colloquii e a li cari abraciamenti posto fine, la regina subito fece in uno odorifero bagno Filoconio lavare e de regale vestimente vestire. E intendendose dapoi la venuta sua per la citade, tutto el populo lieto e triunfante per vederlo a la regia corte concorse: dove forno tanti li onori e le feste, quante non me seria possibile narrare giamai.</p>
            <p>Ma che dirò io di Eugenia, la quale, vedendo retornato sano e salvo el suo signore e marito, del quale avea quasi persa ogni speranza, fu piena de tanta dolceza e beatitudine a quanto puòte a pena la vita durare, e quasi li fu impossibile che scoprendose nol corresse ad abrazzare? Ma pur aspectando più dextra occasione e in suo core recomandandose a Dio, per alora se retenne. Inde poi, ornatase de quelle migliore vestimente avea e aconciatose el capo pelegrinamente, se presentoe a la regina per farli festa de tanta sua felicità: ma furono tanto gli organi della voce e della lingua da letizia occupati, che non puoté formare parola. Onde, scontrando gli ochii suoi cum quilli del suo amato Filoconio, come piacque al pietoso Amore, dixe Filoconio cum acto de admirazione pieno:</p>
            <p>— Bella giovene, tu mi sembri a una regala dama inghelese, nominata Eugenia, che già vidi —.</p>
            <p>Epsa adunque, sentendose nominare, rigando cum dolce lacrime el suo bel viso, genuflexa cadendo a terra, dixe cum voce da suspiri interropta:</p>
            <p>— Signor mio caro, abbi di me mercede! —</p>
            <p>Filoconio, cognoscendo ch'ella era la sua cara e desiderata Eugenia, subito la recolse in brazzo e lei similmente lui: dove vincti l'uno e l'altro da immensa letizia, stetteno gran tempo prima che potessono solvere parola.</p>
            <p>Di che meravigliandose la regina e gli altri astanti e domandando cum grande instanzia che ciò volesse dire, Filoconio cominciò narrare in tal modo dal principio alla fine le sue fortune e della giovene, che fece per pietà piangere la regina e tutti li astanti, parendoli la più stupenda cosa che avesseno intesa mai. Inde dapoi sposata da Filoconio la bella e consolata Eugenia, fu cum tanto gaudio della regina sua matre e de tutto el populo, intendendo maximamente lei da sì alto sangue essere disesa, che impossibile sarebbe a dire le feste e li triunfi che se feceno per tutto el regno de Portogallo.</p>
            <p>Il che significato poi al re Odoardo cum quelle magiore excusazione per la regina e Filoconio che li furono possibile, incolpando Amore grandissimamente d'ogni fallo e deffecto, ancora che li dispiacesse assai che la figliuola se fusse per tal modo maritata, n'ebbe magior consolazione che non se potrebbe pensare; e come prudente re, cognoscendo la cosa avere avuto onesto fine, la tollerò cum forte animo.</p>
            <p>Unde, umanissime donne e vui benigni gentilomini per l'audito amore meritamente pietosi divenuti, credere se debbe, se la dilicata complexione di Panfilia nostra bolognese da la grave infirmità schermire se avesse potuta, epsa e Pirreo da Este suo illustre amante, come Filoconio e la bella Eugenia, sarebbeno infine stati cum incredibile gloria consolati.</p>
            <p>Io non potrei giamai, signor mio glorioso, scrivere quanto piacque a la brigata la narrata novella di Eugenia e di Filoconio; e specialmente alle pudicissime donne, le quale senza pietosi suspiri e dolce lacrimette non poterno tal caso ascoltare. Unde, essendone la magnifica narratrice benignamente ringraziata, alfine furno concluse queste parole: fosse piaciuto ai cieli che sì felice fine avesse avuto el casto amore de Pirreo da Este e de Panfilia, come questo de Filoconio e de Eugenia. E così delli accidenti de quisti amori altre parole teneramente rasonando tra loro, uno miser Mateo faventino, doctore de lege, omo assai prudente e discreto, facto, per adoptione, della famiglia Bentivoglia da la degna memoria del genitore del conte, a cui fu per inveterata fede e sincero amore caro amico, dixe cum alegra fronte:</p>
            <p>— El sarebbe ben facto sequissimo il savio documento che l'altro giorno ce dixe el nostro fisico, cioè che usassemo parlamenti lieti e non flebili, acciò le desiderate valitudine senza impedimento reavere potessemo. Per la quale cosa, in breve parole, ve voglio dire uno piacevole caso, nella nostra citade de Faenza occorso, el quale son certo che non poco ve piacerà.</p>
         </div1>
         <div1 type="novella">
            <head n="Novella XXIII">NOVELLA XXIII</head>
            <argument>
               <p rend="italic">Miser Astore, signor de Faenza, dona uno merlo a miser Salvatore da la Lama; poi cum gran piacere nel mezo la piaza a le meretrice glielo fa rubare, e dipoi li dona uno bello cavallo.</p>
            </argument>
            <p>Giobiadì, dignissimi gentilomini, per el conte Ercule Bentivoglio se narrò il piacevole caso del nostro canonico miser Salvatore da la Lama per lo inamoramento de la mulla; dove alora, essendo svigliato, vòlsi dirne un altro de li suoi: ma, avendo reverenzia a tutti vui, che a mi seti observandissimi magiori, el pretermisi, lassando dire a chi prima di me incominciava. Ora parendomi tempo, cum licenzia del magnifico conte, unico magior mio, dovete sapere che vivendo il valoroso Astorre di Manfredi, mio caro e singular signore (il quale quanto fusse strenuo ne l'arme el dovete sapere e piacevole e grato a chi era virtuoso e faceto), doppo la sua disiata liberazione de le mane de' signori fiorentini, dimostrò non poco amare la lepida e virtuosa memoria de epso miser Salvatore, come quello che, oltra che fusse adoperato da lui nelle cose urgente del suo Stato, nelle quale valeva assai per fede e sufficienzia, spesso dimorava cum la sua Signoria, prendendo dilectazione grandissima de fare e dire facecie morale, de le quale ne era monarca. Per il che il signore deliberò uno giorno festevolmente giuntarlo nel modo che intendereti.</p>
            <p>Le meretrice del luoco publico de Faenza aveano uno bello merlo, che cantava nobilmente. El signore, per far quello intenderite, s'el fece dare a dicte meretrice, dato prima secreto ordine cum loro che lo avessono dapoi a tore a miser Salvatore. Ora avendolo el signore in camera e cantando l'ucello dolcemente, una matina, essendo venuto miser Salvatore dal signore e cum lui stato alquanto, sentendo el merlo tutavia cantare melodiosi versi, dixe:</p>
            <p>— Signore, questo è uno gentile ucello: dove l'avete avuto, s'el ve piace? —</p>
            <p>— El m'è stato mandato fuori de qui a donare da uno mio caro amico per un degno presente — respose el signore —. Perché, ve piace ello, miser Salvatore mio? S'el ve piace, io vel donerò molto voluntiera —.</p>
            <p>Rispose miser Salvatore:</p>
            <p>— Ringrazio summamente la vostra umanissima Signoria de tanta offerta, signor mio: l'ucello sta bene dove ello è —.</p>
            <p>— Prenditelo — giunse il signore —, miser Salvatore, ch'io vel dono molto voluntiera —.</p>
            <p>Miser Salvatore che altro non desiderava, come quello che molto se delectava de canti d'ucelli, dixe:</p>
            <p>— Dipoi ch'el ve piace, io l'accepto, signor mio dolce: cum ciò sia chi male accepta, pegio dona —.</p>
            <p>El signor similmente, che altro non spectava se non che l'acceptasse, dixe:</p>
            <p>— E io ne sono molto contento che vostro sia; ma cum questo: che voi istesso cum la gabia in mano el portate a casa vostra —.</p>
            <p>— Molto voluntiera — respose miser Salvatore —; già non me vergognerò io. El serà una gentilezza portare cusì gentile ucello in mano, e specialmente essendome donato da uno tanto signore come vui. Vedeti pur se altro c'è che donare me vogliate —.</p>
            <p>— Non altro per ora — dixe el signore.</p>
            <p>E cusì presto in altro parlamento entrando, mandò cautamente a dire per uno suo fidato a le meretrice che in posta dimorasseno, perché in piaza capitarebbe miser Salvatore col suo merlo, recordandoli quello avesseno a fare.</p>
            <p>Or, miser Salvatore, essendo l'ora de andare a dixenare, prese licenzia dal signore e, le scale del palazo scendendo, se drizzò, cum l'ucello nella gabia in mano, verso casa. Come fu adunque quasi in mezo la piazza, secundo era ordinato, le provedute meretrice, che una caterva erano, li corseno adosso gridando ad alta voce:</p>
            <p>— Dà qua, dà qua il nostro merlo, ribaldone! —</p>
            <p>Al quale grido miser Salvatore, fermandose cum maraviglia, e pensando che ciò volesse dire, le meretrice l'ebbeno intorniato dicendoli:</p>
            <p>— Prete ribaldo, tu ce hai rubato il nostro merlo! Ladro che sei, tu serai ancora impicato! —</p>
            <p>E volendo rapirglielo de mano e miser Salvatore non volendo, tirava a sé la gabia cum una mano e, cum l'altra sforzandose de farle stare a drieto, gridava:</p>
            <p>— State a drieto, scroffe che sete! Il signor me l'ha donato pur ora —.</p>
            <p>— Tu ne menti per la gola! — respondevano loro —, tu ce l'hai rubato nel bel mezo del nostro castello: per certo tu non el portarai più oltra! —</p>
            <p>E cussì tuttavia sforzandose de trarglielo de le mane e lui gridando e defendendose e loro pur gettandoseli adosso e spegnendolo in qua e in là come una palla, tutta la gente de la piaza lì cum grandissime risa concorse. Unde miser Salvatore, in sé rodendose e come rabiato fremendo cum li denti, de ira de affanno e vergogna rescaldato, per vederse fra la tresca de tante bergamine donzelle, cominciò a menare pugni e calci (ché alora non era podagroso) ora a questa or a quella, e loro similmente a lui, in modo che li cadde la beretta de capo: quale volendo cogliere, le meretrice, gettandolo in terra, gli rapirono il merlo e cum quello fugirono nella sua botega. Levato poi in piedi miser Salvatore e colto la sua beretta, vedendo le fugiente meretrice e loro acto assai villano in lui operato, dixe:</p>
            <p>— Porche sozze, che impalate essere possiate in uno palo di ferro acceso! Per sancto Antonio, io querelarò or ora de vui al signore in tal modo ch'el seria meglio che vui fosti state a casa del diavolo! —</p>
            <p>E cusì, tutto rescaldato, polendosi la beretta da la polvere inquinata per essere stata scalpitata, se ne andò dal signore; a cui affannosamente de l'occorso accidente querellando, la sua Signoria ridette tanto forte ch'el fu necessario se dizulasse nel stomaco. Il che miser Salvatore vedendo e augumentandoseli la passione, la ira e il sdegno, dixe:</p>
            <p>— Diavolo! signore, voi ridete? Son queste cose da ridere, a dire che una mandria de vache nel megio de la piazza, facendomi de obprobrio spectaculo a tutto el populo, me abiano assalito cum tanta ignominia e rubatomi l'ucello che me avevi donato? È questa la reverenzia che per rispecto della vostra Signoria me doverebbe essere avuta, essendo lei albergo d'ogni mio bisogno? Pertanto ve supplico, per la devozione mia verso vui e per mio onore, vogliati fare qualche dimonstrazione, che li doglia il dispiacere ho recevuto —.</p>
            <p>Respose il signore, non potendo retenere le risa:</p>
            <p>— Miser Salvatore, non ve date affanno per Dio, ché faremo quello serà da fare: ma ve adviso ciò che è occorso da me è causato per solazarme cum vui —.</p>
            <p>E narrandoli ogni cosa, el confortò a pazienzia, dicendoli computasse questa piacevolezza in una de quelle faceva sì spesso cum suo piacere al compagno. Onde miser Salvatore respondendo che non erano effecti da fare troppo spesso e il signor ridendone tuttavia, adciò miser Salvatore se dimenticasse de la recevuta iniuria, il tenne amorevolmente quella matina seco a dixenare e poi, cum graziose offerte e come magnifico e liberale signore, li donò uno bello cavallo in luoco del merlo che da le forze de le meretrice non poté difendere.</p>
            <p>Doppo fu cum assai piacere enteso la breve novella, caro signor mio, uno nostro facundo e reverendo canonico e doctore, uomo de aspecto, de animo e de eximia virtù valoroso molto, nominato miser Domenico de Albergati (famiglia per antiquitate, per gloria militare, per dignità cardinala e per qualunca umana onoranza de summa reverenzia degna) e al conte caro e onorato parente, essendo in cerchio opposito al doctore Bentivoglio, cum organizante voce, essendo pregato, cussì urbanamente dixe.</p>
         </div1>
         <div1 type="novella">
            <head n="Novella XXIV">NOVELLA XXIV</head>
            <argument>
               <p rend="italic">Uno scolaro monta a cavallo di Bellocchio, credendo sia uno diavolo ch'el porti in Franza; il quale poi el getta nelle spine.</p>
            </argument>
            <p>Benché, insignita brigata, non sequa effecto de la narrata novella del nostro miser Mateo, doveti sapere che, retrovandomi per la Sanctità del nostro signore in Brugia, cità primaria de Fiandra, commissario ed essendomi per alcune opportunità transferito a Bologna in Picardia sul mare, per essere cum l'alto duca di Bergogna che ivi dovea venire a visitare una devozione de la Regina del cielo per certo voto, e non essendovi venuto, l'andai a trovare a Bavilla, oppido degno. In lo quale dimorando alcuni giorni, prima fusse expedito per le occupazione de la guerra avea la sua ducal Celsitudine e ha al presente cum la Maiestà del re di Franza, me mancò uno famiglio; dove essendo necessario de averne un altro, lo presi: che me fu molto caro perché era de li italici costumi in la cità nostra optimamente instructo.</p>
            <p>Or de quinde partendomi dal duca expedito e retornando a Brugia e cavalcando, me accàde parlare cum questo mio famiglio, come intravene, de più cose. E così de uno e in un altro parlamento entrando, a certo proposito me dixe che dimorò in la terra nostra cum uno nobile e rico scolaro de le parte di Franza, studente in <foreign lang="lat">jure civili</foreign>, a cui altro nome non voglio fare che miser Janes, imperciò che per vergogna se partì de Bologna più presto che non averebbe facto: perché fu altamente giuntato, come intendereti, da uno nostro bolognese nominato maestro Zoanne Zoppo pictore, vicino di vui, magnifico conte, e da Bellocchio e Guardabasso suoi compagni: i quali un'altra volta beffarono uno nostro sartore cum tanta piacevolezza che, per farla nota a tutta Italia al presente e a la postera etate, da uno affectionato servitore del glorioso duca Hercules fu in prosa materna compillata e a sua Excellenzia, de virtù amatrice, cum degno titolo dedicata, quando <foreign lang="lat">in minoribus</foreign> capitanio valoroso se trovò per Paulo secundo, pontifice maximo, a campo a la cità de Arimino insieme cum altri illustri capitanei e multi strenui omini dimostranti la gloria del militare exercizio.</p>
            <p>Oldendo dunche io nominare questo Zoppo pictore e li compagni (legiadri compagnoni che a la mensa de Bruno e Buffalmaco, de l'insensato Calandrino degni schernitori, sarebbono ben stati), porsi cum lieto animo le orechie a intendere questa cosa, dicendo io a questo mio famiglio che seriosamente tutto il processo me narrasse. El quale, obedendo voluntiera, cossì incominciò:</p>
            <p>— Patron mio, essendo stato dui anni cum uno scolaro francese nominato miser Jannes a Bologna, uomo nobile, rico, splendido ed expenditore senza misura e in modo che più presto prodigo che liberale era reputato, mancandoli denari (come intraviene el più delle volte a quilli che expendino senza misura), mandò uno famiglio a casa sua per epsi: il quale non tornando presto come dovea e come averebbe voluto, dimorava tutto saturnino, cadendo in varii pensieri che o morto o rubato non fusse stato. Advenne dunque uno giorno che, dolendose del sinistro portava per el tardo advenimento del famiglio cum uno miser Piero Goso scolaro savonese, suo quottidiano compagno, omo callido, astuto e piacevole gabatore oltra modo, li disse il dicto miser Piero che non se pigliasse affanno: cum ciò fusse che per uno buono dixenare avea uno suo amico che li farebbe portare uno de' suoi famigli, chiunque volesse, da li spirti per arte magica in una nocte a casa sua, e l'altra retornare sano e salvo cum denari e ciò che volesse. E predicolli tanti e tali miraculi che Simon mago non ne fece mai la milesima parte. Unde il scolaro, occupato da la bramosa voglia de avere denari, odendo questo, credette dicesse il vero e respose:</p>
            <p>— Questa è una mirabile virtù e gran facenda, e piaceme assai, miser Piero mio. Ma non me fidarei de mandarli persona alcuna: anci più presto li voglio andare io proprio in persona —.</p>
            <p>A cui respose miser Piero, che altro non desiderava:</p>
            <p>— Certo l'è molto el meglio, perché più securamente fareti li facti vostri che altri per vui —.</p>
            <p>— Ben, fate pur che parli a costui — dixe el scolaro — ché, volendome servire, seco restaremo d'acordo —.</p>
            <p>— Io el farò voluntiera — dixe miser Piero —; domane l'andaremo a trovare fin a casa, perché è uomo che non poco estima la sua virtù, come veramente è da estimare —.</p>
            <p>Or questo concluso, andò miser Piero a trovare cum gran piacere il Zoppo pictore, dicendoli:</p>
            <p>— Maestro Giovanni, el n'è venuto a le mane uno pescie che è molto bono e grosso e da prendere il magior solazo de lui del mondo —, narrandoli tutto quello avea dato a intendere a questo scolaro e come domane il virebbe a trovare, pregandolo che ponesse ogni suo ingegno a prendere quello ucello, che buone penne e piume avea.</p>
            <p>Il Zoppo, questo intendendo, cominciò a ridere e dixe:</p>
            <p>— Io sono contento dipoi che me conviene in queste trame afaticare, quando posare vorei. Ma sia cum Dio, queste fatiche cum le altre, miser Piero mio! —</p>
            <p>Venuto adunque il seguente giorno, il scolaro cum miser Piero Goso andono a trovare il Zoppo; el quale, sforzandose stare grave e continente, usando parole pesate cum un sputar tondo, inteso el bisogno e pensiero de miser Jannes, doppo molti e molti prieghi alfine se inclinò, mostrandolo tuttavia de farlo per amore de miser Piero Goso, de voler fare ciò che volevano. Il scolaro, ringraziandolo assai e offerendoli de non essere ingrato a la sua virtù de tanto benificio, dixe:</p>
            <p>— Quando vogliamo essere a' facti? —</p>
            <p>Respose il Zoppo:</p>
            <p>— Questa sera, se voleti —.</p>
            <p>— E questa sera sia —.</p>
            <p>Dixe il Zoppo:</p>
            <p>— Dicetime pur in che modo volete andare, o in bracio o a cavallo, quando sareti portato da li spirti —.</p>
            <p>Il scolaro pensando un poco sopra ciò, dixe:</p>
            <p>— Io fazo pensiero volere andare più presto a cavallo —.</p>
            <p>— L'è meglio — disse il Zoppo —, ché a vostro modo il regireti. Ma el bisogna che scongiuramo li spirti in uno de quisti tri luochi inabitabili: o dove se sepelisseno li ebrei; overo apresso a Sancto Antonio, dove è quella valle cannosa cum una vigna; overo nel campo boario, dove se fa la publica justizia. E quale de quisti tri luochi voleti ellegere, dicetimelo, e lassate poi fare a me, ché più contento non fusti giamai per il bisogno vostro: perché, non smarendovi, vedereti quasi tutto il mondo e tutti li pianeti del cielo, purché l'ochio vostro li possa comprendere. E fra l'altre cose stupende vedereti corvi o, a dire meglio, cornachioni garrulare a la luna quando mostra la sua rossa ciera; in megio de la quale jace uno orribile ucello, che in lingua greca se chiama «babione», che, facendo cum l'ale grandissimo vento, la fa fredda per temperare il sole: che fia cosa molto stupenda —.</p>
            <p>Il scolaro, per l'adimandata electione del luoco divenendo alquanto dubioso de non essere gabato, perché in tutto non era de rude ingegno, rispose:</p>
            <p>— Io non vel voglio dire se non quando saremo questa sera per essere in facto —.</p>
            <p>A cui il Zoppo:</p>
            <p>— Io sono contento —.</p>
            <p>Or questo concluso e il scolaro partito da lui, se ne andò a trovare Bellocchio suo compagno, dicendoli:</p>
            <p>— Bellocchio mio, io voglio fare a uno scolaro la più alta piacevoleza che tu vedesti mai: da chi ne guadagnaremo uno buon scotto —; e contandoli tutto il processo, alfin li dixe:</p>
            <p>— Fa' che questa sera sequente sii in la tua botega cum Guardabasso da una ora e meza de nocte; e sta' in modo che tu me senti parlare: perché, concludendose il facto, farò quella via. E quando dirò, fermandomi a l'usso tuo, verso il scolaro: «Quale luoco aveti voi electo, miser Jannes?» e da lui serà nominato, passato che averemo la tua botega uscirai de quella e, dispogliandoti prima nudo, cum uno camisoto da becaro entorno, anticipando el tempo, ivi abscoso starai. Dove poi che giunti seremo, quando farò vista de scongiurarti chiamandote per nome Buffaraco, virai nudo senza camisoto e senza veruna cosa in capo cum acti spaventevoli, cum orrida maniera e cum voce arguta, come so che sai fare: e, secundo te comandarò, operarai. E come tu me senti venire verso te, farai cenno, getando una picola pietra dextramente e cum cauto modo, dove serai, acciò sapia quello abia a fare. E sopra tutto fa' che tu te nascondi fra qualche fossato ombroso e denso de fronde, erbe e ortiche adciò paia, quando serai chiamato, ch'eschi de l'abisso; ma non venire se prima non sei scongiurato tre volte, e a l'ultima sta' uno duodecimo d'ora a venire. E venuto che serai, il prenderai a cavallo e quella cavalcatura li farai che rechede la sua sapienzia, tuffandolo in terra. E circa ciò li dixe come nel processo intendereti.</p>
            <p>Bellocchio, lieto oltra modo, come quello che in tal cose ingrassava, dixe:</p>
            <p>— Non più parole, per Dio, lassate pur fare a me —.</p>
            <p>Venuta dunque la sera e l'ora constituta, ed essendo ogni omo in ordine, il Zoppo andò a trovare il scolaro, al quale, essendose già vestito corto a la francese per essere apto a cavallo, dixe:</p>
            <p>— Miser Jannes, vogliamo andare a far quello abbiamo ordinato? —</p>
            <p>— Sì — dixe lui — andiamo pur oltra —.</p>
            <p>Or quando furono in su la botega de Bellocchio, il Zoppo, volto le spalle a l'usso de quella, fermandose cum la ferla, dixe:</p>
            <p>— Miser Jannes, vedeti io intendo de non venire più oltra, se non me diceti prima in che luoco voleti andare —.</p>
            <p>Rispose lui:</p>
            <p>— Voluntiera: io voglio andare al campo boario —.</p>
            <p>— E là andiamo — dixe il Zoppo; e tanto alto dixe che Bellocchio chiaramente intese.</p>
            <p>Come dunche costoro ebbono passato la botega, Bellocchio, uscendo fuori de quella, insieme cum miser Piero Goso e certi altri scolari brighenti e cum Guardabasso perveneno per altre vie a l'ordinato luoco, dove Bellocchio doppo il monte de la justizia fra certe càne ed erbacio in uno cavo fossato se nascose, e miser Piero e li compagni, per vedere el solazo, in una vigna ivi propinqua. Or giunti il Zoppo e il scolaro al monte de la justizia e sopra epso ascendendo, il Zoppo cominciò a fare uno cerchio in terra, dicendo:</p>
            <p>— Miser, non abiate paura alcuna: entrate nel mezo de questo cerchio e io farò venire uno spirto piacevole, nominato Buffaraco, in forma umana più presto che in altra forma, adciò non ve spaventate (advegna che tutti siano piacevoli), quando io voglio, che ve porterà in spazio de tre ore dove è vostro desiderio de trovarve. Dicetime pur se voleti andare in bracio o a cavallo —.</p>
            <p>— Come io v'ho dicto — rispose il scolaro, entrando nel mezo del cerchio —, io voglio andare a cavallo a ogni modo —.</p>
            <p>— In bona ora — dixe il Zoppo —, vui andareti meglio a vostro modo! Stati pur fermo cum gli occhii e cum la persona verso levante —.</p>
            <p>E in questo parlamento stando, uscì ivi presso sul monte certe scintille de fuoco causate per ciò che de tri dì avanti era stato la festa de la decollazione del Baptista, per la sua chiesia quivi ex opposito propinqua, nel quale giorno è antiqua usanza se brusino li ceppi dove è stato quello anno decapitato li malfactori. El scolaro, adunque, avendo paura e maravigliandose che cosa fusse quella cusì focosa, dixe il Zoppo:</p>
            <p>— Non dubitate, <foreign lang="lat">domine</foreign> Jannes, ché quilli sono spirti de gente disperate: perché, facendose quivi varie justizie de omini che sono vissi al mondo diavolosamente e poi non se hanno voluto confessare <foreign lang="lat">in articulo mortis</foreign>, ed essendo poi stati sepulti in questo luoco e quivi dintorno, vanno ora maladicendo el mondo, el cielo, el paradiso e Dio che gli creò. Ma per questo non abiate paura, imperò che loro non ve possono nocere —.</p>
            <p>Il scolaro, oldendo cussì, dixe:</p>
            <p>— L'è una gran facenda, maestro mio! —</p>
            <p>— Ben sapeti che l'è una gran facenda — rispose il Zoppo; state pur fermo e non dubitate: che io voglio incominciare a congiurare quello spirto il quale a la terza volta virà —.</p>
            <p>E cusì tre volte intorno al facto cerchio girando cum l'aiuto de la ferla, perché senza epsa andare non poteva, ponderatamente dimostrando pronunziare certe parole, dicea cum voce grossa e summissa:</p>
            <p>— Viene presto, fratello mio, ché volere è di me e de Dio; e solo a te dico Buffaraco acciò faciamo poi un buon maco —.</p>
            <p>E congiurando in questo modo la prima, la seconda e la terza volta, e non venendo, il scolaro, come a quello che già rincresceva e che qualche scintilla de dubitazione avea che questo Zoppo non sapesse li spirti congiurare, dixe:</p>
            <p>— Io me maravigliava bene fusti nigromante: capo de gatta, tu sai cusì l'arte magica come io! —</p>
            <p>Alora dixe il Zoppo:</p>
            <p>— Misere, dicetime aveti denari adosso —.</p>
            <p>— Sì, che io ne ho — rispose il scolaro.</p>
            <p>Di che dimostrandose tutto perturbato, el Zoppo dixe:</p>
            <p>— Potta de vostra madre! e' sono li denari che spaventano li spirti, perché gli è la croce. Io averei ben potuto chiamarli, ché mai venuti fusseno. Levàtili via presto, in nome del diavolo, ché cum gran periculo ancora gli teneti adosso —.</p>
            <p>Alora il scolaro se dicinxe presto la scarseletta avea a lato e gettosela de drieto in terra, discosto da lui forse quatro brazza. Facto questo, il Zoppo recominciò andare intorno al cerchio congiurando li spirti; e cussì andando dextramente e cogliendo la scarseletta, che 'l scolaro non se ne acorse, dixe:</p>
            <p>— Buffaraco, or viene senza spavento, che in mano abiamo buono unguento; e gagliardo vieni a saltoletti, che la sfogliosa è gorda de burnetti —.</p>
            <p>Intendendo questo zergo Bellocchio, scoppiando tuttavia dentro delle rise, uscì fuori del fossato, nudo come nacque, cum passi grandi, tardi e lenti, menando questo bracio e quell'altro. E perché era uomo de capillo negro e calvo e grande de persona (secondo ho inteso) ed essendo nudo e peloso, e soffiando e urlando come un tauro, ed essendo de nocte, vedendolo miser Jannes verso sé venire, ebbe tanto spavento che, uscendo fuori del cerchio, se gettò a lato il Zoppo per secureza e dixe, vedendo il capo di Bellocchio quasi tutto calvo:</p>
            <p>— Maestro, costui per certo dovea essere uno qualche gran prete —.</p>
            <p>A cui rispose il Zoppo:</p>
            <p>— Miser, el fu uno abbate, il quale è poco tempo che quivi per eretico fu brusato. Ma non abiate timore per niente: venite meco securamente e descendiamo gioso de questo monte e andiamoli presso —.</p>
            <p>E cusì fecerono; e andandoli incontro, Bellocchio, cum certi atti de la persona e voce strana, faceva gran spavento al scolaro e mostrava de gettarseli adosso. Il Zoppo alora, prendendo una picola pietra, la gettò pianamente verso Buffaraco, dicendo:</p>
            <p>— Non essere matto, non venire più avanti. Pònte in branzoni e questo nostro gallico amico, senza farli male, a cavallo a casa sua prestamente porta: e poi a suo piacere qui sano e salvo lo reporta —.</p>
            <p>Alora Bellocchio, come quello che ben sapea far l'arte, ponendose in branzune e il Zoppo prendendo il scolaro per mano e confortandolo a non avere paura, el fece montare a cavallo de Bellocchio, per l'arte magica diventato Buffaraco. El quale, portandolo sopra uno fossato ivi vicino e densissimo de ortiche e de spini, glielo gettò cum gran dextreza dentro, fugendo subito dove era miser Piero Goso e li compagni in la vigna nascosi, i quali scoppiavano de le risa. Il scolaro adunque, vedendose gettato nel fossato e ferrito da le ortiche e da li spini e pieno de paura, cominciò a gridare:</p>
            <p>— <foreign lang="lat">Miserere mei, Deus, secundum magnam misericordiam tuam</foreign>! —</p>
            <p>Al quale grido correndo il Zoppo ferlezando, che se smassellava de le risa, dixe:</p>
            <p>— Che cosa è questa che avete, miser Jannes? —</p>
            <p>— Oimè — respose lui —, questo spirto è stato troppo maligno! El me ha gettato in questo fossato e credo avere cavato gli occhii. Oimè, aiutatime usire de quindi, per Dio! —</p>
            <p>Il Zoppo alora, dimostrandose dolente, cum gran fatica l'adiutò uscire del fossato, dicendoli:</p>
            <p>— Io me maraviglio ben che questo spirto ve abia facto despiacere, essendo de li più piacevoli che siano a l'inferno e al purgatorio. Ma certo voi doveti avere recordato, quando ve portava, Dio e sancti —.</p>
            <p>— Miser sì — rispose miser Jannes.</p>
            <p>— Ma perché il facevi? — disse il Zoppo.</p>
            <p>— Io el feci perché vidi uno certo acto che non me piacque, a modo me volesse mordere: dove, avendo io paura, me recomandai a Dio e a la Madre facendomi lo invictissimo segno de la croce. E alora me gettò curuciato in quisti spini, che male è stato per me —.</p>
            <p>— Orsù, andiamo pur a casa, in malora! — respose il Zoppo — un'altra volta faremo meglio: ché ora non sarebbe buono —.</p>
            <p>Respose l'affannato scolaro:</p>
            <p>— Né ora né mai più me virà voglia de impazarme cum diavoli —.</p>
            <p>E cum queste parole il condusse a casa tutto pieno de paura e de ferrite de spine: che più de otto giorni passò avanti retornasse in sé. E adimandando la scarseletta cum li suoi denari, ella li fu per il megio de miser Piero Goso restituita, dandoli a intendere che per arte magica era stato opportuno reaverla; ma pagolli prima uno grasso scotto per benemerito de la virtù del Zoppo e del buon Bellocchio. E non passarono troppo giorni che, persentendo lui chiaramente essere stato gabato, ebbe tanto sdegno che, se non fusse che non era pervenuto a la dignità doctorale per la excellenzia del Studio bolognese, sopra ogni altro italico degno, se sarebbe subitamente partito.</p>
            <p>Ma, avanti il tempo occultamente doctore facendose, senza saputa de persona se partì de Bologna e andò a casa sua, dubitando per il consequito schernimento non essere cum sua vergogna facto fabula del populo e ovonque mostrato a dito.</p>
            <p>Excellentissimo duca mio, la narrata novella poi che fu cum assai rise e reverenzia ascoltata per dignità del narratore, Cesare Nappi, notaro nostro erudito e umano citadino, uomo de animo e di corpo strenuo e delle Muse vero alumno, dixe ridendo cum piacevole e reverente gesto di capo e di beretta:</p>
            <p>— Le vostre Magnificenzie me perdonarano, illustre compagnia, se senza altro invito e senza el seguire l'ordine nostro io dica; però che, audita la sciochezza del scolaro che credea che li diavoli el portasseno in Franza, non me posso contenere ch'io non narri come uno amante, a mi de strecto amore coniuncto, se dava amoroso piacere dimente una donna se faceva li spirti incantare, credendo essere afaturata: che la la più alta novella non se auditte mai —.</p>
            <p>E cusì incominciò.</p>
         </div1>
         <div1 type="novella">
            <head n="Novella XXV">NOVELLA XXV</head>
            <argument>
               <p rend="italic">Una donna se fa incantare le facture e Nestor bolognese se dà piacere cum la figliuola di lei, lungamente amata da lui.</p>
            </argument>
            <p>Non è multi anni, per Dio vero, magnifico conte, nobilissimi gentilomini e voi dignissime donne, che uno nostro egregio bolognese, giovene de anni vintiquatro, persona venusta, nominato Nestore (ché altro nome per ora li voglio fare), inamorato de una bella giovene de anni circa dicesepte, ornata veramente de notabili costumi e modestia, quantunque fusse de umili parenti nata, il cui nome fu Magdalena, non avendo mai potuto avere grazia in corso de tri anni de poterli cum parole né per ambasciata manifestarli l'ardentissima fiamma del suo amore, se non col frequente passare avanti la sua casa e cum alcuni cenni e motti, era quasi in tutto del dicto amore desperato: e tanto più quanto l'amata giovene finalmente era stata da li suoi parenti in casa propria e uno giovene assai conveniente a la etade, forma e condizione sua, maritata; cagione molto efficace a extinguere ogni sua fiamma se alcuna ne avea.</p>
            <p>Onde accàde che, continuando pur Nestor el passare dalla casa de la giovene, la matre de quella, stata già multi anni affaturata e non liberamente guarita, cognoscendolo ardere de l'amore de la figliuola ed essere stretto amico de uno miser Piero Goso scolaro savonese, che de nigromante fama avea (come aveti audito adesso nella narrata novella del nostro reverendo miser Domenico Albergati), pensò che per questo rispecto lui sarebbe molto curioso a la sua salute. Di che passando uno giorno Nestor e io, suo continuo compagno e conscio d'ogni suo pensiero, da casa de l'amata giovene, come era consueto, e avendola veduta, tutto jucundo e consolato ne andava. Né essendo nui dislongati dalla casa uno gettare de pietra, la donna, uscita fuori, chiamò Nestor per nome; el quale, voltatose e cognosciutosi da lei domandare, tutto vergognoso lassandome, andò a lei expectando d'avere del suo amore qualche agra reprehensione. A cui dixe la donna:</p>
            <p>— Nestor mio, la fede e speranza ho in vui, e la cognisciuta benivolenzia vostra verso tutta casa mia m'ha prestato ardire chiamarvi e farvi intendere una mia grandissima infirmità, la cui liberazione spero per vostra virtù e umanità consequire —.</p>
            <p>Questo parlare parendo a Nestore non tendere al dispiacevole fine credea, cominciò reavere li vergognosi spirti e, cum più lieto viso che poco inanti, ascoltare quello volesse la donna dire; la quale sequitando dicea:</p>
            <p>— Nestore mio, essendo io giovene de circa anni 18 e assai formosa, da li mei parenti fui maritata: di che o per invidia de alcuna altra donna del mio marito forsi inamorata, overo per altra casone io fui, non so da cui, per disgrazia mia crudelmente affaturata. E conducta a la casa del mio dilecto marito e nel coniugale lecto cum epso colocata, suspinta e stimulata dal grandissimo tormento delle fature, incominciai a gridare e dolerme come anima cruciata, in modo che tra pochi giorni, perdendo le forze naturale e ogni mio colore, parea una cosa morta. Il che dolorosamente al caro mio marito, di me pietoso, dolendo, incominciò cum ogni diligenzia ed expesa procurare la mia salute; dove doppo molte medicine e incantacioni factome da varie persone laice e religiose, le quale o poche overo niuno giovamento me fecero, accàde ch'essendo questa cosa divulgata e pervenuta già a noticia de uno doctissimo frate de sancto Dominico, uomo in simile cose experto (e questo forsi, oltra la sua doctrina, per essere più volte stato inquisitore delli ribelli ed eretici de la nostra fede), trovò un giorno mio marito: dal quale ogni mio accidente inteso, se offerse per carità liberarme. Venuto dunque epso cum un altro suo fraticello e col mio marito a casa nostra, e qui inteso la infirmità e accidenti mei e il modo avea tenuto altri a volerme liberare, me fece alora alora pigliare nelle brazza al mio marito e, aprendo uno libro che seco portato avea, me se fece alquanto sopra e, col police de la sua dextra mano facendome nel fronte el segno della croce e alcuni suffumigii de corame vechio e di penne e de cose rendente odore teterrimo, me condusse in tanta furia, dolore e agitazione e il stomaco in tanto bullore, che mai credo persona al mondo patisse tanto tormento e passione come feci io; per modo che, credendo miseramente morire, fui constretta a vomitare cose sì orribile che difficile sarebbe a credere a chi non l'avesse vedute. Il che vedendo, il frate e il mio marito me fecerono portare a lecto e, pensando per tal effecti al tutto avermi liverata, me lasciarono riposare. Unde, cominciando incontinenti a repigliare le pristine forze e venendomi tuttavia a visitare el frate, non passò un mese che le perdute carne e il colore purpureo me retornò, in modo che a ciascuno parea che io fusse liberata. E benché alcuna volta me sentisse grande debilità de core, pur la suffriva per non retornare a la lectione e suffumigii del frate e a uno altro vomito, pensando fra me, essendo giovene, col tempo a ogni modo liberarmene. Or, come accade, il frate da li suoi superiori fu mandato non scio dove fuori de Bologna, né mai è tornato; dove sono stata fin a questo dì tanti anni cum qualche particella della mia grave infirmità, e parme ogni giorno più nocerme, e dubito col tempo ella non sia casone de la mia fine. Per la qual cosa, Nestor figliuol mio, io so che dilectandovi d'ogni virtù aveti bona amicicia cum miser Piero Goso da Savona, del quale intendo in simile cure trovarse uomo più singulare; a epso dunque per carità ve priego vogliati la mia infirmità e bisogno narrare, e voi seco pigliare la cura de quella: ché certa sono se la pigliareti (come spero), serà la mia salute, né giamai ve ne serò ingrata —.</p>
            <p>Audito el parlare della donna Nestor, e lieto oltra modo tutto divenuto, cognoscendo per questo megio poter pervenire a l'optato fine del suo pensiero, rendendoli infinite grazie de la umanità e fede sua verso lui, dolcemente li respose che le facultà, l'ingegno, l'opera e il studio, fin a la propria vita a li piaceri di lei spenderebbe, e che era vero che miser Piero Goso era suo buono amico e fratello; e persuadevasi che li farebbe fare per sé quello dovesse fare per persona alcuna, ma che dubitava poterlo indure a questo, cum ciò fusse che pochi dì prima (come era manifesto a ognuno), egli era stato da l'inquisitore e frati de san Dominico preso e incarcerato: e questo solamente perché avea posto, per far una piacevolezza, in una inghistara piena de aqua, che cum certa polvere fece torbidare, uno gambaro, dicendo che era uno foletto che avea preso in una casa a Bologna e posto in dicta inghistara, perché era inamorato de una vechia, a la quale per piacere li cavava spesso el pan de bocca quando mangiava; e perché questa cosa era fresca, li parea che serìa al presente gran dificultà a farli questa cura pigliare: niente di meno per la loro fraterna amicicia sperava indurlo a ogni suo piacere; e che la sera el trovarebbe a casa e ogni cosa opportuna cum lui operarebbe per la sua salute, e che non dubitasse per niente. Unde, dato ordine de respondere a la donna el sequente dì in la chiesia de Sancto Proculo per meno scandolo e presa licenzia da lei, lieto se departì e retornò a me, dove lassato me avea, e cum grandissimo piacere me narrò ogni cosa deliberando notificare el tutto incontinenti a miser Piero, che alora era al Studio nostro come aveti inteso, uomo in verità de grandissimo ingegno e animo, doctore de l'arte e di legie, e a ogni facecia e impresa molto apto, pronto e acommodato. E cusì epso trovato e narratoli ogni cosa, cum risa grandissima concluserono che lui a ogni modo pigliasse questa cura. La quale acceptata voluntiera, dette ordine che Nestor dimonstrasse avere gran fatica a indurlo a tal cosa, adciò la donna nel suo desiderio più ardente divenisse e più facilmente se disponesse a farli cosa grata; e tanto più perché a lei parea miser Piero essere grandissimo nigromante: che in verità ne sapea assai meno che non seppe Simon mago o Pietro da Abano. Ma come è decto, egli era molto apto a le facecie.</p>
            <p>Or, tornato el sequente giorno, secundo l'ordine, Nestor per respondere a la donna in San Proculo, e quella lì trovata aspectante loro, dixe avere parlato a miser Piero e che per alcuno modo l'avea potuto constringere a pigliare questa cura: e questo solo perché lui dubitava essere propallato e incorrere in qualche altro scandolo magior de quello del folletto era pur dianci per sua mala fortuna incorso; ma pur l'avea inducto a essere contento de parlarli e intendere questo caso: de la cura del quale non volendo impazarse, forsi darebbe a lui qualche via de presto sanarla. Inteso dunque questo, la donna, per più commodità, dixe che la domenica sequente andarebbe in la contrata de li Agresti a casa de una sua comatre, e pregò Nestor che 'l distinato dì una cum miser Piero Goso dovessono a una certa ora passare lì: dove essendo lei a l'uscio, fingendo Nestor essere suo compatre, el chiamarebbe; e cusì apropinquati, domesticamente intrarebbe in parole cum loro senza suspecto de persona e parlarebbono de questa materia diffusamente. Dato dunque cussì l'ordine e presa licenzia, se partirono.</p>
            <p>Il che narrato incontinenti per Nestor a miser Piero Goso e a me, demo ordine de ciò che se avea a fare per medicare le fature de la donna e l'amore de Nestor. Il quale una cum miser Piero passando l'ordinato giorno (che fu la domenica de le palme) da casa de la comatre fu chiamato da lei per nome de compatre; a la quale cum miser Piero revoltosi, ne andò. E come se dieci anni fussero che veduti non se avessono, tocatose le mano, amorevolmente se salutarono; e intrati in diversi ragionamenti, che durorno circa meza ora, vedendo la comatre de la donna la domesticheza del parlare loro ed essendo l'ora de provedere la cena, ve andò lassando loro tre insieme. Or parendo a la donna tempo de poterli liberamente parlare, se volse a miser Piero e dixe:</p>
            <p>— Benché, miser mio, fra noi non sia stato alcuna famigliarità, non è però non ve abia sempre amato per la fama delle vostre virtù e avuto in reverenzia per la fraternità è fra voi e Nestor, da me amato quanto me istessa. Dove a securtà ve ho facto venire in questo luoco per domandarve aiuto e consiglio circa la mia infirmità, quale so che avete inteso da Nestor, sperando per umanità vostra consequire da vui ogni mio desiderio: per il che, quanto più so e posso me ve recommando, ché, de quanto le mie debile facultà comportarano, non ve serò giamai ingrata —.</p>
            <p>A cui miser Piero respondendo dixe:</p>
            <p>— In verità, madonna, io voria voluntiera avere avuto di vui e del vostro accidente prima che ora cognizione, per l'amore portati a Nestor nostro e fede avete in me: ché, senza avere avuto rispecto né timore de inquisitore e d'altra persona, a la vostra infirmità averebbe facto tal provisione che sempre de Piero Goso ve saresti recordata; che molto me dole siate stata fino al presente a rechedermi, cum ciò sia che d'alcuni giorni in qua io ho patito e patisco tante persecuzione per le mie virtù da quilli impii frati predicatori che non ardisco usare la scienzia mia a salute de le creature de Dio. E parme tuttavia li sia decto, da chi me porta invidia del mio bene operare, ch'io biastemi, e avere intorno come rabidi cani quilli maligni frati, che senza mangiare e bere me includano nel loro tetro e obscuro carcere: dove non so de cui me possa fidare, considerando a la poca stabilità e taciturnità de le persone del mondo. Sì che, madonna mia cara, perdonatime che de questa cosa impazare per niente me voglio, significandovi che non credo sia uomo al mondo, se non Nestore, m'avesse inducto a uno minimo parlamento de simile materia. Pur per suo rispecto ce son venuto per intendere se la vostra infirmità se potesse per via medicinale curare: che non credo se possa, ma solamente per quella me è proibita. La quale pur farei, a dirve el vero, quando io fosse tenuto secreto: il che so che non sarebbe, cognoscendo, a parlarve da domestico, la instabilità o mutibilità de le donne —.</p>
            <p>A cui la donna cum tremula voce e cum le lacrime agli occhii, quasi de sua salute disperata, rispose:</p>
            <p>— Oimè! se io credesse, miser Piero mio, che la mia fortuna per la inconstanzia de alcune feminelle me privasse de questa desideratissima grazia, remanendo cum questa intollerabile infirmità, come disperata per uscire de tanti affanni cum le proprie mani me occidirei: sì che, per Dio, abiatime compassione e non me abandonate e cavatime de tante pene —.</p>
            <p>E in queste parole revolgendose a uno crucifixo era lì in uno muro, dixe:</p>
            <p>— Io giuro per quel Dio conficto sopra quella croce, che mai per me de questo non se saperà cosa alcuna —.</p>
            <p>Alora miser Piero dixe:</p>
            <p>— Madonna, perdonatime. Egli è gran tempo ch'io conobbi la levità e inconstanzia de le donne e come sono prompte a dire e a fare quello gli è proibito; né credo sia possibile trarle de sua natura: sì che escusatime se io non facio el piacere vostro —.</p>
            <p>A cui la donna, per la voluntà grande de la sua liberazione alquanto turbata per le audite parole, respondendo dixe:</p>
            <p>— Se bene, miser Piero, la più parte de le donne sono varie, de poco ingegno e lieve, come diceti, credeti ancora che alcune ne sono discrete e prudente e de tal virtù e ingegno, che possono stare al parangone de multi omini, sono: sì che non abiate rispecto ch'io femina sia forsi de quelle credeti. Sono multi anni, miser mio, ch'io apparai tenere le cose secrete, e magiormente quelle me sono state de piacere e utile; e in questo proposito più che mai me trovo, affirmandove che prima me lassarei trare la lingua che ve propalasse mai —.</p>
            <p>E cossì voltasi de novo al crucifixo e presa la mano de miser Piero, jurò sopra quello de mai propalarlo; e più che de alcuna cosa li dicesse mai se ne confessarebbe. Audito questo miser Piero ed essendo tuttavia cum preghi torchiato da Nestor, come fra loro era ordinato, rispose:</p>
            <p>— Madonna, io faceva resistenzia de condurme quivi, dubitando de quello m'è intravenuto: cioè de non potere fugire questa impresa per l'amore porto a Nestore. Ma dapoi che cossì vole la mia fortuna, sono contento de pigliare la cura vostra, benché cognosca sia difficile e longa; pur, mediante lo adiutorio de Dio e di chi me ha dato questa scienzia, spero liberarvi. Ma disponetivi non aver timore de alcuna cosa e non preterire alcuno mio mandato, altrimenti poresti in periculo la vostra vita —.</p>
            <p>La donna, per tal risposta oltra modo lieta, promettendo de fare ogni cosa e rendendo a miser Piero quelle più grazie che poteva e offerendoli fino alla vita, se tacque.</p>
            <p>Miser Piero adunque, parendoli tempo de cominciare la cura, presa alora alora la mano a la donna, li domandò particularmente tutti li accidenti della infirmità: cioè se 'l capo li dolea e da qual parte, e similmente il stomaco o le rene, e come el beneficio del ventre avea, e come avea al mangiare bono appetito a luna vota, e quando urinava se se la sentiva brusare overo scatere, e se li veniva spesso voglia de l'uomo e più de uno che de un altro, e se al gusto li andarebbe più gioveni che vechii, e se la matrice li dava spesso impedimento in la gola overo sopra il capo, e che provisione li faceva. E in queste e simile altre molte parole tocandoli spesso il polso, e la donna narrandoli soi accidenti dipoi fu affaturata, miser Pietro e Nestor, voltandose l'uno verso l'altro mirabundi, in luoco de' testi di Galieno e de Avicenna sopra li narrati accidenti della donna dicevano versi de <emph>Doctrinale</emph> strani e sonori, e parlavano ebraico. E cusì stati una grandissima ora e più in questo solazzo dixe miser Piero:</p>
            <p>— Madonna, dipoi piace a voi e a Nestor procuri la vostra infirmità, la quale non solamente de facture ma, per quello ho inteso e cognosco per li vostri gesti, è piena de multi maligni spirti, per trarvi de quisti tormenti non se può fare senza scienzia del vostro marito, al quale potreti dire, cum quel modo più dextro sapreti, che meni vostro genero sta in casa cum voi domane a sera fuori de casa e che lo retenga fine a tre ore di nocte, perché io non vorei per quanto ho caro la mia vita che questa cosa sentisse. E voi in questo megio preparareti in casa vostra una inghistara nova, una pietra cotta nova, tre candele di cera nova de megia uncia l'una; e io e Nestor vigniremo a trovarve, perché non posso fare senza qualche fidele compagno né so chi migliore de lui trovare in questa cosa potessemo —.</p>
            <p>La donna oltra modo lieta dixe che li piaceva e che era molto contenta; e cussì fece.</p>
            <p>Venuto adunque il tempo ordinato e il marito de la donna, come rozzo e de questa cosa credulo, conducendo el genero fuori de casa, come era constituito, el retenne fin a l'ora deputata. Unde miser Piero e lo amante andando a casa della donna, e io cum loro armato, per loro securtà me lasciarono fuori de l'uscio a fare la guardia, adciò, se alcuno venisse li facesse segno; ed entrati in casa, ascessero in uno camino ne la parte anteriore de la casa, non molto grande, contiguo al quale era una camera, de lecto e d'altre cose assai fornita, che facea capo nel dicto camino. E inteso miser Piero dove era il pozo, dixe a la donna che ponesse tutte le cose li avea ordinato sopra una credenza che ivi era; e dapoi, acciò che li amanti, che col guardo se mangiavano, avessero più commodità de cogliere el fructo de li loro amori, li dixe ancora:</p>
            <p>— Madonna, pigliate quella inghistara e andate al pozzo ed extraete vinti calcedri d'aqua: e ciascuna volta ne extraerete uno, empitene la inghistara e poi evacuatila pianamente acciò non la rompesti. E facto questo vinte volte, ne trareti dapoi un altro che fia el vigesimoprimo e ultimo, e de quella acqua ben chiara ne impireti l'inghistara e a me la portarete —.</p>
            <p>La donna, disiosa de guarire, andò subito cum la inghistara al pozzo; e dimente ne traeva l'aqua, Nestor acostatosi a la figliuola, che quivi era rimasta, li narrò cum tali suspiri e lacrime el lungo amore li avea portato e portava, che cum aiuto de miser Piero, mentre che la donna stette cavare l'aqua del pozzo, fecero dui fassi di feno a l'asino ne la camera cum infinito suo piacere e cum benedizione de miser Piero, che era remasto nel camino apogiato a la credenza fingendo conciare le sue ceremonie. Il che facto, gli amanti lieti uscirono della camera in quello la donna retornò dal pozzo cum la inghistara de l'aqua: la quale posta sopra la credenza come era ordinato, mesier Piero alora, facendo ogni omo ingenochiare, aperse el libro della <title>Teorica de li pianeti</title>, nel quale erano figurate varie figure de cieli e pianeti; e scoperto una spera enea materiale che seco portato avea, e rivolti tutti verso l'oriente, li fece dire alcune orazione. E data la spera in mano a Nestor e facendo livarli tutti in piedi, lui col capo scoperto, legendo el capitulo de la figura de Mercurio e facendo grande reverencie e molte ceremonie, alfine cum la punta de una spada nuda presso la credenza in terra fece uno circulo assai grande, nel quale, verso la parte meridionale lassando uno introito de circa mezo brazzo, entrò; e facto porli la donna in genochio col viso verso la credenza, pose sopra epsa el libro e la spera. E presa la nova pietra, cum grande reverenzia la mise nel mezo de la credenza, e accese tre candele, le atacò a tre anguli nel mezo de la pietra. Le quale candele erano artificiate in sei luochi per ciascuna cum polvere de bombarda, dove pervenendo el fuoco scintillava mirabilmente: queste candele avea portate ascose nella manica della vesta miser Piero e cambiate cum quelle avea aparato la ignorante donna. E poi fra le accese candele ponendo l'inghistara de l'aqua, se revoltò alla donna e dixe:</p>
            <p>— Madonna non abiate paura —; e prendendola per mano e levandola de genochio, la condusse dentro al circulo per l'adito li avea lassato e quello cum la punta de la spada finitte de serrare. E voltatola poi col volto verso l'inghistara, li dixe, se caro avea essere liberata, non se voltasse né movesse la vista da l'inghistara se ben vedesse la casa da centomilia diavoli ardere e ruinare: perché, altrimenti facendo, Lucifero viva viva la portarebbe ne l'obscuro abisso. E la donna respondendo che non dubitasse, imperò che per guarire ogni cosa farebbe, misier Piero dixe a li amanti per loro contento de quindi se partissono, perché, fin non fusseno extincte le candele, altri che loro nel circulo poteva stare; e che altrimenti se ne potrebbono pentire. Nestor, tutto dolente disimulandosi, pregava miser Piero, se possibile era, fusse contento remanesse a vedere questa opera; e circa questo molte altre parole e gesti usando, acciò la donna e la figliuola non se guastassono d'alcuna cosa, alfin miser Piero mostrandose turbato li dixe che andassono lì in camera in malora e che, purché non vedesseno ciò che facesse, de l'audire non se curava: che poi li chiamarebbe come fusseno extincte le candele; e che nol facendo se partirebbe. A la donna dispiacendo el turbare de miser Piero, perché desiderava essere liberata, dixe a li amanti che per l'amore de Dio obedissono miser Piero se caro aveano la salute di lei. Li quali per sancta obedienzia entrarono in camera e, chiuso un poco l'usso de quella, incominciarono de novo la danza trivisana cum dulcissimo piacere de l'uno e de l'altro. Miser Piero, in questo tempo or l'una or l'altra mano de la donna pigliando e fricandoli li polsi e facendoli dire el paternostro e l'avemaria, alcuna volta li dimandava se ne la inghistara alcuna cosa vedea. Non passò megia ora che 'l fuoco de la candela, che avea la polvere più presso la summità, facendo cum strepito una gran fiamma come fa la polvere de bombarda e subito extinguendose, miser Piero dicea alla donna non avesse paura, ché quello era uno demonio che se era da lei partito, e che dicesse el paternostro cum devozione. E sequendo lui in le orazione, non so se dico ebraiche o arabice, da inde a meza ora pervenne el fuoco de la secunda candela al loco de la polvere e poi, fra non molto spacio, a quella della terza, le quale come la prima cum strepito facevano una gran fiamma e poi subito se amorzavano. La donna, questo vedendo, tutta attonita per timore e admirazione divenuta, credea veramente fusseno maligni spirti che da lei fusseno partiti: dove per questo e per stare in piedi era in tal modo indebilita, che parea venisse meno. Il che vedendo, miser Piero de l'aqua de l'inghistara li bagnava spesso li pulsi del capo e delle mane, e poi li poneva della terra creda bagnata, che seco avea portato, sopra le tempie e sopra il collo, comandandoli che non l'amovesse fine al sequente giorno e poi tutta integra se sforzasse spicarla e gettassela nel fuoco, acciò non tocasse terra. E facto questo, li dimandava se meglio de l'usato se sentiva. Lei respondeva che alquanto li parea dolere li fianchi e le gambe; e miser Piero dicea che lo credeva, perché ancora gli erano remasti dui demonii ne li fianchi e dui nelle ginochie, un altro nel core e uno nel capo, che usciva e andavali per li capilli e per tutti li peli avea nella persona: e se lei volea totalmente guarire, se convenia far radere il capo e quanti pili avea ne la persona, perché quello spirto, che li stava ne li pili, era tanto maligno che altrimenti non uscirebbe giamai. Ma essendo alora extincto le candele, non se potea far altro per quella volta, salvo che farli vomitare le fature e malie avea nel corpo. E chiamati li amanti che in camera forsi doe ore erano dimorati cum summo gaudio e piacere, e profanato e aperto el circulo cum la spata, fori ne uscirono. E facto preparare uno bacile e preso circa mezo bichieri de succo de irios, che seco portato avea occultamente, dicendoli certe frotole in modo de orazione sopra, el dette a bere a la donna: la quale non stette molto che vomitò ciò che in corpo avea nel bacile tenuto in mano da Nestore. E miser Piero in questo mezo, mandata la giovene al pozzo per uno bichieri d'aqua fresca per gettare nel viso a la donna, che tutta per dolore mancava, glie teneva el capo cum le mano e chiudevali gli occhii, acciò non potesse vedere l'inganno gli era facto; e fece che Nestor gettò nel bacile prestamente un dito de una mano de omo secco, le unglie de una talpa, uno capo de rana, uno capo e la coda de luxerta, una parte de scorza de una vipera, alcune unglie de gatta, dui ami da prendere pescie, aghi, uncinelli, maglie de più sorte, pillette de capilli, una imagine de dimonio di cera cum una catena al collo, una mandragora e alcune penne picole de varii colori, che seco portato aveano. Retornata che fu la giovene cum l'aqua e gettatone nel volto a la matre, e in sé retornata, miser Piero prese el bacile de le fature e quelle tutte in un altro vaso gettò: che era cosa miracolosa (se vera fusse stata) a vedere. Il che la donna e la giovene vedendo e maravigliandose, renderono ingente grazie a Dio de tanto bene li avea facto.</p>
            <p>Dicendo miser Piero che mai vide persona vomitare tante orribile cose e che non erano la quarta parte de quelle avea in corpo, ma in meno de sei volte se confortava fargliele tutte vomitare, e non dubitasse; e che era certo, se ancora fusse stata quatro misi a provederli, el diavolo una nocte l'averebbe suffocata e portatosela ne l'inferno, — Oimè! — rispose la donna — per l'amore de Dio, miser Piero mio, non me vogliate abandonare in tanta mia necessità: ch'io ve prometto de non esserve ancora ingrata de tanto beneficio —.</p>
            <p>In queste parole adunque volendose partire miser Piero cum Nestor, perché passato già erano le tre ore, e credendo el marito de la donna fussero già partiti, se ne venne a l'uscio. Unde io, vedendolo, feci cenno che se dovesseno presto partire, che 'l marito e il genero veniano. E posto la chiave in quello per aprire, come era usato, e non potendo perché la donna oltra el consueto l'avea chiuso acciò el genero non li sopragiugnesse, cominciò a percuotere l'usso; per il quale percottimento le donne, nascosti miser Piero e Nestor in la posteriore parte de la casa in uno camarino, apersono l'uscio. E, intrati in casa, il marito de la giovene, ignaro de questo solazo e geloso di lei oltra modo, non essendo consueto essere l'uscio in tal modo serrato, pensando a quello che era se turbò cum le donne e, tolto el lume de mano a la socera, incominciò a cercare la casa per vedere se trovava veruno.</p>
            <p>E il primo luoco, come vòlse la disgrazia loro, fu il camarino dove era li nigromanti ascosti: cioè Nestor drieto a miser Piero per non essere cognosciuto dal marito de la giovene, al quale per el continuo passare denanti a la casa era suspecto. Ma come miser Piero il vide venire verso lui, tracto fori un bon coltello avea a lato, credendosi essere a le mane seco, quantunque el cognoscesse pusilanimo, aspettava de intendere quello volesse dire.</p>
            <p>Costui adunque, vedendo miser Piero, dixe:</p>
            <p>— Che sei tu? e che fai quivi? —</p>
            <p>A cui rispose miser Piero:</p>
            <p>— Io sono el male che Dio te dia! Per mia fé, se tu te acosti in qua io te darò diece ferrite cum questo coltello —.</p>
            <p>E cum queste parole uscì fuori cum Nestore per l'uscio de drieto, maladicendo quanti ne erano in casa e le donne traditrice apellando, che l'aveano in premio de la sua fatica ingannato, e jurando cum multi sacramenti che tutti li impagarebbe.</p>
            <p>Costoro adunque, de quindi usciti, me veneno a trovare, narrandome la simplicità de la donna e ciò che aveano facto cum le magiore risa del mondo. Di che le donne restando sconsolate per essere partito miser Piero curuciato per quello avea facto il marito de la giovane per gelosia, se turbarono seco per tal modo, appellandolo ingrato verso loro e suoi parenti, ch'el fu opportuno andasse a trovare miser Piero, se pace vòlse cum loro avere, e adimandasseli cum la coreza al collo perdono. Il che miser Piero perdonandoli, dixe che faceva male a essere geloso, cum ciò fusse non bisognava perché la moglie era dabene; e certo essere poteva che quando la moglie alcuno mancamento facesse, che la socera, come discreta, li direbbe ogni cosa, come fano l'altre che tutti li mancamenti de le figliuole loro dicono a li generi; e che se lui avesse voluto cosa disonesta da la moglie, non sarebbe venuto lì in periculo per recevere sinistro, ma a ogni suo piacere l'averebbe facta portare dove li fusse piaciuto, levandogliela la nocte da lato, come dovea avere già la sua fama cognosciuta; ma solo era venuto a medicare la socera sua. E circa questo tante cose li dixe, che 'l povero giovene divenne ruffiano de la moglie: imperò che, andando spesso dapoi miser Piero a medicare la socera per el modo aveti inteso, li amanti cum gran piacere amorosamente trastullavano.</p>
            <p>Questa novella, pientissimo signore mio, non troppo materia dette de ridere a la brigata per la pietate ebbeno a la affaturata donna per l'inganno recevette, e specialmente a le generose donne. Il che vedendo uno dignissimo cavaliero papiense, nominato miser Jacomo de Beccaria, persona umana e prudentissima, sedente a lato del reverendo canonico de li Albergati, dixe:</p>
            <p>— Dapoi che a ogni omo conviene bene o male, per piacere, parlare de alcuno solazzo, lassando la cura a chi inspirtare e affaturare se vuole, che a mi non piace, io voglio dire a le vostre Magnificenzie uno piacevole e morale caso in la nostra cità de Pavia sequito, avendo pietate e temperanzia parturito: dove me piacerà, secundo il judicio di vostri animi, quale de queste virtute fu de più excellenzia sentenciate —.</p>
            <p>E cusì incominciò.</p>
         </div1>
         <div1 type="novella">
            <head n="Novella XXVI">NOVELLA XXVI</head>
            <argument>
               <p rend="italic">El duca de Milano se fa condure de nocte una giovane amata da lui, e la duchessa se ne acorge; dove in luoco de l'amata epsa se fa travestita menare al duca, il quale, vedendose ingannato, a benefcio de la giovene e contento de la duchessa virtuosamente lassa l'impresa.</p>
            </argument>
            <p>E conte Francesco, figliuolo de Sforza da Cotignola, prestantissimo conte e vui dulcissima compagnia, fu principe, como sapete, al quale né la natura né la fortuna volseno in alcuna cosa mancare. Lassiamo stare quanto fosse magnifico, splendido, liberale, benigno e clemente, perché in tutti quisti effecti non solo passò tutti gli omini della presente etate, ma ancora equiperò tutti gli antiqui romani e greci; ma diciamo che ne l'exercizio militare, dove lui locò ogni sua gloria e fama, non fu meno valoroso, prudente e magnanimo che fosse Sertorio, Marcello, Lucullo, Cesare, Pompeo o chi fa più rumore de fama in carte. E che ciò sia vero, l'effecto el monstra: perché non solamente debellò e superò illustremente ogni altro duca valoroso d'armati (di quali Italia alora era fecundissima, come sapeti), ma ancora se fece per tal sua virtù signore de Lombardia. Nondimeno, ancora che tutte queste parte fusseno in lui cumulatamente, come son certo aveti a' vostri giorni inteso mille volte, e domasse e calcasse victoriosi exerciti, pur da le force del fanciullo arciero non pòte fare che preso non fusse e denanti al carro della sua deità, tra l'altro numeroso exercito, in triunfo menato per le commendabile belleze de una nobilissima giovene de la nostra citate, il cui nome e cognome voglio sotto scilenzio passare per non dare materia de contaminare la sua onesta fama. De la quale giovene se accese in tal modo che d'altro che de lei non pensava giorno e nocte, né cosa vedeva che tanto li piacesse; e morto credo alfin saria d'affanno se de lei non avesse preso amoroso piacere. E fu opportuno che li parenti di quella, posto fusse cum suo singular dispiacere, per non veder la morte e disperazione del signore gliela consentissono. Or questa cosa, non so in che modo, a le orechie della illustrissima duchessa pervenne, donna, secundo el sexo feminino, in niuna parte inferiore al marito. La quale dimorando vigilante per impedire questo venereo effecto, acciò non recevesse tanto dispiacere e fraudulenzia da lui, el quale unicamente amava, advenne che una sera, essendo la giovene menata al signore in lo castello de la cità de Pavia, la provida duchessa, stando attenta a tal cosa e avendo già poste le spie circa ciò, ne fu facta accorta. Onde, essendo guidata la giovene per uno certo luoco assai secreto, fu presa cum li compagni e conducti tutti in la sua camera denanti da lei: la quale cum parole pertinente a tal materia glie fece intendere per sì facto modo el loro errore, che non manco vergogna che timore glie pose assedio da ogni parte. Pur, excusandose li sensali che loro non aveano fatto quello per far cosa che despiacesse a sua Excellenzia né per cupidità d'onore o guadagno alcuno, ma solamente per obtemperare alli fervidi mandati del signor duca, che se consumava ne l'amore della giovene, la excelsa duchessa, mandandoli fuori de la camera, li comandò che sotto pena della sua indignazione senza sua licenza de lì se partisseno, fino a tanto non li facesse altramente intendere la sua voluntà; e a la giovene cum parole agre e minatrice che se spogliasse incontinenti: la quale, tremando non altrimenti che per vento foglia e rigando tuttavia de lacrime el suo bel viso per vergogna e per paura de qualche supplicio e tormento, se spogliò.</p>
            <p>La duchessa adunque, tractosi li suoi richi panni e vestitasi quilli de la tribulata giovene e adornatasi cum uno velo la testa fino sopra gli occhii a l'abito de la giovene, chiamò a sé una sua fidele camariera e dixeli:</p>
            <p>— Fa' che, senza nominarme altrimenti, tu me mini fuori de questa camera, senza lume, acciò non fusse scorta; e dirai a quilli aspettanti in questo modo da parte mia: «El dice madonna che vui menati costei dal signore, come lui ve avea ordinato, quietamente e senza indusia» —.</p>
            <p>La fidele camariera piena de non poca admirazione, non sapendo che questo volesse dire, uscì fuori e, menando la sua madonna per mano, in luoco della giovene la consignò a coloro cum quelle parole che gli erano state imposte. I quali, lassate le varie sollicitudine che ne la mente aveano per le minatrice parole aveano recevute, la condusseno a la ducale camera del principe: dove pichiato l'usso e quello apertoli, la misseno dentro, retornando loro a drieto. La savia duchessa, adunque, come externa e vergognosa, stando col capo chino e gli occhii a terra, passando avanti tre passi, senza dire alcuna parola se pose in piedi a mano sinistra a lato al signore; el quale, mandato fuori dui suoi cari camarieri, se li fiece lietamente incontro e, credendo che fusse l'amorosa donna, li dixe:</p>
            <p>— Bella giovene a me quanto la vita cara, tu sii la benvenuta per mille migliara de volte —.</p>
            <p>E cusì stando uno poco e tocando cum la dextra mano quella de la giovene e cum la sinistra la sua candida gola, non se poteva saciare, rengraziando Amore, baciarli quelli suoi purpurei labri. Inde dapoi ingegnosandose, come quello che ardeva e sapea ben far l'arte, tocarli cum le dita per la scolatura delle vestimente l'eburneo pecto, dicendo sempre parole da accendere fuoco nel gliazzo, alfine, le altre desiderate parte volendo tocare, parve a la sapiente duchessa che 'l suo caro signor non procedesse più oltra: unde, levandose el bianco velo ch'i soi begli occhii copriva, dixe verso lui mansuetamente queste parole:</p>
            <p>— Ahi signor mio, dove è il vostro valore, dove è il vostro senno? È questa la lealtà coniugale che verso me dovete avere, che senza fin ve amo? È questo il nodo matrimoniale che observare se debbe, avendo di me tanti digni figliuoli avuto da illustrare non solamente Italia ma tutto il mondo? È questo il buono exemplo e nome che lassare dovete? Certo de voi forte ingannata me trovo! Chi averia mai pensato che uno animo grande como el vostro, el quale non temette mai fatica né cognobbe paura, se avesse lassato pigliare a una vil fanciulla? Lasso, misera me, ch'io ho veduto cosa che non credetti mai! È questo el premio de la fede ch'io ve ho portato e finch'io viva portar intendo? Oimè, ch'a questa volta me trovo più desperata che afflicta! —</p>
            <p>E volendo molte altre parole sequitare, il signore cognosciuto l'inganno ed essere discoperto quello che credeva fusse secreto per vedere la sua consorte, da lui quanto la propria vita amata, vestita in li panni de l'amata giovene, assalito prima in la virile faza de rossore e poi mandato fuori del suo valoroso core uno caldo suspiro, interrompendo dixe:</p>
            <p>— Madonna, pregovi me perdonati, ché ve giuro, per quanto bene io voglio a l'anima mia, che quello ho facto non è stato per farve oltragio, essendo vui amata da me sopra tutte le cose del mondo, ma per non potere resistere alle force de Amore: al quale non potendose dare lege, lega ogni mortale (e sia quanto vuole fiero e gagliardo) dove li piace. E io a questa volta cum mio grave damno e supplicio l'ho provato; el quale, non potendo cum duro freno regere la mia sensualità e premer dentro l'amorose fiamme, sono conducto dove me vedete: io dico afflicto in tal modo che, se per vui me serà a questo puncto negato el piacere de l'amata giovene, credo veramente che vederete presto di me crudele e stentosa morte —.</p>
            <p>Per queste parole divenendo la duchessa pietosa alla amorosa passione del suo signore, respose:</p>
            <p>— Ancora che grave me sia, più che cosa alcuna de questo mondo, el compiacervi in tal cosa, unico signor mio, pur, essendo el mio core tutto acceso in far sempre ogni cosa che ve piaza e desiderando assai più la vostra vita che la mia, sono contenta che voi abiate intieramente ciò che desiderate —.</p>
            <p>E cum queste parole de quindi partendose, retornò a la giovene, da cui ancora &lt;non&gt; se era partita la recevuta paura; e quella, de li suoi panni revestita, ornata e aconcia, prese per la mano dicendo:</p>
            <p>— Viene meco, figliuola mia, e non avere paura —.</p>
            <p>E cusì presentandola al suo signore, li dixe:</p>
            <p>— Ecco, signor mio caro, la giovene da vui tanto desiderata, de la quale son molto contenta prendiate quello solazo e piacere amoroso che ve piace, come quella che non morto né afflicto ma vivo e lieto ve voglio; e cusì a sempiterno gaudio mio senza fin desidero —.</p>
            <p>E decte queste parole, volgendo le spalle, uscì fuori della camera chiudendo l'usso. Il signore, cognosciuta per tanto effecto l'excellenzia de l'animo de la sua consorte e la pietate d'essa verso lui e ultimamente il suo incomparabile fallo, revolgendo in sé, come prudentissimo e discreto principe, l'alteza de tanta virtute, cum iusto freno temperò l'ardore de' soi pensieri; onde chiamata a sé la duchessa subitamente, in questa forme li respose:</p>
            <p>— Madonna, il vostro savio parlare, de clemenzia pieno verso l'iniusto desiderio mio, una cum la incredibile vostra virtude me hanno legato el spirto e ogni mio pensiero cum tal lazzo d'amore in voi, che mai più potrà per mano d'altra donna essere disciolto: onde non piaza a Dio che de la coniugale nostra fede, de la quale site fidel regina, sia mai violatore —.</p>
            <p>E cusì, doppo alcune amorevole risposte sopra ciò facte, ne fu restituita la giovene onorevolmente a' suoi parenti, ben vestita e munificata; e in tal modo che se maritò generosamente e meglio assai de la sua condizione, remanendo il signore e la madonna cum assai piacere e festa del seguito accidente, e cum gran gaudio de l'amata giovene, la quale per tal casone fu ricamente maritata.</p>
            <p>Unde, sapientissima compagnia, il piacevole caso avendo vui inteso, quale fu più o la pietate overo la temperanzia, come a principio ve nunziai, a vostro piacere judicare potrete.</p>
            <p>La narrata novella, valoroso mio signore, poi che piacevolmente e cum summa attenzione fu ascoltata, e disputata assai quale fu magior virtù, o la pietate che ebbe la duchessa a li amorosi disii del suo signore overo la temperanzia de epso per non violare la matrimoniale fede, fu argumentato per alcuno essere stato assai magiore la temperanzia del signore: perché l'amorosa passione, avendo idoneo tempo e commodato modo de consequire el disiato effecto, quasi impossibilmente rafrenare se puote, cum ciò sia che tutti li magiori gentili e dii ancora non se siano potuto vincere in tal appetito, come se lege in tante carte. Pur, infine, doppo molta e laudabile disputazione, considerato el pietoso aiuto della duchessa, per la cui virtù fu svigliato il duca a la debita temperanzia, fu sentenziato da la generosa compagnia, e specialmente da le savie donne, che molto fu più la pietate de la duchessa che la temperanzia del principe duca, quantunque fusse maravigliosa e grande: cum ciò sia che poche donne e quasi niuna de tanto valore e magnitudine d'animo se sia mai trovata, che cum tanto animo aiutasse el libidinoso affecto del marito. Unde veramente un'altra Emilia, moglie del magno Affricano, fu judicata: la quale, persentendo che suo marito secretamente piacere prendeva cum una sua cara ancilla, che menò seco da la gloriosa e mirabile victoria africana, ed essendoli decto che questo fallo non comportasse, respose: — Ahi, come potrei io patire giamai privare colui de questo breve piacere, che ha cum tanto sudore e virtù domato sì valorosi exerciti e facto Africa tributaria al populo romano? — E cossì, finché visse, non mostrò solamente questa cosa non sapere, ma, doppo la morte de quello, epsa a uno suo liberto onoratamente maritò.</p>
            <p>Unde cum queste parole a la sentenzia de questo effecto cum piacevole riso posto fine, uno nostro rico e modestissimo gentilomo, a tutta la patria nostra per suoi generosi costumi e integrità carissimo, nominato Bartolomeo di Mazoli, prestante famiglia de la citate nostra, cum acto umano e reverente dixe:</p>
            <p>— Magnifico conte, prestantissimi gentilomini e vui bellissime madonne, poiché nui siamo entrati in ragionamenti de effecti de principi, me piace narrarve come uno già de li marchesi da Este prudentemente morse la insolenzia de uno suo caro camariero: ché, intendendolo, non meno de laude el judicarete che l'audita temperanzia del principe milanese —.</p>
            <p>E cusì incominciò.</p>
         </div1>
         <div1 type="novella">
            <head n="Novella XXVII">NOVELLA XXVII</head>
            <argument>
               <p rend="italic">Uno camariero del principe Nicolò, marchese da Este, adimanda a epso principe il faza cavaliero; e questa dignità essendoli negata, li adimanda l'arma sua: unde cum morale exemplo gli è donato uno capo de aglio, e poi diventa religioso certosino.</p>
            </argument>
            <p>Poi che la illustre e dolce memoria de Nicolò, marchese da Este, patre del presente duca Ercule Estense, mediante le strenue force de Sforza da Cutignola, suo capitanio de armati, ebbe exterminato cum supplicio condegno Otobon Terzo, perfido e iniquo tiranno, vivendo in stato pacifico e quieto, come è costume de sua prosapia, se delectava tenere al suo servicio omini d'ogni etate, d'aspecto, de costumi e de virtù dotati: cosa laudatissima e de gloria in uno principe. Per il che, piacendoli le maniere e costumi de uno giovene suo alevato, assai de gentile aspecto, ma figliuolo de uno artifice contatino, dal Bondeno venuto di poco ad abitare a Ferrara (il cui nome certo non me recordo, ma secundo già entesi in casa de quilli dal Sacrato, mei magnifici cognati, il patre stava in la Via Grande, quasi a l'opposito la abitazione de la famiglia de li Arienti, mercatanti nobilissimi e liberali, che per loro fede e integrità non poco Ferrara onorano), il fece suo dilecto camariero.</p>
            <p>Questo servitore adunque, cognoscendose grato e dilecto al suo signore, non examinando altramente la sua condizione, divenne in tal modo superbo e insolente (costume molte volte de quilli che sono umilmente nati e senza virtù da la indiscreta fortuna exaltati), che uno giorno per sua petulanzia, trovandose alla presenzia del marchese, li dixe:</p>
            <p>— Signor mio, avrei caro che me facesti cavaliero —.</p>
            <p>A le quale parole il marchese, che fu principe savio, justo, piacevole e optimo censore de la virtù degli omini, parendoli la dimanda del camariero presumptuosa, dixe:</p>
            <p>— Giovene, tu ne dimandi te faciamo cavaliero, credendo forsi che de legieri la dignitate militare a ognuno se conceda, perché a quisti nostri tempi quasi indistintamente, quantunca l'alteza del sangue il recheda overo qualche paterna gloria degli animi magnifici e splendidi, se dona da qualunca principe barbaro e latino a chi la chiede e vole. Ma nui te dicemo che questa dignitate fu statuita al tempo di prischi romani, per uno singular e glorioso premio de la virtù de' mortali, a quilli omini li quali o per valore militare, portando le spoglie de' lor nimici victoriosamente, passano tutti gli altri, o per virtù d'ingegno e d'animo defendono ed exaltano le loro republice. Quisti tali cavalieri, quantunque siano de sangue umile, meritano essere onorati sopra quilli che non sono per questo excellente modo a tal dignità pervenuti. E poi volendosi ancora in epsa conservare, bisogna cum perpetua observanzia essere de la fede defensori, della patria, delle vedoe, di pupilli; e non essere giamai mendaci, menando vita splendida e onorata: e altrimenti facendo, debbeno essere più presto cum derisione mostrati a dito, come sono alcuni di moderni tempi, che a veruna cosa onorati. Onde, in te non essendo ancora merito de questa militare onoranza, per non avere mostrato effecto alcuno de quello te abiamo decto (che molto ce ne dole per l'amore te portamo), non ce pare per ora satisfare a la toa dimanda. Ma se te darai a la virtù, come speremo, cum magior toa gloria ella te fia concessa —.</p>
            <p>Il camariero, avendo inteso l'onesta e conveniente repulsa del suo signore, ancora che non fosse senza un poco de vergogna, tuttavia, potendo più in lui el suo inepto e rustico appetito che la rasone, senza prudente gusto de le audite parole, in questo modo respose:</p>
            <p>— Signor mio, poiché non ve piace de farme per ora cavaliero, che molto me ne doglio, priego almeno la vostra Excellenzia, acciò non para da manco degli altri suoi servitori, che me voglia donare l'arma sua —.</p>
            <p>Il savio principe, vedendo costui non essere amonito per la repulsa li avea dato de farlo cavaliero e che l'animo suo non sarebbe mai degenerante dal suo vile nascimento, deliberò cum morale e piacevole exemplo morderlo, come intenderete; e per questo li rispose che infra pochi giorni el compiacerebbe a ogni modo.</p>
            <p>Il principe adunque, factose secretamente pignere, in uno bello scudo, in campo de finissimo azuro, una mano che salava uno capo d'aglio in uno saliero e, disopra il scudo, uno sole che solenizava tutto il campo azuro, e per cimiero una bellissima damisella, in luoco de la virtute, che se chiudeva il naso e strengeva la boca, dimostrando essere forte offesa da l'odore de l'aglio, il festivo giorno poi del divo cavaliero san Georgio, precipua solemnità de Ferrara, a la presenzia de' suoi cortesani fece solemnemente portare questo scudo in uno bel drappo bianco involto e dixe:</p>
            <p>— Gentilomini nostri cari, el ne pare potere dire questo e cum lieta fronte affirmare d'essere sempre stati grati verso chi ne ama. Per questo l'è stato opportuno, essendo nui rechesti dal nostro Bondeno camariero, ch'è quivi presente, a' dì passati el volesseno decorare de l'arma nostra, avendoli nui prima per iuste casone denegato la dignità militare, come cosa che a rari se convenga, quella in altra insegna permutarli, come ora in questo scudo vedereti. E perché è costume de' principi quando vogliono dare ad altri alcuna onoranza, com'è laudevole, il fazzano cerimoniosamente e cum publica gloria e festa, però ne è parso in questo giorno solemne e festivo li donamo questo scudo per più sua celebrità e onore —.</p>
            <p>E cum queste parole scoprendolo, in mano al camariero benignamente el pose, le trombe tuttavia per letizia e le piffare nobilmente sonando. Il camariero ingenochiato a terra, cum debite grazie preso il scudo e baciatolo, vedendo non essere l'adimandata arma, admirativamente dixe:</p>
            <p>— Ahi signore! ma vui me avete in luoco de l'aquila, regina degli altri ucelli, donato uno capo d'aglio! —</p>
            <p>Respose el benigno e prudentissimo principe:</p>
            <p>— Abbii pazienzia, Bondeno, perché, como averai digistito questo aglio, averai da me ciò che desideri —.</p>
            <p>— Oimè — dixe il camariero quasi lacrimando — signore, che è questo me dite? Io starò tanto l'aglio a digistire quanto a mangiarlo —.</p>
            <p>— Ben — respose il principe —, questo a tuo piacere sia —.</p>
            <p>E cum queste parole, volgendoli le spalle, el lassò quivi caduto de la sua grazia; dove da li cortesani sopra questo scudo facto varii iudicii, desputazione e parlamenti, parve che non fusse senza loro optimo exemplo e freno de qualche suoi imprudenti disii e appetiti, e perpetuo vituperio del camariero Bondeno. El quale per tal confusione, vedendo vane le seculare speranze, si fece frate certosino, dove sono pochi anni che finitte la sua vita.</p>
            <p>La brigata, stata uno poco sopra di sé amirativa, splendidissimo duca, per la moralità de l'auscultata novella, incominciò dapoi sopra epsa a disputare, dicendo doppo multi argumenti e rasone che, quando il principe vostro padre rispose al camariero: — Quando averai digestito questo aglio averai da me ciò che desideri —, che vòlse dire che epso non uscirebbe mai de la villana sua natura, come l'aglio che sempre è cibo rusticano, quantunque a le volte artificiosamente civile se faza ponendose nel corpo de li arostiti pavari; e però la virtù, stomacandose jacere nel vile sangue per lo indiscreto e insolente animo del camariero (come per figura del cimiero epsa dimostrava), non poteva sentire el tetro odore de l'aglio. Il cui exemplo da tutti laudevolmente essendo confirmato, dipoi che lo imprudente camariero non se reconobbe per le iuste rasone che li negarono l'adimandata milizia, specialmente el nostro savio conte non se poteva saciare de tribuire immortal laude a la illustre memoria del signore vostro padre per questo prudentissimo exemplo, dicendo:</p>
            <p>— Generosa brigata, per certo io era affectionato e debitore assai a la excelsa recordazione de questo justissimo principe per le dolce careze e offerte grande fece al mio magnifico patre (essendo a Carpi nel tempo de miser Alberto Pio, dove avea deliberato lassare le sue osse, come astomacato e mesto de la nostra citate per la iniusta morte data al nostro prestantissimo parente, lume del bolognese onore, miser Antonio Galeaz Bentivoglio per li inumani de quel tempo rectori de la Chiesia), dicendoli cum preghi e conforti volesse abitare a Ferrara, dove li farebbe parte del suo proprio stato. Onde presso tanta obligazione non poco li resto obligato per la sapientissima e morale repulsa dette al suo camariero, ché proprio a sexto dixe il vero effecto per cui creare se debbeno li cavalieri e in che observanzia la sua vita debbano condure: ché non me vergognarò de dire che ogni vil uomo, de virtù e gloria privo, presuma ne l'ordine militare essere prescripto; e in luoco poi de magnifica vita e militari costumi, diventano artifici e publicani e ardiscono sotto ombra del militare officio, a confusione de le umane e divine lege, precedere gli omini prestantissimi e de virtù excellenti. Pertanto, avendo nui inteso la insolenzia del camariero, son svigliato recitarve la presumptione e temerità de uno reale cavaliero de Franza, sequita per libidinoso effecto, che fu più vituperevole e damnosa che quella audito abiamo, quantunque poi ne succedesse effecti de eterna memoria degni, come intendereti. E state a udire, ché forsi simil cosa non audisti mai —. E cusì incominciò.</p>
         </div1>
         <div1 type="novella">
            <head n="Novella XXVIII">NOVELLA XXVIII</head>
            <argument>
               <p rend="italic">Il re di Franza, intendendo per exemplo avere una infirmitate mortale, per liberarse da epsa fa sposare la figliuola del suo medico a Dionisio, suo caro cavaliero; e poi li fa tagliare la testa.</p>
            </argument>
            <p>Carolo quinto, re di Franza, retornando da Roma e passando per la nostra citade per andare in Franza, fu retenuto per alcuni giorni da' nostri de quel tempo liberalissimi e splendidi citadini, per onorarlo come primo re de' cristiani. Ed essendo il festivo giorno de san Rafaele, nel quale se corre uno vexillo de rico drappo in remembranza de la gloriosa victoria ebbe el nostro bolognese populo del potente exercito del Conte de virtute, signor de Milano, posto intorno la nostra citate cum grandissima vastità e invasione (del quale exercito fine a le donne e fanciulli fecerono mirabile preda, come ancora vedere se puote per le ruginente spoglie de li superati inimici, le quale in molte case de' nostri citadini se vedeno), il re come magnanimo, inteso la casone de la lieta festa oltra l'altre nostre mirabile victorie e la excellenzia della nostra citade, devenendo a quella affectionato, la tolse in protectione contra chi volesse la nostra già potente libertà occupare, come appare per li regali privilegii dati negli anni noni del suo felice regno, portati da miser Piero di Bianchi, nostro nobilissimo cavaliero e patrizio mandato per oratore in Franza da la nostra republica a la Maiestà de epso re Carlo per tal effecto, e per uno coronato vexillo pieno de gigli d'oro cum catenelle d'oro e de argento, donato a la nostra citate, insegna dal cielo donata a Carolo primo. Il quale vexillo poi ne' giorni solemni in pulpito del nostro palazo, nel mezo de magnifici stendardi del populo e libertate, se poneva.</p>
            <p>Or, per non essere disgressore dal nostro proposito, dovete sapere, onorandissimi gentilomini e vui generose donne, che a questo re essendoli a Roma morto il suo medico, ne prese uno in la nostra citade e menolo seco in Franza ne la cità de Parrise, nominato maestro Aristotile di Conforti, uomo de doctrina e de prudenzia: il quale, da sua Maiestà idoneo cognosciuto al suo bisogno, li prese amore e maritollo de rica e nobile donna, de la quale ne ebbe una unica figliuola molto bella nominata Angelica. Epsa adunque cresciuta, di lei se ne inamorò uno bellissimo giovene, gentilomo e cavalieri, nominato Dioniso al Sacrofonte ma decto «el cavaliero caro» per voluntà del re, perché, sopra ogni altro avendolo caro, lo avea facto d'onore, de robba e de stato molto rico. Ora sequendo lo inamorato cavaliero l'amata giovene e non potendo avere el desiderato fructo del suo amore per la onestate e continenzia di lei, deliberò sequire insolentemente il suo venereo appetito, parendoli li stesse bene saciare ogni sua voglia per vederse tanto dilecto al re e da tutta la regia corte reverito, e che la natura avesse trovato un altro più prezioso modo e arte a produrlo al mondo che non fu quella de' primi parenti. Onde, senza considerare che a' gentilomini più che ad altri se conviene essere umani, discreti e temperati, da mezogiorno entrando in casa de la giovene, per forza rapì la sua cara virginitate.</p>
            <p>Il che persentendo el patre di lei e non essendo senza gravissimo affanno e cordoglio, come existimare dovete, la sequente matina senza dire veruna cosa se ne andò dal re, che pur alora se livava; e giunto al conspecto de sua Serenità, essendo epsa lieta, dixe:</p>
            <p>— Maestro Aristotile, come state stamane? —</p>
            <p>Respose lui:</p>
            <p>— Sacra Maiestà, cusì fusse de vui —.</p>
            <p>— Come! — dixe il re —, chi è quello ch'io odo? Io me sento molto bene: cusì piaza a Dio conservarmi sempre —.</p>
            <p>— Non diceti cusì, serenissimo re; datime la mano un poco — respose il fisico, tocandoli el polso atentivamente.</p>
            <p>Il che parendo una stranieza al re, perché a la sua vita mai li parve sentirse meglio che alora, dixe:</p>
            <p>— Maestro, credo che vui motegiate overo non sete in voi: io me sento molto bene —.</p>
            <p>Respose il medico:</p>
            <p>— Non diceti cusì, sacra Maiestà. Il fidele medico debbe sempre dire la verità a l'infermo: io dico che vui avete una grave infirmitate, a la quale non provedendo presto finireti —.</p>
            <p>— Che infirmitade ho io? — respose il re nebulandose tutto nel viso.</p>
            <p>Dixe maestro Aristotile: — Io vel dirò poi da vui e da me —.</p>
            <p>Alora il re, acomiatando ognuno de la camera per sapere che infirmitate avea, dixe:</p>
            <p>— Maestro, che male ho io che cusì grave reputate? —</p>
            <p>Respose maestro Aristotile: — Signore re mio, la infirmitate che avete sì è che per il caldo vostro la justizia non è temuta; il che non essendo, presto col vostro Stato ve vedo finire, per quello che cum mia grande passione e perpetua vergogna intendereti. Vui me avete fa multi anni cavato de la dolce patria mia, donde abandonati li parenti e amici sono venuto a la conservazione de la valitudine vostra, servendo sempre cum tanta fede e diligenzia la vostra corona e tutta la vostra corte quanto dire se possa, secundo el parere mio, reputandome sopra ogni altro contento e felice per essere a la cura de la salute de la regale vostra Excellenzia stato electo. Ma ora ogni bene e felicità s'è converso in amaritudine e perpetua vergogna, però che il vostro caro cavaliero, da megiogiorno entrato in casa mia, per forza ha violato l'unica mia figliuola, che è quanto bene ho in questo mondo. Onde, se fia questo mancamento tolerato da voi, oltra la mia perpetua vergogna, serà casone de la vostra infirmità mortale —.</p>
            <p>Il re, intendendo tanto delicto e non essendo senza grave dispiacere, come prudente principe dixe:</p>
            <p>— È questo vero? —</p>
            <p>— Vero è, sacra Maestà — respose maestro Aristotile.</p>
            <p>A cui, senza più altro dire, dixe il re: — Domatina a bona ora fate che quivi vui, vostra mogliere e vostra figliuola secretamente a me ve presentate: ché, senza documento de Avicenna e fisico rimedio, intendo liberare questa mia infirmità mortale —.</p>
            <p>E ordinato al camariero che, come giugnesse la matina sequente maestro Aristotile a l'usso de la camera, il ponesse dentro lui e chi fusse seco incontinenti, venuta la matina cusì fece.</p>
            <p>Il re adunque, cominciando cum savio e discreto modo examinare la cosa per intendere la verità, dove li parve sapere quello era bisogno, subito mandò per il caro cavaliero; il quale venuto, vedendo maestro Aristotile, la moglie e la figliuola, se smaritte assai, dubitando de qualche dura penitenzia per il suo scelerato stupro. Onde il re li dixe:</p>
            <p>— Cavaliero caro, cognosci tu questa polcella? —</p>
            <p>— Sacra Maiestà, sì che io la cognosco: epsa è figliuola del vostro medico, ch'è quivi —.</p>
            <p>— Io el credo bene — dixe il re —; ma dime come hai avuto tanto ardire che abii violato la cara virginità sua, avendoti facto tanto alto de robba, de stato e de condizione, e fra li mei cari carissimo: le quale dote, se fossi gentile, te doveano fare umile e prudentissimo —.</p>
            <p>Il caro cavaliero, vedendo scoperto el suo iniquo peccato, non sapeva negare, né far scusa, né defesa alcuna; e sperando pur pietade da la regale clemenzia del suo signore, se gettò genochio a terra e dixe:</p>
            <p>— Serenissimo signor re mio, se male ho facto, abiate di me mercede: ché cusì me ha sforzato le troppo cocente fiamme d'amore, a le quale sapete quanto male se può resistere —.</p>
            <p>Il re alora dixe: — Io voglio prima in emendazione del tuo fallo che tu fazzi dota a questa giovene de ciò che tu hai: e questo non te debbe essere grave, amandola tanto come dici —.</p>
            <p>— Ciò che piace a la vostra reale Alteza, signor re mio, sono contento de fare —.</p>
            <p>E cusì fece, che fu el valore de più de sexanta migliara de scudi. Il che facto, el re gliela fece sposare; e poi, vòltosse a maestro Aristotile e a la moglie, dixe:</p>
            <p>— Fate conveniente invito adciò che mandiate vostra figliuola a marito onoratamente domane senza indusia —.</p>
            <p>E poi comandò al cavaliero se acompagnasse cum la moglie. E voluntiera la quale cosa feceno l'uno e l'altro cum gran triunfo e festa e cum piacere de tutta la cità de Parrise.</p>
            <p>Passato il dì festevole e nuptiale e il matrimoniale congiugnimento, il re mandò la matina sequente per il caro cavaliero, che ancora da lato de la cara e bella sposa non era levato; il quale andato da sua Maiestà, epsa li dixe, avendo uno orologio da polvere in mano:</p>
            <p>— Cavaliero a mi già caro, aconcia il facto de la tua anima disponendoti a morire: ché, infra termine de questa ora che dimostrarà questo orologio, te voglio far decapitare —.</p>
            <p>El cavaliero, audendo la cruda disposizione del re, quasi non cadde de dolore in terra e dixe:</p>
            <p>— Ahimè, signor mio, per che casone? —</p>
            <p>Il re alora volgendoli le spalle, acciò l'amore e la pietate nol removesse dal suo alto proponimento, el lassò. Onde il cavaliero, come era ordinato, menato in un'altra camera, al termine de l'ora consignata fu decapitato.</p>
            <p>Facto questo, il re mandò per maestro Aristotile e dixe:</p>
            <p>— Maestro, tocatime ora il pulso e vedete in che termine è la mia malatia —.</p>
            <p>Maestro Aristotile, credendo che 'l re dicesse li tocasse il polso per sapere da lui se discreta justizia avea facto, rispose:</p>
            <p>— Sacra Maiestà, vui state per divina providenzia molto bene e meglio avete la vostra infirmitade curata che non averebbe il migliore medico del mondo: onde io e la mia consorte e mia figliuola ne siamo sopra ogni altro contenti e consolati, e a mi specialmente questa cosa è tanto cara e jucunda in recuperazione del mio onore, che l'intellecto e la voluntà se confonde a tribuire le debite grazie a la vostra Maiestà —.</p>
            <p>A cui il re: — Maestro, io non ve voglio per ora respondere, fin non andate in quella stanza dove ve menerà quisti mei camarieri —, facendolo tuttavia menare dove era il decapitato cavaliero: che ancora non restava uscire il sangue delle tagliate vene.</p>
            <p>El quale come maestro Aristotile vide, subito de pietà e doglia venne meno, e a terra trangosciato sarebbe caduto, se da li camarieri aiutato non fosse stato; che poi denanti dal re cum conforti el condusseno: dove stato cusì alquanto, dixe:</p>
            <p>— Oimè, signor re mio, perché siete cusì incrudelito? Più dolore m'è questa morte che non fu quando intesi el stupro de la mia figliuola, la quale non avesse io mai generata: ché ora non averei questa angustia e dolore; il quale m'è de tanta pena, che più presto vorei morire che vivere —.</p>
            <p>Il re respose: — Maestro, vogliative consolare, ché la mia infirmitate rechedeva questa medicina. El fa oggi quatro giorni che vostra figliuola fu meretrice (posto non se potesse lei iustamente cusì appellare, essendo sforciata); poi eri fu onorata moglie ed oggi è facta vedoa. Noi abiamo extincto il nome de meretrice per virtù del matrimoniale annello e recuperato il suo e vostro onore, e abbiamo poi, per precipuo obligo de la nostra corona, justizia sequito: onde justo e non crudele chiamare ce dovete. Ma, come se sia, vostra figliuola ora è vedoa cum rica dota e cum suo onore e in sua libertà e vostra: di che a vostro e a suo piacere e a vostro modo maritare la potete —.</p>
            <p>E in pace ne mandò a casa maestro Aristotile cum le lacrime agli occhii, facendo poi onoratamente sepellire el decapitato cavaliero: onde per l'effecto de tal morte tutto Parrise fu pieno de timore e maraviglia, non potendo quasi credere che la sua Maiestà mai permetesse la morte del suo cavaliero a lei sopra ogni altro amato e caro, e pianto da molta gente assai quantunque fusse divenuto insolente. Sopra tutto fu de tanta doglia questa morte a la sua sposa, che epsa se fece monaca de sancta Caterina: dove optima serva de l'omnipotente Re celeste, doppo alcuni anni passò de questa mortal vita.</p>
            <p>Questa novella, signor mio caro, non fu intesa senza onesti suspiri e pietate degli ascultanti e cum observandissima laude e venerazione del re di Franza. Advegna che meglio sarebbe stato, secundo el pietoso judicio de la brigata, non fusse morto el cavaliero, dicendo che ben dovea bastare la prima justizia, avendo la Maiestà del re congiunto matrimonialmente lui cum la violata giovene cum obligazione de tutta la sua robba, pure alfine fu concluso che quilli reali de Franza hanno per antiquo costume preso piacere sequire effecti de summa justizia e de eterna laude e memoria degni. Al quale parlare svigliato uno nobilissimo ciciliano, ornato de laudevoli costumi e nominato Tibullo, de casa de lo illustre principe di Salerno, dixe cum lieta ciera:</p>
            <p>— Magnifico conte e gentilomini e voi commendabile e graziose madonne, perché abiamo inteso cum piacevole e degno effecto recordare la illustre memoria del principe di Milano, di Ferrara e di Franza, sono invitato, quando in piacere ve sia, de narrarve una piacevole e vera novella per opera de uno gentil buffone, araldo de uno <foreign lang="lat">quondam</foreign> nostro re, seguita —.</p>
            <p>A questo gentilomo adunque non solamente fu licenzia conceduta, ma pregato dolcemente che dicesse. E cusì incominciò.</p>
         </div1>
         <div1 type="novella">
            <head n="Novella XXIX">NOVELLA XXIX</head>
            <argument>
               <p rend="italic">Filisteo, araldo del re de Aragonia, dona robba e denari al buffone de l'imperatore; il che reputandolo il re in grande onore, il munifica ricamente.</p>
            </argument>
            <p>Voi dovete avere audito che Alfonso, re de Aragonia, Sicilia e de Hierusalem, illustre conte, clarissimi gentilomini e voi donne graziose, fu principe el quale non solamente i principi de la presente etate in qualunque virtù, ma ancora tutti gli antiqui de' quali più canti la greca e nostra istoria, longamente superò. Egli in justizia, prudenzia, pietate, constanzia, benignità, clemenzia e in ogni altra virtù morale e politica mostrò tali e cossì facti effecti che non fia lingua ch'el pareggi mai. Ma, oltra le altre sue dote excelse e singulare e regale excellenzie, prendeva dilecto de onorare e munificare sempre gli omini prestantissimi e de qualche valore: e in ciò tanto li era piacere il spendere assai, quanto il sugetto de l'onorato era magiore e più degno. Né dominio, stato, grazia e tesauro ad altro fine disiava, se non per onorare altrui e donare dove se convenia, come se cognobbe in tutti li effecti de sua vita, la memoria de la quale è ancora in tal modo grata e jocunda a tutto el mondo, che fia sempre celebrata cum perpetuo officio nelli cuori umani. Ma, lassando per ora tutte queste parte da canto, le quale me rendo certo che siano già state scripte da celebri ingegni in molte carte, dico che existendo lo imperatore a Roma a prendere la corona del suo imperio, se inamorò in tal modo de la degna fama de questo nostro re, che deliberò, nanti che tornasse a casa sua, transferirse a Neapoli per vederlo. Il che piacendo summamente al re, il quale non desiderava altro, se non de potere usare il suo glorioso costume de onorare splendidamente altrui e maximamente l'imperatore, capo de la cristiana republica, li fece, incominciando allo introito del suo reame, grande onore, sì de nobilissima compagnia e de suoni, canti, balli, giostre, torniamenti e de triunfi come ancora de varie e solemnissime vivande, come credere e pensare dovete, cum ciò sia che la sua gentile natura a questo splendido costume, come ho decto, era molto inclinata, e de avaricia nasconditrice e de tutte le virtù mortale inimica.</p>
            <p>Onde, per venire a l'effecto del mio intendimento, dico che, essendo a disenare ne la regia sala lo imperatore, il buffone del re, uomo prudentissimo e de perspicace ingegno, presentandose a la imperiale mensa, mostrò tali effecti de la sua virtù sì in parlare de varie lingue (nel che era peritissimo), come ancora in narrare festevole e dolce facecie e far giochi e acti molto affabili e legiadri de la persona, che lo imperatore e tutti li baroni e astanti ne preseno singular solazo e delectazione, per il che, levato l'imperatore da mensa, comandò che li fosse donato uno ducato d'oro in premio de la sua virtù: e forsi ordinò demolti più (che credere se debbe), ma la infideltà de' servitori acecati dalla pessima avarizia, de tutti i mali ferma radice, è casone alcuna volta de tali e magiori mancamenti. Ma, come se fusse, uno solo ducato ebbe il buffone. Il quale, considerando che le sue facecie, non per denari né per altro premio ma solo per onorare il suo signore re usate denanti a lo imperatore, dovesseno avere avuto qualche dono degno del suo signore e de la cesarea Maiestà de l'imperatore, e questo termine assai indiscreto reputando, deliberò, come magnifico latino e degno sugetto de tanto principe, de far al suo buffone qualche presente degno della grandeza del suo principe e del suo animo valoroso. Onde, invitato la sequente matina a desenare seco il buffone de lo imperatore, li dette uno prandio de apparato, de servitori, de vivande e de ogne altra cosa opportuna tanto compiuto e degno, che a ogni gran signore bastato sarebbe. Inde, finito quello, tractose una rica vesta de brocato d'oro de dosso, quella cum una bellissima borsa, dove avea posto ducento ducati d'oro, donò al boffone de l'imperatore, dicendo:</p>
            <p>— Fratello mio caro, la excelsa magnificenzia del mio signor re e augusta sua liberalitate me hano erudito de sapere e poter fare de quisti e magiori doni: li quali quando non siano quanto convirebbe a l'Alteza del tuo sacro Cesare, del quale tu sei cavaliero araldo, me ne rencresce assai. Te li dono molto voluntiera, paratissimo sempre a far cosa che te piaza, dove io me trovi —.</p>
            <p>El buffone de l'imperatore, el dono e l'onore recevuto, li rese quelle grazie che a lui forono più possibile; e quinde partendosi occupato de festa e letizia, se ne tornò a la imperiale corte, dove non li parve mai avere quiete, finché tanto effecto non ebbe notificato a l'imperatore. El quale, ancora che fosse barbaro, non puòte fare che, pensando al magnifico effecto del regio araldo, non se rimpesse de vergogna e de maraviglia; e detteli materia de celerare la sua partita, cognoscendo maximamente quanto lui mancato avea circa l'effecto de la liberalitade verso la virtù sua. Le quale cose essendo cum piacere a l'orechie del re penetrate, mandò subito per lui; e quello, in presenzia de tutti li soi baroni cum gran dolceza abrazzato e baciato in fronte, li dixe queste parole:</p>
            <p>— Filisteo — ché cusì era il suo nome —, tu me hai facto oggi un tale e tanto onore, che senza grazia de la nostra memoria se partirà giamai, parendone che questo tuo magnifico effecto sia stato de più nostra gloria e triunfo che tutta l'excellenzia della nostra regale corte. Per questo nui te ringraziamo assai, cum fermo proponimento de rendere tal guidardone a l'amplissima tua virtù, che sia perpetuo exemplo a qualunca altro nostro servitore de sapere spendere, come hai facto, ogni loro facultà, quando accada, per nostra gloria ed exaltazione —.</p>
            <p>A le quale parole il buffone cum debita reverencia e cum onesto riso in questo modo rispose:</p>
            <p>— Altissimo signore mio, ringraziovi quanto più possa; e sapia la vostra Sublimità de la optima speranza me offerise che certo non era opportuno, cum ciò sia che più volte quella effectuosamente me l'abia dimostrato. Se io ho facto cum cibi e doni onore allo imperiale araldo, io l'ho facto molto voluntiera e de gagliardo animo, a dimonstrazione che li servitori de la vostra Maiestà cognoscono le virtù degli altri omini e quelle sàno premiare, recordandove ch'io ho sempre avuto e ho tanto caro questa vita, quanto la possa spendere in farve cosa grata —. E qui se tacque.</p>
            <p>Questa risposta piacque in tal modo al discreto re, che sigillò l'uno e l'altro nelli più secreti luochi del core. E, per non inquinare l'usata liberalità sua, che dire se potesse il re Alfonso (a la barba di savii) è liberale in li buffoni, come multi signori a le volte oltra modo sono, e non dove se conviene per exaltare gli omini virtuosi da povertà opressi, non vòlse che più fusse araldo, facendo di lui alto judicio, ma che se desse al politico e morale vivere, come optimamente fece. Per il che non passò troppo tempo che li dette per moglie una bellissima e prudente giovene, figlia e unica erede de uno rico mercatante siciliano da Palermo, de la quale n'ebbe de dota più de vinticinque migliara de ducati. E perché Filisteo potesse securare la moglie de la dota, li comprò tante possessione e case in la Sicilia che furono estimate molto più d'altri tanti.</p>
            <p>E sempre, finché vixe, sua sacra Maiestà li portò tanto amore che in molte cose de importanzia e de laude degne del regale suo stato l'adoperò; in modo vixe cum fama e grande reputazione, come ancora oggidì testifica li figliuoli, quali come nobili omini in Palermo richissimi e amati da tutti li siciliani onoratamente viveno.</p>
            <p>Doppo fu gustato l'audita novella, magnanimo duca, cum onesto riso mescolato de debite laude verso la serena memoria de tanto re, e multi altri soi memorabili effecti cum dolce gloria recordati, miser Ludovico, piacevole araldo della nostra illustre communità, dixe, existendo in piedi vestito de brocato d'oro a lato di fuori al cerchio della nobile brigata:</p>
            <p>— Avendo io audito nominare uno de mia professione operante sì morale effecto, non me posso contenere non ve dica uno torto recevetti quando sposo me trovai. Dove prego le vostre urbane Excellenzie, essendo io araldo della excelsa communità nostre e venuto qui col magnifico conte Andrea di Bentivogli, mio optimo benefactore e singular signore, me fazati degno che 'l recevuto torto narrare ve possa; che non fia senza piacevole riso, cum exemplo di chi in simile rete incappa, come io misero incespitato ce sono —.</p>
            <p>Per queste parole e per sua usata piacevoleza li fu concesso dicesse; ma da le degne e oneste donne, cognoscendolo a le volte uomo senza freno, li fu commandato che 'l segno de onestate non passasse. A le quale, ridendo di ben fare rispose e cusì dixe.</p>
         </div1>
         <div1 type="novella">
            <head n="Novella XXX">NOVELLA XXX</head>
            <argument>
               <p rend="italic">Miser Ludovico, araldo della communità de Bologna, va dalla sua sposa e cum lei prende piacere. La matre de epsa il sente e turbasse, e disfasse la parentella: e lui, alegro de quello ha facto, ne prende un'altra e poi se trova vituperato.</p>
            </argument>
            <p>Magnifici gentilomini e vui bellissime e amorose donne, essendo mio patre de anni pieno e io, di lui primogenito, fra gli altri figliuoli molto caro, dubitò non consumasse la gioventute mia senza erede, e specialmente vedendome polito, compariscente assai, come vedete, e a gaudio suo e della nostra progenie dignificato de milizia dallo inclito figliuol de Marte, Roberto Samseverino, per il che me fece sposo de una figliuola già de Petronio Cocco: e ben contra mia voglia, perché, oltra che se perda la sua libertà, l'è una grandissima ventura a chi ben s'amoglia. Pur, per debito filiale, a satisfactione della Chiesia e della voluntà paterna, recomandandome a Dio, fui contento. Or, andando a vedere la sposa, li presi tanto amore che più longi che lei non vedeva, maravigliandome come mai fra sposi potesse nascere sì presto tanto dolce amore e dolendomi meco fusse stato tanto a farmi sposo, e ringraziando ultimamente il divino Munificatore che de tanta grazia me avea facto degno.</p>
            <p>Advenne che una domenica matina, essendomi stato tutta la nocte nella mente questa mia amata sposa, vincto dalla forza de amore e della fragilità della carne, deliberai andare da lei ne l'ora che existimare potesse la matre sua in casa non fusse: e cusì li andai. E trovando l'usso della casa chiuso, pichiai circa quatro volte prima me fusse risposto; e dimandato dalla sposa ch'io era, dixi:</p>
            <p>— Aprimi, bella giovene: io sono il tuo sposo miser Ludovico —.</p>
            <p>— Oimè! io non ve posso aprire, sposo mio caro, perché mia matre è andata a messa —.</p>
            <p>Intendendo io che la matre non era in casa (ché altro apunto non desiderava), recapitulai che epsa me venisse ad aprire. Lei respondendo non potere perché sua matre li avea expressamente commandato, se io li andava, non me aprisse, io de novo li dixe:</p>
            <p>— Sposa mia bella, aprime e non avere paura, ché per mia fé tu non receverai da me alcuna villania. Deh, non me fare più pichiare e spandere parole, adciò che li vicini e chi va per la via non tengano te e me pazzi —.</p>
            <p>Infine costei, vedendomi pur polito, legiadro e gustando le dolce parole li usava, vincta da quelle e dal grande amore me portava, me venne ad aprire; e intrato io in casa e l'usso serrato, me dixe:</p>
            <p>— Che voleti mo' da me, sposo? Anima mia, ecco che io ve ho aperto: tornativene indrieto per l'amore de Dio, perché, se mia matre qui ve trovasse, s'adirarebbe in tal modo mieco, che trista la mia vita! —</p>
            <p>Io li risposi: — Sposa mia bella, non avere paura: lassa pur el pensiero a me —; finché me sentì.</p>
            <p>Onde doppo molte parole e acti amorosi, quantunca avesse pure alquanto de l'ombroso, la acarezzai una volta e poi subito me partì', azò che la matre non me trovasse in casa. La quale, doppo la mia partita venuta, la prima cosa che fece adimandò alla figliuola, dubitando de quello era intravenuto, vedendomi domestico e non avere del montone, se io v'era stato.</p>
            <p>— Madonna sì — respose lei piangendo.</p>
            <p>— E che ha facto? —</p>
            <p>— El me ha acarezata e gettatomi poi sopra questa panca a mio dispecto —.</p>
            <p>— Perché li apristi tu, avendote commandato non li aprisse? —</p>
            <p>— Che volavate vui che facesse, ch' el me minaciava, se io non li apriva, ch'esso me farebbe ancora viver malcontenta? —</p>
            <p>— Io voleva che facessi el malanno e la mala pasqua che Dio te dia! — respose la vechia, dandoli una gran gotata.</p>
            <p>Onde comprendendo lei io avere facto festa a la figliuola, dixe:</p>
            <p>— Io te giuro per l'anima mia che, se intenderò che mai più gli apri l'usso quando non ce sia, te farò la più trista figliuola del mondo, ribaldella che tu sei! —, dicendoli molte altre simile parole iniuriose e minatorie.</p>
            <p>Il che pervenutome, non so pur per che via, alle orechie, non fu senza mia displicenzia, per avere cognosciuto la matre della putta altiera e bizarra assai: e per questo stetti alcuni giorni ch'io non arditti tornare da lei. Pur, vinto dalle fiamme d'amore e pensando che 'l mio peccato era stato meno che veniale, deliberai tornare dalla sposa, in ora che possetti comprehendere la matre essere ita alla messa, che fu pur un dì de festa. E cum questo pensiero gìttomene a casa sua e pichiato a l'usso importunamente, la sposa rispose:</p>
            <p>— Che voleti voi, miser Ludovico mio bello? —</p>
            <p>Io, girando subito gli occhii mei nella sua fazza angelica e legiadra e rescaldandome tutto de amore, li dixi cum tal dolceza e affectione che me aprisse l'usso che, ancora fusse cum sua gran paura, subito adempié il mio desiderio. Per che trovandome seco e volendola acarezare un'altra volta prestamente per carestia del tempo, perché me parea tutavia vedere tornata a casa la gelosa vechia, me dixe, cum voce interopta da qualche suspiri e lacrimette, quanto avea operato in lei la matre per quello avea facto l'altra volta seco. Il che intendendo io, per essere optimo cozone de tal mercantie come sapete, dixe:</p>
            <p>— Sposa mia bella, lume del mio core, non sia tua matre per questa casone sdegnata cum nui: perché quello che s'è facto se può facilmente e cum nostro piacere disfare —.</p>
            <p>E domandandome ella in che modo, postola incontinenti sopra la panca, come feci la prima volta, schirzai seco cum mio dulcissimo piacere e suo un'altra volta, dicendoli:</p>
            <p>— Anima mia, toa matre non se potrà più dolere de nui perché abiamo disfacto quello era facto —.</p>
            <p>La qual cosa essendo singularmente piaciuta a lei, dixe:</p>
            <p>— Sposo mio dolce, certamente non averesti potuto far meglio. Che Dio sempre ve benedica! —</p>
            <p>E cum queste parole me partitti da lei. La quale adimandata un'altra volta dalla matre, come fu tornata dalla messa, se io gli era stato, e narratoli dalla sposa apuncto quanto era sequito, se rescaldò de tanta ira e furia che dette alla povera sposa delle fructe de l'asino in gran quantitate; e appellandome jotto, rubaldo e traditore, giurò alle sancte dei evangelie che mai più me la darebbe per moglie. E cusì remandandome indrieto certi panni che io li avea facti, me fece intendere per uno suo parente che più non li andasse in casa, perché non me volea più dare la figliuola, a la quale sapeva non mancarebbe marito né a mi mogliere, e che ben gli era mancato pozzo d'anegarla, mandandome ancora a dire molte altre villane parole come passionata e de ira accesa, reputandose per el recevuto sdegno da me mortalmente offesa; advegna che tal cosa dovea come prudente tollerare, cum ciò fusse che dulcissima concupiscenzia de natura me avea facto avanti il tempo trascorrere: e in che? in le cose mie. Di che non valendo niuna bona parola né excusazione usata da me, fu opportuno ne sequisse il divorzio, quantunque fusse cum mio dolore: il perché era una bella giovene, grande, collorita, bianca e non manco saporita che apta sotto il scudo. Ma, come è decto, fu necessario per l'acerbo sdegno della vechia ch'ogni omo facesse li facti suoi. Né passarono multi giorni che lei se maritò a uno bono e leale artifice; ed io, gustato il piacere e fructo d'essere sposo, ne presi un'altra, quale è questa che ho al presente nominata, come sapete, Caterina: e quisti matrimonii, non troppo l'uno da l'altro distanti, per la festinella de Natale se fecerono.</p>
            <p>Advenne che nella quadragesima sequente io fui cum Caterina invitato a disenare a casa de uno mio parente in strata Sam Vitale, per la festa de sancto Gregorio, la quale se fa fuori de quella porta a la sua chiesia, dove quasi più per diporto che per divozione tutto il populo concorre. Dove doppo disenare, essendo venuto fuori sopra la porta della casa per vedere la gente andava a la festa del sancto doctore, vide da l'altro lato della strata la prima sposa, che non possetti avere, in compagnia de alcune belle donne che andavano alla festa. Il che non essendo senza mio suavissimo piacere, per recordarme del passato solazo, me volsi a mia mugliere dicendoli:</p>
            <p>— Caterina, vedi tu quella bella giovene che è avanti quelle donne? Epsa è quella che fu mia prima sposa, che me fo poi negata de dare per la matre —.</p>
            <p>— Ma per che casone? — respose ella.</p>
            <p>— Perché doe volte andai da lei che la matre non era in casa, e seco presi amoroso piacere —.</p>
            <p>— E non per altro ve refiutò? — respose Caterina.</p>
            <p>— Non per altro, per Dio vero! —</p>
            <p>— Deh, pazza lei! — dixe Caterina — el non venne mai volta il fornaro o il buratino a casa de mio patre, che non solazasse meco due volte almeno; e se ancora dicesse il venditore de' veli e de li bichieri, doppo sono vostra mugliere me avesse visitata, non mentirei —.</p>
            <p>Intendendo io questo, me giunse tanto affanno al core che quasi non fui per morire; e per questo grattandome rabiosamente el capo, dixe:</p>
            <p>— Caterina mia, tace, per Dio, e non dire più nulla, per tuo e mio onore —.</p>
            <p>E partime da lei tutto malinconoso, fra me medesimo dicendo: — O Ludovico disgraziato, che hai tu facto? Tu credevi, quando prendesti Caterina, che non che li omini l'avessono pur tocata, ma che li volanti ucelli non l'avessono giamai veduta. Ben è vero quello dice il proverbio: «Chi s'amoglia non sa che ben se voglia»; certo questo è pure el giorno della vita e della morte, come se sole dire: io sono vivo ma morto essere vorei. Oimè! io credeva che altri facesse il meschiato sopra le mie graspuglie: e io cum gran providenzia, persuadendomi l'occhio cerviero avere avuto, sopra quelle de fornari e buratini e forse de più vile persone fare me conviene il mio. O tristo me! o femine, generazione pessima del diavolo, chi è colui de tanto perspicace ingegno che da' vostri ascosi lazzi e infiniti inganni se potesse guardare? Che quanto più siete reputate sancte e caste, tanto più impudiche e selerate sete; e brevemente, come dixe el poeta da Certaldo, credo che voi e 'l diavolo siate una medesima cosa. O Ludovico, a che tanto dolerti te afatichi? Questo è comune vizio —.</p>
            <p>E cum questo pensiero, postergato l'audito inganno, me acostai alla rasone facendo della neccesità virtù: cum ciò sia che quella moneta che altrui receve, quella spendere conviene. Dove, confortandomi avere infiniti compagni, ho tenuto e tengo la mia Caterina per buona, savia e onesta a farne mille prove. E cusì, a quiete del core far convenendo, concludo e dico: secundo el parere mio, che de questo ne campa è figliuol de Dio —. E qui, cum debita reverenzia, sembiante de piangere facendo, alle sue parole silenzio pose.</p>
            <p>La brigata, excelso duca e precipuo signor mio, non passò senza gran riso e piacere dell'ascoltata novella. Ma le donne de onesto riso occupate, aspiciendose l'uno a l'altra nel viso, per la risposta della nova sposa de miser Ludovico e per avere sentito nel fine della narrata novella cum indiscreta moralità mordere el suo onore, furono depincte da qualche rosore. Per il che, senza alcuna indusia, una generosa donna di Bardi de Vernio, moglie de Jacomo de li Ursi, nostro nobilissimo e circunspecto mercatante, nominata madonna Antonia, donna certo onestissima, de optimo ingegno e a morali e piacevoli motti non poco pronta, per refrancare le vergognose donne, voltandose a lo araldo, dixe:</p>
            <p>— Per fare intendere a questa nobilissima compagnia che le donne (se non forsi qualche legiere de capo), non sono della fogia che avete decto cum assai spurche rasone, io voglio narrare come una vostra bolognese deluse la insolenzia de uno presumptuoso e temerario giovene, acciò sapiate che nui donne non abiamo manco lato el campo de vituperare li omini, che loro nui. E questo che dirò non fia per gravare el magnifico conte Andrea, che è qui, né questa altra nobile brigata, la quale so bene che è amatrice della virtù e del vicio nimica, ma solo per dare nella boca de vui, miser Ludovico, quel cibo a masticare, che voi meritate: perché de ciò che decto avete, cum supportazione, mentite —.</p>
            <p>E in questo modo dire incominciò.</p>
         </div1>
         <div1 type="novella">
            <head n="Novella XXXI">NOVELLA XXXI</head>
            <argument>
               <p rend="italic">Madonna Sulpicia di Tebaldi inopinatamente è richesta del suo amore da uno suo amante, e lei, come savia, cum piacevole risposta se difende: dove l'amante resta vergognato.</p>
            </argument>
            <p>La buona memoria de Simone mio genitore, magnifici gentilomini e vui graziose donne, dimorando a Bologna in sua gioventute, ebbe uno giovene per compagno de clara famiglia, il cui nome per non darli schernimento sotto silenzio voglio passare. Costui amando oltra modo una bella e onesta donna di Tebaldi, famiglia nobile della cità de Bologna, il cui nome fu madonna Sulpicia, accàde che, essendo ella ita a nozze a casa de Enrico de li Ucellani, suo vicino, che menava mogliere una figliuola de miser Porfirio di Fantuci, doctore degno e de molta reverenzia, questo giovene, cum multi altri parati al servizio delle triunfale nozze, vedendo la donna partirse della ornata sala dove se festigiava, e andare per sua opportunità, come è usanza alle volte, in una parte assai remota della casa in compagnia de una sua vicina, li andò dextramente drieto e cum bel modo e astuzia, come insegna Amore a li suoi fervidi soldati, pervenne da questa donna quantunca li fusse prima alquanto proibito da la compagna el passare; ma lui cum umane parole dicendoli era de bisogno li parlasse presto per cosa importantissima, il lassò passare. Dove essendo giunto, cum voce rauca e tremula dixe:</p>
            <p>— Madonna Sulpicia, regina de l'anima mia, non ve maravigliati né me ascriveti a presumptione se io son venuto qui dalla vostra Altezza: perché la gran passione, che me cuoce el core d'amore per voi, n'è sola casone, non avendo mai avuto luoco, tempo né modo potervi parlare in corso de tanto tempo ve ho amata. E credo certamente ch'io morirò per soperchio amore, se non avereti a la mia fidele vita compassione: unde ve priego, se caro aveti ch'io viva, me vogliate donare la grazia vostra, la quale ho desiderata e desidro più che altra cosa de questo mondo. Ed essendo ora il tempo, vogliatimene compiacere, ché molto ve ne priego —, facendoli tuttavia, cum queste e altre simile parole, delle brazze croce.</p>
            <p>La donna, benché fusse piacevole e vaga, ma per altro onestissima, come alla sua prestanzia rechedeva, reputando questo assalto fanciulesco, dixe ridendo:</p>
            <p>— Bel figliuolo, per altro tempo che per ora me è noto il tuo amore, il quale me è tanto caro che a li tuo preghi contradire certo non posso né voglio; e voluntiera ti compiacerei al presente, ma tu vedi che luoco spurco e lerzo è questo, dove la mia bella vesta de seta e quisti mei ornamenti inquinarebbe: di che me pare indusiamo a un'altra volta —.</p>
            <p>Respose alora il giovene, che tuttavia avea el lacte e il zuchero su la lingua:</p>
            <p>— Madonna, non ve rincresca l'aspectare un poco, ch'io trovarò qualche cosa da porvi sotto acciò non ve imbratiate —.</p>
            <p>— Ben, va' e torna presto — respose la donna — ché io te aspecto —.</p>
            <p>El giovene, subito partitose per trovare qualche cosa, andò tanto cercando per casa che li venne alle mane uno sacco e, parendoli bono al bisogno, con esso retornò al luoco dove lassò la bella donna (la quale in questo tempo, avendo fornito el suo bisogno, se era de lì partita e nella festigiante sala retornata) e, non la trovando, dixe:</p>
            <p>— Oh diavolo! io sono stato tanto che gli è rencresciuto l'aspectare. Che sia maledecto la mia disaventura! —</p>
            <p>E cum queste parole tornato presto su la festa, vide la donna danzare. La quale da inde a poco spacio ita a sedere, el giovene reverentemente se li acostò e dixe:</p>
            <p>— Madonna, venite ché io ho trovato uno sacco —.</p>
            <p>— Ben — rispose costei —, va' presto e prima che altri el fazza a tuo piacere li caca dentro —; e lassando costui cum questa risposta, se volse a una donna presso a lei sedente, invitandola de parlare.</p>
            <p>El giovene, sentendo l'agra risposta della donna e vedendo el fructo del suo longo amore, ebbe tanto affanno e tanta vergogna che quasi non fu per uscire del sentimento. Onde partendose della festa tutto sconsolato, senza più sequire l'amore de la graziosa donna, fece quisti pochi versi; e a suo conforto su la lira cum amaritudine spesse volte li cantava:</p>
            <lg type="non-definito">
               <lg>
                  <l>Se luoco o tempo mai d'amor concesso</l>
                  <l>me fusse in consequir mio dolce fructo</l>
                  <l>cum quella ch'or m'ha posto in mortal lucto,</l>
                  <l>non più faria cum meco un tanto excesso.</l>
               </lg>
               <lg>
                  <l>Però che cum rapina el don promesso</l>
                  <l>seria da mi per forza al fin conducto,</l>
                  <l>se ben dovesse remaner destructo,</l>
                  <l>qual già per Dianira el forte Nesso.</l>
               </lg>
               <lg>
                  <l>Ma miser mi, che più d'aver non spero</l>
                  <l>al stanco mio disio cotal ventura,</l>
                  <l>e lei pregar è vano el mio pensiero.</l>
               </lg>
               <lg>
                  <l>Oimè, ch'io non credea che lei sì dura</l>
                  <l>fusse ver mi cum lo suo core altiero,</l>
                  <l>che 'l tempo ho perso e de mia fé non cura.</l>
               </lg>
               <lg>
                  <l>Und'io cum gran rancura</l>
                  <l>rimango d'amor lasso per quel sacco,</l>
                  <l>che m'ha cum gran vergogna dato scacco.</l>
               </lg>
            </lg>
            <p>La piacevole risposta de madonna Sulpicia, glorioso principe, avendo facto molto ridere la brigata, e li cantati versi del schernito giovene, pronunziati cum gentile maniera da la tosca donna, laudati assai da tutta la generosa compagnia, una circunspecta matrona vedoa de nero vestita, già consorte del genitore del conte, il nome de la quale è madonna Elisabeth (donna de aspecto generoso, de summa religione, d'eximia pietate, d'effecti degni e de moralità singulare, le cui virtù e opere sono state per prestanti ingegni cum tanta laude celebrate, che viveno e viverano perpetuamente al mondo), volgendose cum occhio venerando al nostro araldo, umanamente li dixe:</p>
            <p>— Miser Ludovico, el suol dire il commune proverbio: «Chi ha il vicio da natura, fin alla fossa dura». Vui saresti stato buono cavallo ungaro, per avere come loro del sboccato; voi seresti certo da essere tolerato se vera fosse stata la fraudulenzia de la donna vostra, la quale cognosco e sempre ho cognosciuta costumata e pudica. Ma d'ogni biasimo seti degno veramente, avendo nel fin de la vostra novella concluso che ogni omo sia da le donne ingannato: che credere non se debbe se non da quelle che, mediante la ligereza del suo ingegno, postergato il divin timore e l'onore del mondo, confondeno se stessi, li cari mariti, la patria e li parenti. E che ciò sia vero, a coroborazione del mio parlare e de quello ha detto la umanitate de madonna Antonia, che debitamente ve ha morduto, io intendo narrare uno illustre effecto (che forsi il simile, benché lungo, non audisti mai) de una prestantissima giovene degna de perpetua laude —.</p>
            <p>E in questo modo modestamente dire incominciò.</p>
         </div1>
         <div1 type="novella">
            <head n="Novella XXXII">NOVELLA XXXII</head>
            <argument>
               <p rend="italic">Ladislao, re di Ispagna, dolosamente in casa de uno suo amico una figliuola de uno suo citadino se fa condure, per avere piacere cum lei; la quale cum morale rasone ed exempli defende la sua onestà: dove in sucesso divenne onorata regina.</p>
            </argument>
            <p>Ladislao re de Ispagna, caro figliuolo e voi generosa compagnia, fu principe de magno stato e rico quanto altro forsi che a' dì suoi se trovasse. Epso vincto da l'ozio, nimico de virtute, e da voluptuosi pensieri, nutrimento de lascivia, non guardando essere copulato de bella e savia donna, figliuola del re di Scocia, se inamorò de la figlia de uno suo nobile citadino e al suo stato molto fidele, nominata Placida, savia, onesta, costumata e bella più che altra giovene che nel suo regno in quel tempo se trovasse, e alevata mediante il suo preclaro ingegno in degni effecti de doctrina, e forsi più che a donna non conveniva. Del cui amore epso re se accese per sì facto modo che, non potendo per altra via, che molto ne tentò, venire a l'effecto del suo pensiero, fece che la moglie de uno suo amico, stretta parente della matre de la giovene che de pochi mesi prima era morta, la invitò uno giorno seco a disenare: nel qual dì el re, prevenendo secretamente in casa de questo suo amico la matina per tempo, in una guardacamera de la casa se nascose. Or, venuto la giovene e il padre de lei a disenare cum questa sua parente, poi che ebbeno desenato e stato alquanto in rasonamenti, come interviene, da inde a poca ora col marito de questa sua parente uscì de casa; onde la indiscreta donna, che pur altro non desiderava, dixe:</p>
            <p>— Placida, figliuola mia, vien meco in la mia camera, ché io te voglio monstrare alcune belle cose che son certa te piacerano molto —.</p>
            <p>E cum queste parole menatola in la camera dove era el re e chiuso l'usso de quella, aperse uno rico coffano e, mostrandoli or questa or quella altra zoglia, tutte de gran prezio e valore, la dolosa donna, come ordinato avea, fu chiamata; la quale, dicendo a Placida che l'aspectasse un poco ché testé tornarebbe, uscì de la camera e l'usso chiuse. Il che cognosciuto per il nascosto re, subito uscitte della guardacamera e venne dove era Placida, e a lei cum lieta faza dixe:</p>
            <p>— Dio te salvi, graziosa giovene! —</p>
            <p>La quale, come vide il re, ebbe grandissimo spavento e quasi non fu per gridare ad alta voce; ma confortandola el re a non avere paura e a non dire cosa alcuna, se ingegnava cum tutte le forze del core ligarla nel suo volere. Del che essendo in gran timore e sollicitudine, l'afflicta giovene se gettò subito in terra genochioni a' piedi del re, recommandandose umilmente a la sua Maiestà e supplicando quella cum devoti preghi che nel suo onore non la volesse offendere. A cui el re, ardendo d'amore, dixe:</p>
            <p>— Placida, l'è molto tempo che da me sei stata amata e serai finché io viva, essendome paruta la toa belleza, la tua virtù e la tua gentilezza più chiara e singulare che altra cosa da me mai veduto nel mondo. Per questo te dico, se savia sarai, te farò la più contenta donna che sia in terra: e questo è che me faci de la tua dolce grazia degno, la quale caramente te priego concedere me vogli, acciò presso te sopra ogni altro lieto e contento vivere possa —.</p>
            <p>E decto questo, la vòlse far levare in piedi; ma lei, per niente volendo, rispose:</p>
            <p>— Signor mio altissimo, sono certa me aveti amata e amate come vostra fidele subdita, perché io ho sempre observata la vostra Serenità come mio re, signor e duce. Adimandandome la mia grazia, ve rispondo che io sono povera feminella e di poco afare presso vui; ma se alcuna grazia pur è in me, intendo che sia questa de servare a vostra gloria sempre pudica e onesta vita, a onore del mio patre, del nostro sangue e del vostro regno. Né so che magior grazia possiate da me recevere vui, che seti signor de virtute e de valore, che 'l mio core casto, integro e devoto della vostra Altezza —.</p>
            <p>— Non bisogna — rispose el re — cum queste tue umane parole, o bella giovene, che tu forzi satisfare al mio bisogno, ché per altro tempo m'è nota la toa doctrina e facundia; le quale virtù presso la dolce tua bellezza me hanno acceso del tuo amore per sì facto modo che, senza conclusione del mio pensiero, de qui non intendo partir giamai: il quale non è d'altra natura se non de prendere teco amoroso piacere. Onde te priego sii contenta, ché ancora te chiamerai felice, vogli avere, o cara giovene, della mia stanca vita compassione: perché nel pecto cusì bella come tu sei effigiata te porto, né conforto veruno puote entrare in me senza il tuo nome, né veruno rasonamento mai m'è stato caro, dapoi ch'io te cognobbi, senza esservi tu stata recordata. E ora per merito de tanto amore me vòi della tua dolce speranza spogliare? Ma dimme: vòi cosa alcuna da me? Chiedi, comanda: ché se ben adimandasti tutto il mio reame, io tel concederò voluntieri, o altra cosa che più cara me sia, se ben fosse la propria vita, non desiderando se non de viver tuo perpetuamente —.</p>
            <p>A queste parole Placida rispose: — Signor mio caro, le vostre parole (benché efficace) me turbano il core e 'l spirto cum l'anima me affligono, vedendovi a vano amore inclinato; quantunque son certa, essendo vui vero re e prudente, non farete se non le cose oneste e de laude degne, e voreti che la rasone vinca a questo punto l'appetito, come se conviene a li vostri pari. Ché altrimenti facendo, usaresti effecto villano e tristo: perché come il re ne l'abito è differente da l'altra gente, cussì debbe essere ne' costumi, nella magnanimità, nella clemenzia e in ogni altra morale virtù, temendo vergogna e fama, e virtù splendida menando. Unde, signor mio, rafrenati questa vostra indiscreta voglia, temperati questo vostro ingordo desiderio, disarmative de questa iniqua cupidità, la quale a uno medesimo tempo Dio e gli omini in tal modo offenderebbe che, oltra la infamia del mondo e la ruina forsi del vostro regno, provaresti alfine eterna morte: facendove certo che prieghi, doni né promesse mai me potrebbono condure a tanto fallo, perché non è cosa da me più aliena quanto la libidine e l'avarizia, le quale, per continua experienzia e per sentencia degli omini divi e sapientissimi, sono fondamento de tutti i mali, come al presente vedere poteti. Ché per tali venenosi fructi sono stata quivi alla vostra Sublimità dolosamente conducta, sperando quisti pessimi sensali per questo spurco effecto consequire de vui qualche dono o benificio. Credeti voi, sacro sire, ch'io sia stata qui conducta per benivolenzia ve sia portata? Ingannato siete s'el credete veramente: cum ciò sia, se fusse vero amore, a questo acto sì nefando per voi se seriano mai inducti, né la vostra Maiestà, se amasse me e loro e la soa fama, se sarebbe mai potuta indure a sì lascivo effecto. Ma l'avarizia loro e la libidine vostra, causata solamente da l'ozio, dal quale in tanta luxuria e felicità de fortuna ve avete lassato vincere e opprimere, ne è sola casone. E pegio è che, a compimento della vostra corona, non aveti uno solo amico che 'l vero ve dica, ma solamente omini blandi e lusingheri: e questo, a mio judicio, me pare el magiore errore che commetteno li principi e magnati, credendo essere amati da simile generazione de omini, li quali come scoglio in mare voi e gli altri fugire dovresti. Sì che, inclito re, la mia onestate ve recomando: la quale quando sia pur vostro pensiero violare e rapire, ve rendo certo che cum le proprie mano metterò fine subito a li mei giorni: che non fia senza extrema vergogna della vostra corona e infelicità del vostro regno —.</p>
            <p>A le quale parole el re in tal modo rispose:</p>
            <p>Ora comprehendo e cognosco chiaramente essere vero quello che me era stato detto, Placida mia, cioè che tu el tuo amore ad altro uomo avevi donato: che molto me ne dole. Però te notifico che, pur quando al mio ardentissimo amore non te vogli benignamente inclinare, me serà necessario incrudelire in te e nel tuo onore; però te priego che non me vogli più far predicare invano né condiscendere a ira, la quale non potrebbe essere se non cum exterminio della tua fama. Ma pietosamente satisfacendo al mio bisogno, cognoscerai incontinenti non essere donna al mondo quanto te felice; né mai poi te dolerà d'avere el mio desiderio adempiuto, perché tu porterai eternamente le chiave in mano de l'anima mia e de tutti li mei pensieri —.</p>
            <p>A cui Placida: — Sacratissimo signor mio, affirmar né negar voglio che non sia stato detto alla vostra Maiestà che 'l mio amore sia ad altro uomo dedicato, cognoscendo quanta è prona a questo tempo la natura umana al dire male de altrui e a pensare e far pegio, e maximamente quando vedeno alcuna persona moralmente vivere: ma a me pare che debba assai bastare la mia innocenzia. E sapete che Dio optimo, el quale solo è scruptatore de' nostri infermi animi, cognosca la mia casta mente e la magnitudine de l'animo mio in servare perpetua onestate e virtuosa vita; e per questo persuadetive fermamente che a quel'ora me inducerò a satisfare alla vostra lasciva voglia che Plutone abitarà i superni chiostri. Ma grande benignità serà la vostra e della vostra regia mente se, ponendo la conscienzia al debito suo luoco, laudareti el mio optimo proposito e il core vostro desolvereti da questa rabida voglia, e me ultimamente come fidelissima vostra subdita amplificareti nella mia castitate dedicata al futuro marito, che la divina providenza e il mio patre dare me vorano —.</p>
            <p>El re, cognoscendo per queste parole l'animo de Placida farse più alieno dal suo corropto appetito e tuttavia el tempo (che era breve assai) volare, vincto da cupida fragilità e de impudicicia tutto acceso, respose:</p>
            <p>— Placida mia, io non ho al presente bisogno de questi toi documenti, né me è necessario el predicare tanto tua castitate e continenzia, perché, quando ancora avesti facto voto servare quella perpetuamente, io vorei sequire el mio fermo proponimento, el quale è de prendere teco a ogni modo amoroso piacere, se ben ne dovesse la mia corona ruinare. E per questo te conforto a non dire più parole, ma a seguire cum bono effecto el mio pensiero; e nol facendo, te rendo certa che da me non te partirai senza tuo villano dispiacere e farote la più vituperosa femina del mondo: sì che piglia quello partito te pare, ch'io voglio a ogni modo de pratica uscire —.</p>
            <p>E cum queste parole prendendola per volerla sforzare, Placida, fuori del pecto un vento de suspiri mandando e degli occhii uno fonte de lacrime, abrazzando li piedi del re e alciando gli occhii al cielo, pietosamente dixe:</p>
            <p>— O summo e benigno Dio, se alcuna pietà vive in te, soccorrime a questa volta, né volere che 'n questo modo mia vita pera. E voi, serenissimo signor mio, perché voleti cum tanto flagizio incrudelire nella mia virginità? Perché me volete voi fare spechio de miseria a tutto el mondo?</p>
            <p>È questo el premio della longa fede e devota servitù del mio patre verso la vostra corona? È questo lo exemplo che volete lassare alla posterità del tempo del vostro nome? Ahimè signor mio, disarmate el vostro core de appetito sì profano; vinca a questa volta vera virtù tanta vostra folìa, e reducetive a memoria la continenzia de Scipione Africam magiore, al quale essendo donata quella bella e nobile sposa de Luceio, duce di Celtiberi, el quale alora dominava parte del vostro amplo regno, epsa non solamente fece libera, ma illibata ancora e intacta e cum amplissima dote restituì e donò al suo signore e sposo. O cor illustre che fu el suo e veramente degno de' preconii, li quali celebra de lui tutta la nostra istoria! Fative spechio ancora de quello generoso effecto che di sé mostrò Alexandro macedonico, quando li fu presentate le bellissime figlie e la moglie de Dario, le quale, nonobstante fossono nate d'uno suo nimico e rebelle alle sue glorie, vòlse che fusseno illese conservate e pudiche. O magnanimo re che fu costui e degno de quel nome e gloria, quale mai in alcuno seculo o etate mancarrano! Drizzati ancora gli occhii della vostra mente a Pompeio magno, el quale, essendo in Armenia e avendo preso la bella Stratonice e molte degne e belle concubine de Mitridate, re de Ponto, suo capital nimico, mai cum alcune de quelle giungere se vòlse, anci tutte intacte restituì alli soi, essendo tutte loro sorelle o moglie de nobili omini e duci in quelle parte. Questi sono veri effecti, signor mio sacro: quisti son quilli che fano gli omini per virtù pari alli dei; questo fia uno de quilli che, se serà operato per la vostra clemenzia in me, ve darà più gloria e splendore che quanto sangue e sudore spargesti mai sotto el peso delle dure bataglie, dove tant'anni cum summa vostra laude ve seti travagliato. Se 'l figliuol de Priamo, re nobilissimo de Troglia, avesse cogitato il fine della rapina della moglie de Menelao, del paterno regno e de sé la ruina cum ultimi stridi veduto non averebbe. E similmente se 'l superbo Sexto romano il suo sfrenato disio verso Lucrezia cum prudenzia temperato avesse, de lui e della sua casa lo exterminio sequito non sarebbe. E benché non sia da equiperare alle figliuole de' greci e romani principi, pur questo cum gli altri peccati non dubito che seriano del regale vostro stato precipizio alfine. Unde, signor mio, se alla fin delle nostre opere drittamente cogitassemo, buono fructo ne seguirebbe. Siano sempre arme, cavagli, edificii, pace, battaglie vostri exercizii cum liberalità, cum animo augusto; mescolative cum singular dilecto fra il nome de illustri e famosissimi omini son stati dinanci a voi nel mondo, che non meno per le parole che per le statue di marmo o di bronzo la sua gloria manifestano; abrazzati cum tutte le force del core la justizia, regina e duce de tutte l'altre virtute; strengeti cum ogni studio la forteza, dalla quale piove nella vita umana tante maraviglie; amplificate la modestia, la temperanzia, la continenzia, le quale ve pono far beato in terra; fugiti ogni vapore tirannico, fugati da vui ogni acto lascivo, calcati cum animo grande questa libidinosa voglia, la quale adesso cum tanto impito v'ha posto assedio. Magnificati, ch'è tempo, la mia constanzia exaltati la mia continenzia e, cum occhio de pietoso e savio re, donatime la vostra pace e 'l vostro sincero amore: ché ve piacerà infinitamente avere vincto voi istesso in questa fragile e inepta voglia. E questo facendo, simile a Dio sareti; e altrimenti operando, indegno re meritamente appellato saresti: il quale titolo, non senza gran mistero de prudenzia, v'è tribuito —.</p>
            <p>E detto queste parole, avendo el dolente pecto de lacrime bagnato, li baciò umilmente li piedi; e qui se taque.</p>
            <p>Il re, ancora che fusse disposto al scelerato stupro, pur, avendo gustato le sentenciose e luculente parole della giovene e quelle più presto celeste che umane avendo reputate, cum potente freno strenxe dentro la libidinosa fiamma e quella, cum grazia della giovene e timore divino, subito estinxe. Onde prendendola per la mano, la fece de genochio levare in piedi e dixe:</p>
            <p>— Placida, le tue efficace parole, de dolceza e auctorità piene, me hano inducto a far tutto quello che grato e iocundo te fia: di che vive secura senza alcuna tema che abia mai più a maculare la tua virtuosa onestate, la quale m'è tanto cara quanto tesoro del mondo. E sforzarome col tempo de farte cognoscere che sei da me non più d'amore lascivo, ma de sincero e casto amata. Onde cum la mia benedictione a tuo piacere de qui te parte, pregandote imperò che ciò, che abbiamo qui dentro facto e decto, a persona giamai vogli redire —.</p>
            <p>A cui la giovene reverentemente de ben fare dicendo, uscì della camera; e il re, partita la luce del giorno, secretamente retornò alle sue reale case.</p>
            <p>Dove revolgendo in sé la grandeza de l'animo de Placida e l'alta sua prudenzia, né de quella se potendo saciare, accàde che tra spacio de dui anni la regina, consorte del re, sterile moritte. Onde trovandose el re senza mogliere e figliuoli, era invitato a prendere figliuole de gran principi e ri; ma lui, recordatose della sua amata Placida ed examinato cum gran judicio le bellezze, li costumi, l'aspecto grazioso, la virtù, la constanzia e la invicta pudicizia e l'altre sue incredibile virtute, se dispose, postergata la exile e bassa sua condizione, torla per moglie, considerando pur nui da la umana carne del primo patre creati. E facta questa ultima deliberazione, la fece domandare al patre suo per moglie; e quella prese cum summa gloria e triunfo. A singular consolazione sua e de tutti li suoi subditi vixe uno buono tempo ed ebbene bellissimi figliuoli, e doppo la morte sua remanendo ella al governo del regno per testamento del marito, come sapientissima regina li suoi populi cum tal pace, unione, abondanzia, pietate e iustizia governò, che le force del regno cum grazia de li populi fece molto magiore e ample che prima non erano.</p>
            <p>Sì che, benigni ascoltanti, se 'l mio dire fusse stato longo, piazavi de perdonarme, ché l'effecto de tanta laude non s'è potuto brevemente explicare: acciò se intenda che le savie donne, come conclude il nostro sbocato araldo, non facilmente contaminare se lassano.</p>
            <p>La morale novella, illustrissimo duca, fu cum grande admirazione e intentamente ascoltata; e sopra epsa cum laudevoli termini fu tanto rasonato che tutto quel giorno, confirmando l'optimo parlare della clarissima matrona, consumarono; e le generose donne, per lo scorno e per la recevuta vergogna ebbeno della novella narrata da miser Ludovico cavaliero araldo, tutte furono refrancate. Onde, venuto il nuovo giorno, andata in uno altro luoco non meno ameno e delectevole de quello del passato giorno, la nobile compagnia al modo usato graziosamente a sedere se pose. Dove una bellissima e nobil donna, de costumi, de parlare e de maniere non poco reverenda, nominata madonna Justina, moglie de Nicolao da Gonzaga, gentilomo generoso, dixe:</p>
            <p>— Per certo el me conviene narrare una breve novelletta, la cui conclusione non parendo alle vostre Magnificencie conveniente che sia narrata da onesta donna, quelle se dignarano pigliarla in bona parte, rechedendolo el nostro solacevole luoco —.</p>
            <p>E cusì, venustamente girando i suoi begli occhii, dixe.</p>
         </div1>
         <div1 type="novella">
            <head n="Novella XXXIII">NOVELLA XXXIII</head>
            <argument>
               <p rend="italic">El marchese de Mantoa vole maritare madonna Casandra de Alexandro Marone suo cortesano; e lei, intendendo la compagnia li vuole fare, dice nol volere, perché, quando fusseno coruzati, non potrebbono far la pace. E disfasse la parentela.</p>
            </argument>
            <p>Voi dovete sapere, clarissimo conte e voi generosa compagnia, che antiquamente la nostra cità de Mantoa fu abitata da gentile e nobile famiglie fra le quale fu li Bonacorsi, Casalodi e quilli da Riva, che primarii della cità se fecerono; e poi, per cupidità del stato fra loro ingannandose, li Bonacorsi restarono signori. E da inde a poco, piacendo al cielo, la nostra illustre famiglia da Gonzaga per sua iustizia, liberalità e valore se fece degna dominatrice de Mantoa: nel quale dominio, doppo multi signori che furono tutti in arme e in toga eximii e prestanti, successe miser Zoanne Francesco primo, marchese de Mantoa, principe de tanta integrità, beneficenzia, religione e magnitudine d'animo, quanto altro a' soi giorni in Italia se trovasse. E forse direti che troppo altamente ne parli essendo stato de nostra famiglia: ma, secundo el mio judicio, non me pare de dire a megio delle virtù che lui amplamente possesse. Questo signore, adunque, tra l'altre sue virtù prendeva piacere e se delectava molto de utilitare li suoi amici, e quilli specialmente che cognosceva de qualche prestanzia e valore, cosa de gloria in uno principe. Per il che, amando singularmente uno suo nobile curiale de etate de quarantasei anni o circa, nominato Alexandro Marone, che se credea fosse de la prosapia del nostro poeta, e desiderando assai de farli qualche beneficio, un giorno el fece a sé chiamare e dixeli:</p>
            <p>— Alexandro, per l'amore te portamo, abiamo pensato farte qualche bene: el quale non serà poco, se tu el saperai cognoscere. Tu vedi che sei oggimai in età matura e cum poche facultà e, finito te, serà extincta ogni tua memoria e la tua stirpe; e per questo non ce pare laudevole né tuo onore che debii passare la toa vita senza moglie, come legitima compagnia ordinata dal cielo. Seressemo adunque de pensiero copularte cum una bella, savia e rica donna, e forsi più che altra de questa nostra cità, che fu moglie de Fabrizio Arivabene, la quale credemo tu sabii che è remasta de molta robba erede; mediante la quale, volendo, potrai vivere come onorato gentilomo e nui ne seremo molto vaghi e contenti per l'amore te portiamo —.</p>
            <p>Alexandro, ridendo alle parole del signore (come fa ciascuno quando altri li dice volere dare moglie), repose:</p>
            <p>— Signor mio, io non so quello me debba respondere a la vostra Excellenzia. L'è vero ch'io averei bisogno de robba, come cognoscite, ma de moglie non: sì perché non saprei che me ne fare, sì per avere sempre audito dire e veduto ancora cum molti effecti che l'avere moglie e figliuoli è una infinita molestia e sollicitudine d'animo. Tuttavia, quando el disponesse el cielo ch'io ne prendesse e piacesse alla vostra Signoria, io farei come gli altri, o prudenti o pochi savii che siano —.</p>
            <p>Il marchese, intendendo la risposta de Marone, svigliato dal costume della sua piacevole natura, non puòte fare che non ridesse e cusì rispose:</p>
            <p>— Alexandro, a dirte el vero da domestico, el ne pare che tu parli a modo de fanciullo dicendo che non hai bisogno de moglie. Ma nui tel volemo insignare: sapi, se prendi moglie, che la invernata te tenirà le rene calde e la state fresco il stomaco; e poi, quando ancora che stranuti, averai che te dirà almeno «Dio te salvi»; e quando ancora da qualche melegragna offeso fusti, ella te graterà sì piacevolmente il capo, che suavemente te farà dormire; oltra che tu viverai come uom dabene e cum bona fama, e farai cosa debita al mondo e debita a l'etate —.</p>
            <p>E cum queste e cum altre assai parole el marchese tanto li dixe, che Alexandro rispose:</p>
            <p>— Orsù, pur presto, signor mio, quello se ha a fare se facia a' giorni mei, acciò entri nel numero di pazzi —.</p>
            <p>A cui el signore: — Alexandro, queste sono cose da fare <foreign lang="lat">cum grano salis</foreign>: e però lassa el pensiero a noi, che te forniremo da vantagio —.</p>
            <p>Or il signore, quando tempo li parve, mandò per la donna e, cum prudente parole, come ben sapeva fare, invitandola a prendere marito, ella li respose che già una volta avea satisfacto al mondo e che, dipoi che Dio glie avea tolto el marito, non ne voleva più per niente e che li piaceva observare stato viduile, allegando molte altre sue bone rasone. Le quale tutte confutate per il signore, la confortò e in tal modo la strinxe, ch'ella respose essere contenta de far quello piaceva alla sua Signoria, pur li desse marito de non minore condizione e virtù del primo. Il signore respondendo incontinenti che li voleva dare Alexandro Marone, che era uomo integerrimo e de probata vita e ultimamente amato da lui quanto altro cortesano avesse, la donna, cognoscendolo per fama per averlo audito molte volte nominare al marito, e maximamente che era uomo sofistico e che ogni cosa, quantunque minima, volea unghiare e farli mille commenti e chiose sopra, ancora che per altro fosse molto apto e commodato a ogni degna impresa, dixe:</p>
            <p>— Signor mio, avanti che me leghi cum Alexandro, io voglio intendere como sarò tractata da lui: e questo non debbe dispiacere a la vostra Signoria né a esso essere grave o molesto, essendo io rica più di lui assai e donandoli la cara libertà mia, perché ho inteso molte volte dire che lui vole sottilmente examinare (come prudente) tutte le facende sue e mediocre e minime; notificando a la vostra Excellenzia che epsa me induce a far cosa che disposta avea mai più de fare —.</p>
            <p>A cui el signor: — Sia in bona ora, madonna! Questo me pare assai rasone —.</p>
            <p>Unde, coadunati el signore la donna e Alexandro uno giorno insieme in una camera del suo palazzo, dixe:</p>
            <p>— Alexandro, senza dire molte parole, l'è qui madonna Casandra, quale abiamo confortata e persuasa assai a prenderte per onorato marito e tu a prendere lei per degna e cara consorte. E perché epsa non ha chi dica per lei el suo bisogno, voluntiera vorebbe da te sapere, prima che cum matrimoniale nodo teco se congiugnesse, la compagnia li averai a fare: che me pare assai onesto e rasonevole —.</p>
            <p>A cui Alexandro: — Signor mio, io non so respondere a questa parte, perché non ebbi mai moglie né voglia de averne, come sapete; né mai entesi che simile dimanda se facesse fra marito e moglie: ma ve do a intendere che li farò una bona compagnia. Diceti pur quello voleti ch'io faza —.</p>
            <p>Respose el marchese: — Alesandro, di' pur tu el facto tuo, perché meglio d'altri sai quello che pòi di te stesso promettere —.</p>
            <p>Alora Alexandro: — Signor mio, prima la vestirò de panni e drappi e ornarò de zoglie, e a li suoi servicii mantignerò al continuo due o tre serve e famigli, quanto comportarà le facultate e condizione nostra; e a suo modo la farò della casa libera gubernatrice, e lassarola andare e stare dove li piacerà, purché 'l luoco sia onesto e'l tempo el recheda; jacerò ogni nocte seco nel lecto, cum questo pacto imperò: che lei sola da un canto e io da l'altro abiamo a stare —.</p>
            <p>La donna, intesa l'ultima parte e non li parendo quadrare al suo proposito, subitamente dixe:</p>
            <p>— Signor mio, non perdete più tempo circa ciò, ché io non voglio più marito: perché, stando l'ultima condizione, quando fussemo curuciati non potressemo insieme fare la pace —.</p>
            <p>Il piacevolissimo signore, scoppiando tuttavia delle risa, dixe:</p>
            <p>— Madonna el me pare che aveti una gran rasone, come savia che sete. Di che sia omai a vostro piacere de seguire quello ve pare el vostro meglio —.</p>
            <p>Per questo, tolta madonna Casandra reverentemente licenzia dal signore, se tornò a casa; né mai più, per la dura conclusione che fece Alexandro Marone, se puòte indure a tore marito, ancora che'l signore gliene volesse dare de nobili e richi: che, secundo el mio iudicio, fe' molto bene. Né Alexandro, ancora ne cercasse cum ogni instanzia per temperare el suo onore, non ne puòte avere per la soa inepta e vana risposta, della quale ne vive oggidì ancora in Mantoa dolce e piacevole memoria.</p>
            <p>Non meno, dignissimo duca mio, questa novella piacque alle generose donne e a l'altra brigata che facesse quella de madonna Elisabeth, dicendose cum dolce risa e motti ch'el non era acto da buon coniuncti stare seperati nel legitimo toro, e però optimamente avea risposto la mantoana donna. E sopra ciò cum amorose parole discretamente parlato, e non senza illustre laude della degna memoria del principe di Mantoa, casone del lepidissimo caso, uno nostro degno patricio, spechio de integrità, constanzia, modestia e prudenzia, uomo veramente liberale e pietoso verso qualunque e specialmente in li amici, di quali n'è fecundissimo (costui mansueto, costui magnifico, costui veramente degno de divi preconii, immortale exaltazione e reverenzia quanto altro non solamente della nostra citade, nella quale da picoli e grandi per suoi meriti e virtù è generalmente amato, ma ancora de tutta Italia), il cui nome è Zoanne Musotto di Malvici, per eredità paterna mio intimo amico e benefactore, e compatre divenuto quando la tua ducal Excellenzia, signor mio caro, per la mia devota e perpetua servitute in lei, se degnò levare del sacro fonte il mio primogenito del tuo invictissimo nome instituito, dixe:</p>
            <p>— Magnifica compagnia, a dimonstrazione che in piacere me sia (posto non sia stato al principio) essere cum voi a li piacevoli colloquii, ve voglio contare una vera novella della continenzia de una donna, e come disgraziatamente abandonò il suo onore e quello poi cum debito effecto recuperò —.</p>
            <p>E cusì incominciando, cum la consueta sua modestia e maiestà dixe.</p>
         </div1>
         <div1 type="novella">
            <head n="Novella XXXIV">NOVELLA XXXIV</head>
            <argument>
               <p rend="italic">Lentilio per amare consuma il suo e diventa guardatore de oche per sustentare la sua vita; e poi inopinatamente per una oca fu restaurato da l'amata donna, e quella prende per moglie.</p>
            </argument>
            <p>Le vostre Mansuetudine debbeno sapere, circunspecti gentilomini e vui magnifico conte, ch'el fu uno richissimo giovene nominato Lentilio, figliuolo de miser Ghirardo delli Asinelli, fundatori de l'alta torre sua, cavaliero notabile, splendido e magnifico, el quale maritò doe sue sorelle in dui fratelli della illustre casa di Malatesti, che in quel tempo Arimino, Cesena, Pesaro e Fano dominavano. Costui, come è costume de li animi gentili, se dette ad amare una bella donna, il cui nome fu madonna Claudia, moglie de uno degno gentilomo della nostra cità, nominato Agabito Papazone; de la quale se accese in tal maniera, che cosa legiadra e magnifica non lassava fare per aquistare e avere la grazia sua, come sono giostre, canti, balli, fogie, pompe, cortesie, doni e ogni effecto da degno e illustre amante: il perché invero la donna era bella, magnanima e de animo generoso e grande. Accàde adunque in processo de questo amore che, usando Lentilio grandissima arte, industria e sollicitudine per possedere la cosa amata e donando liberamente a chi li porgeva aiuto e suffragio, trovò luoco, modo e tempo de parlare a costei, a la quale più volte prima avea facto dire volesse essere a' suoi suspiri e longo amore pietosa e donarli la sua grazia: ma al fine sue parole, suspiri e pianti niente valevano, perché epsa ogni volta più se mostrava dura, come prudentissima donna e gelosa de l'onore suo e del suo caro marito. Il che vedendo, Lentilio ne portava tanto dolore e affanno che, divenuto pallido e perduto ogni speranza de mai potere aquistare l'amore de l'amata donna, consumò le sue nobile e antiche richezze. Onde li fu opportuno, per non potere più fra gli altri gioveni comparire né menare vita splendida e grande, per vergogna se partisse de Bologna e andasse a stare a la villa del Farneto a una sua povera abitazione avea sopra un poco di terreno, che gli era solo restato de quanta robba avea. La quale ancora consumata averebbe, ma non potette: per rispetto era obligata per afficto anuo pagare due oche per la festa de Ognisancti, una a l'ospitale di Tomari e l'altra a quello di Guastavillani, famiglie nobile de la nostra citade.</p>
            <p>Or, essendo cossì Lentilio conducto, non restava mai de cruciarse e cibare la mente d'acerbi pensieri, non cognoscendo modo né via cum la quale potesse sustentare la sua misera vita: ché prima non li avea pensato giamai, credendo lui che le facultà a li suoi pensieri corespondente sempre fusseno, senza gustare virtù per i futuri accidenti de fortuna, la quale sempre non sta ferma ne l'altrui prosperità, come tutto il giorno vediamo. Il che è casone che multi gioveni o per richezze overo per fummo paterno, senza dilectazione de virtute, se cibano de ventoso onore di capucio o di beretta, né considerano del mondo l'infiniti accidenti, credendo che la fortuna, spesse volte de l'altrui bene invidiosa, abia loro promesso la sua tranquillità; e senza darse a la gloria e a la virtù delle lettere, de le arme, della mercantia e de altri laudevoli exercizii, poneno ogni suo studio, come proprie pecore, alla voluptà e piacere del ventre, e confidanse nelle loro richezze, le quale sono sancta cosa quando siano bene operate, overo nella nobilità del sangue fano fondamento: la quale de virtù priva niente vale, come per effecto se vede che li omini de sangue vili per virtù diventano superiori delli nobili ignoranti e de virtù ciechi; ché se'l vile per virtù gentile diventa, il nobile certamente abrazzando la virtù divene molto più illustre e gradito, come ne l'auro la gemma più che nel piombo è preziosa e radiante. E di questo molte volte li patri, de loro poco curiosi, ne sono casone, allevandoli nelle delizie e pompe e reputando quisti effecti nobili e generosi, che villissimi sono e abominevoli; cum ciò sia che in le delizie senza virtù alevandoli, se gran forza naturale o celeste disposizione non gli sospinge, certo non sono mai altro che pigri, superbi, invidi, maligni e nel conversare cum altrui impazienti e arroganti, e cossì poi senza fama alfine effeminati morono. Per la qual cosa, retornando al misero Lentilio, il quale affannoso se trovava per non avere virtute mediante la quale vivere potesse, non restava mai de maledire Amore e la sua rigida fortuna. Onde accadette che, dimorando in questa sua povera abitazione insieme cum el suo lavoratore, se mise a tenere de le oche e quelle guardare, dicendo: — Io averò almeno il modo de pagare l'afficto de questo mio poderuzo, e del residuo tanta frua che pur viverò: dipoi che cusì far me conviene e portar penitenzia del mio mal governo —.</p>
            <p>E dimorando in questo exercizio tanto che già il civile aspecto col rusticale permutato avea, e vestitose de grossi panni e datose totalmente a le rusticane vivande, se dimenticò la passione de l'amata donna.</p>
            <p>Onde advenne che, in questo exercizio a la villa multi anni dimorato avendo e mandato sempre per sue occorrenzie il lavoratore a la citade, e specialmente a vendere la piuma, pavari e oche pellate, fu necessario che per la festa de Omnisancto (nel qual giorno, como sanno le vostre Magnificenzie, in la terra nostra costumamo mangiare de l'oche) Lentilio portasse lui istesso le sue a vendere, perché il suo lavoratore se era malato gravemente. E cusì, existimando non essere cognosciuto per la lunga dimoranza avea facto a la villa e per essere vestito rusticalmente, caricò uno suo asinello cum due ceste de oche morte pellate, cum fronde de bussio, de lauro e d'osmarino legiadramente ornate. E cum epse venendo dentro da la terra, glie accàde inopinatamente passare da casa de la tanto amata donna, la quale per la naturale morte del marito era già stata cinque anni vedoa. Ed essendo una sua fantesca sopra la porta de la casa, e vedendo passare Lentilio cum questo asino carico de oche, cusì adorne che invitavano altrui a comprarne, glie adimandò se vendere ne voleva. A la quale respondendo de sì e dicendo che per altro non le portava al mercato, costei pose le mane in la cesta e tolsene una bona e dixe:</p>
            <p>— Buono omo, dite che ne volete: ch'io la porterò a mia madonna me dia li denari, se li piacerà —.</p>
            <p>— Portala a tuo piacere — respose Lentilio —, ch'io ne voglio cinque soldi o niente —.</p>
            <p>Costei, respondendo ch'era un poco troppo cara, la portò a la madonna, a la quale dixe:</p>
            <p>— Comprati questa oca per la festa, madonna, ché epsa è buona e grassa; e se ve piace, datime soldi cinque, che li porti al buono uomo che è gioso che aspecta, el quale ne ha uno asino carico de le più belle che vedeste mai, aconce fra gentile fronde e odorifere erbacine —.</p>
            <p>Dixe la donna: — L'è buona certamente e il patrone debbe essere un gentile villano, portandole a vendere cusì politamente come dici: ma l'è troppo cara. Torna a dirli che tu non li vòi dare se non tri soldi, fine in tre e mezo, ché più non vale; e, non volendo, restituiseli l'oca —.</p>
            <p>Costei, retornata da Lentilio, li dixe:</p>
            <p>— Valente omo, mia madonna non vole spendere più che soldi tre, infine in tri e mezo, ne l'oca, se tu gliela vòi dare; e pare a lei ch'ella sia così molto ben pagata —.</p>
            <p>Ma, Lentilio non volendo, e stando in molte parole del mercato cum la fantesca, le quale rencrescevano a la donna assai, ella se ne venne a capo de la scala e dixe:</p>
            <p>— Ché bisogna far tante parole? Se ello non la vole dare per il iusto prezio, lassala stare: in mercato se ne averà oggi assai —.</p>
            <p>Lentilio, dando le orechie a le parole de la donna e gli occhii al viso, subito conobbe essere colei che per la sua dureza a simile stato l'avea conducto; onde dixe:</p>
            <p>— Madonna, per ogni modo io intendo restare cum vòi d'acordo, se ben ve la dovesse donare. Teneti l'oca: io menarò queste altre al mercato e, vendute che le abia, retornerò da voi —.</p>
            <p>E decto questo se partì cum l'asino e andossene in mercato a spazare le altre. Le quale vendute, se fece radere la barba, che avea grande, e lavare il capo, e spese otto soldi in una beretta di pelle bianca; e comprato certe cose necessarie, le pose ne la cesta de l'asino e retornosene a casa de la donna. E pichiato la porta e quella subito aperta, essendoli decto andasse suso, ascese le scale e, giunto da l'amata donna, doppo le debite salute dixe:</p>
            <p>— Madonna, che diceti de la mia oca? La volete voi pagare? —</p>
            <p>— Sì ch'io voglio per il dovere — dixe la donna.</p>
            <p>— Ma che voleti spendere? —</p>
            <p>— Io ve darò soldi tre e megio — respose la donna —, e questo me pare el suo iusto prezio —.</p>
            <p>— El non sarebbe iusto, madonna — dixe Lentilio —; se voi la voleti, datime soldi quatro: e questo è l'ultimo prezio —.</p>
            <p>E dal sì al non in molte parole dimorando, dixe la donna:</p>
            <p>— Ben, portatela via ché non la voglio per questo prezio —.</p>
            <p>Or, dispiacendo a la fantesca non facesse mercato, perché l'oca molto li piaceva, dixe cum sumissa voce chinandoseli sopra:</p>
            <p>— Madonna, se pur ve rencresce comprare l'oca per questo prezio, tenitela: ché prima io la voglio francare che costui la porti via —.</p>
            <p>— Deh! pazza, io non voglio far niente: lassa pure el pensiero a me de spendere in casa a mio modo —.</p>
            <p>Or Lentilio, audito quello che dixe la fantesca (la quale non dixe tanto piano che lui non la intendesse) e quello che la donna rispose, pigliando un poco de fiduzia e speranza de parlare, dixe:</p>
            <p>— Madonna, io non me voglio per niente de qui partire senza mercato —; e voltosse a la fantesca dicendoli: — Sorella mia, non te rencresca andare uno poco fuori a guardare che alcuno non furasse quelle cose sono in le ceste del mio asino —.</p>
            <p>La quale avendo caro che la patrona comprasse pur l'oca subito dixe: — Voluntiera —; e correndo giuso per la scala, se pose a guardare l'asino.</p>
            <p>Né fu prima partita che Lentilio cum piacevole ciera, pigliandoli la mano, dixe:</p>
            <p>— Madonna, vui me pareti la più bella creatura e la più graziosa che vedesse mai a la mia vita. Per questo ve priego cum tutto el core ve piaza acceptare questa oca da me, ché voluntiera ve la dono: e da voi altro non voglio che 'l vostro amore —.</p>
            <p>E cum queste parole baciandoli la mano, se taque. La donna, audendo el suo parlare e vedendosi baciare la mano a Lentilio, che credeva fusse un villanuzzo, arossendo prima un poco nella fazza, dixe cum picolo riso:</p>
            <p>— Oh! che cosa è questa, povero omo? —</p>
            <p>— L'è l'amore ch'io ve porto, piacendome le vostre bellezze più che cosa del mondo — respose Lentilio:</p>
            <p>E vedendo la donna non essere troppo sdegnata per il primo assalto, agiunse:</p>
            <p>— Io ve dono l'oca insieme col core e l'anima mia —.</p>
            <p>E cum queste parole dandoli uno amoroso bacio nella boca e giucando sieco a le brazze, come la fortuna vòlse, la donna cadde in terra e Lentilio vincitore e triunfante, quantunque la donna mostrasse pur repugnare, colse felicemente il disiato fructo del suo lungo amore. Il che facto, se levò in piedi; guardando ad alto cum le mane a' fianchi, dixe:</p>
            <p>— O mondo fallace, o fortuna più adversa che prospera! Bene è misero colui che in te pone speranza alcuna! Chi è quello che potesse, non voglio dire cognoscere, ma pur imaginar i tuoi secreti? Chi averebbe creduto o pensato mai ch'io, giovene fra gli altri della nostra citade bello, compariscente, nobile e rico, e per aquistare l'amore de questa donna avendo quasi la vita e ogni mia facultà consumato, né avendo mai potuto quello nel fiore della mia gioventute per prieghi, né per doni, né per amorusi suspiri e lamenti guadagnare, ora divenuto rustico, misero e vechio, per un'oca (quantunca sia de la mia ultima sustanzia) l'abia impensatamente aquistato? O tristo colui che 'n te giamai se fida! —</p>
            <p>E cum queste e altre simile parole drizzando il capo e annodando per maraviglia le mane, guardò nel viso de l'amata donna e dixe:</p>
            <p>— Non è cusì, Claudia, madonna mia? Ma diteme: dove processe tanta durezza vostra? Come potesti voi suffrire che per amarvi pervenisse a tanta calamità e miseria, la quale a mi e a tutto il mio parentato è stato de perpetua vergogna, infamia e dolore, e a voi non poca crudeltà, la quale in generoso pecto albergare non suole, onde m'è stato necessario che fra le rive, prati, campagne e boschi, come el mio aspecto ve dimostra, abia menato solinga e aspra vita? — E qui, suspirosamente strengendosi, si taque.</p>
            <p>La donna, sentendose nominare e per l'audite parole recognosciuto il suo antiquo amante, el quale credeva fosse morto in lontane parte, essendo passato molto tempo che di lui cosa alcuna sentito non avea, e più de l'abito suo vile, el quale pomposo quanto altro gentilomo portare solea, meravigliandose, e già deliberatasi a conservazione della sua fama el suo fallo emendare, suspirando pietosamente rispose:</p>
            <p>— Se io te sono stata dura, Lentilio mio caro, non causò già per poco amore te portasse e caro non avesse essere amata da te veramente, el quale magnifico sempre e nobilissimo cognobbi, (imperò chi ama, come sai, è constretto amare), ma per non far vergogna al mio marito, il cui onore più che la propria vita caro se debbe avere. E quantunque in questa età matura e cum abito sì vile abia adesso commesso tanto fallo, el quale confesso meritare doppo biasimo, non so che me ne incolpi se non la mutabile e invida fortuna; i cui effecti non potendosi, come dici, per ingegno umano comprehendere, ce sforzano e ligano a fare tali e magiori mancamenti. De la quale cosa essendone in gran tristeza, sono disposta, quando te piazza, per qualche merito de li tuoi acerbi affanni e misera vita, la passata mia continenza, da te dureza reputata, a pietate convertire, acciò che epsa de qualche toa iactura sia in parte restauratrice. E questo è de prenderte per onorato marito cum tanta dote quanta è la gran richezza ch'io possedo, perché la toa condizione e le mie facultà rechedono il valore de uno animo generoso come è il tuo —.</p>
            <p>La qual cosa piacendo infinitamente a Lentilio, a cui tal grazia e ventura bisognava, el savio invito de la pietosa donna cum summa elegreza acceptò e quella, senza altro dire, per intima moglie prese. E chiamata la fantesca, li narrarono ogni cosa: de che ne fu molto contenta per ogni rispecto e maximamente per la guadagnata oca. Il che notificato subitamente a li parenti de l'una e l'altra parte, se maravigliorno de tanto effecto e furono lieti e contenti. E cusì Lentilio, avendo presto remandato l'asino al suo lavoratore e lassato li rusticali panni e preso li civili, cum questa donna come degno gentilomo uno buon tempo cum grandissima consolazione onoratamente vixe.</p>
            <p>Cum grandissimo piacere, magnanimo duca signor mio, la narrata novella fu auscultata; e sopra epsa per la generosa compagnia laudevole e morale parole usate assai, miser Ludovico da Castello San Piero, egregio jureconsulto e dal nostro glorioso principe miser Zoanne Bentivoglio ne l'ordine equestre onoratamente posto, e per sua fede, liberalità, valore e affinità verso la casa Bentivoglia, mediante la prestanzia e virtù eximia del suo sangue, da' nostri magiori nel numero senatorio meritamente colocato, dixe:</p>
            <p>— I rasonati effecti della narrata novella per el nostro magnifico Malvezo me invitano a recitarve come uno nostro degno doctore non possette la sua continenzia, per amorosa guerra de una bellissima donna, conservare: donde ne nacque paura e vergogna, di quali effecti qual fu magiore, piacendove, judicare potreti —.</p>
            <p>E cum reverente maniera, come persona umana e de molta laude degna, cusì a dire incominciò.</p>
         </div1>
         <div1 type="novella">
            <head n="Novella XXXV">NOVELLA XXXV</head>
            <argument>
               <p rend="italic">Roberto da Ferrara, a instanzia del signore de Padua, manda la moglie a provare la continenzia de miser Brandilise Gozadino, doctore bolognese suo secretario; il quale perde la continenza e amorosamente combatte la dòna: dove il marito creppa de paura, cum gran piacere del signore, e miser Brandilise resta vergognato.</p>
            </argument>
            <p>Generosissimo conte, spectabili gentilomini e vui donne graziose, el fu uno nostro degno doctore della illustre famiglia de' Gozadini, nominato miser Brandilise, il quale per sua doctrina, integrità e prudenzia uno buon tempo de la degna memoria de miser Francesco da Carara, signor de Padua, fu primo secretario, come alcuni de quisti gentilomini padoani ponno avere audito recordare (che fu di poco avanti che la generosa memoria del nostro signor Giovanni di Bentivogli promettesse per moglie una sua valorosa figliuola, nominata madonna Zanna, al primogenito de epso signore di Padua; la quale affinità per la instabile fortuna non puòte avere effecto, perché troppo presto e quasi in uno medesimo tempo quisti signori col Stato loro sanguinosamente ruinarono: onde poi questa figliuola del nostro signor Giovanni Bentivoglio pervenne cara moglie de Gasparo Malvezzo, nostro magnifico citadino, e de lei ne ebbe multi prestantissimi figliuoli, i quali, non voglio dire perché a mi siano de affinità coniuncti, ma per dire el proprio vero, hanno non solamente la felsinea patria e la nostra republica illustrato, ma Italia ancora piena delle sue glorie).</p>
            <p>Or, questo signore, per restoro de l'afaticata mente per le cose urgente del suo Stato, a le volte prendeva varii piaceri e specialmente, quando cum suoi più domestici cortesani se trovava, se delectava assai de piacevoli ragionamenti e maximamente de bataglie amorose, non potendo la persona troppo exercitare per essere corpulento. E quando entravano nel quoloquio del piacere delle donne, dove el più delle volte se trovava, miser Brandilise se monstrava tanto fastidito de tal parlare che subito se partiva, acciò che altri non potesse della sua gravità e continenzia mormorare. Il che più volte vedendo, il signore deliberò provare cum piacevole effecto se 'l piacere de le donne, come le parole, l'astomacavano. E per questo ordinò cum uno suo caro e magnifico cortesano di Zogoli da Ferrara, nominato Roberto, che facesse che la sua moglie, che era una bellissima, savia e piacevole donna, se monstrasse inamorata de miser Brandilise, il quale farebbe per qualche dextro modo partire del suo palazzo e andare a stare lì propinquo in una abitazione opposita a la casa de questo suo gentilomo di Zogoli per più commodità della donna. E cusì fece.</p>
            <p>Or dimorando in questa nova abitazione miser Brandilise ed essendo la finestra della camera sua in scontro a quella della bella donna, che per instigazione e documento del marito, per compiacere al signore, se mostrava bella a miser Brandilise e cum qualche benigno saluto, quando accadeva, e presenti a le volte de alcune fructe e vivande amorosamente visitava, epso divenne domestico della donna oltra modo. E in questa domestichezza dimorando, il signore, che altro non voleva, finxe mandare il marito fuori della terra per soi bisogni e fecelo stare circa quatro giorni ascoso; e dato sieco ordine che mandasse la moglie in la camera de miser Brandilise el seguente giorno in ora che non vi fusse persona, doppo disenare incontinenti, e che lei dimonstrasse volere da lui qualche consiglio, e che 'l consiglio adimandasse fusse de natura amoroso (come saperebbe fare essendo donna de spirto e faceta molto) e alfine cum ogni ingegno se sforzasse nel processo del consiglio de farli non solamente il capuzzo del suo senno da Bologna, ma il cervello smarire, &lt;dixe&gt;: — E tu e io, per vedere la continenzia soa, andaremo, senza uscire del mio palazzo, a lato la camera sua in uno luoco quale già ho provisto, dove secretamente per una fessura ogni cosa vederemo; e quando ne parerà tempo, sopragiugneremoli adosso, che non se ne sentirà: dove ne averemo el magiore piacere del mondo —.</p>
            <p>Roberto, lieto de far cosa grata al suo signore, trovò subito la moglie; e seco ordinato quanto era mistiero, fece ch'ella, venuto el novo giorno e l'ora deputata, passò la via ed entrò in casa sua: e passando in la camera, chiuse l'usso e salutò miser Brandilise, che volgeva certo libro, cum amorosa ciera. El quale, maravigliandose della domestica venuta della donna, dixe:</p>
            <p>— Che andate vui facendo, madonna? —</p>
            <p>— Miser, io vel dirò — rispose lei tutta ridendo e ponendoseli a sedere a lato —; non essendoci mio marito, el me accade alquanto del vostro consiglio per difinire certa questione de una giovene mia parente, la quale è stata in diversi tempi amata da dui gioveni: l'uno di quali li dette la fede de torla per moglie e lei de prenderlo per marito, e forse credo per il lungo e caro loro amore abiano cum amoroso piacere questa fede legata; l'altro me pare che li donasse l'annello, e lei se ne contentò molto credendo essere dal primo amante lassata per certo sdegno che fra loro nacque. Or intendo che l'uno e l'altro la vole per le rasone avete inteso: unde ve priego, miser mio caro, me diciate a quale de costoro due voi la daresti, secundo la vostra pura conscienzia —.</p>
            <p>Respose miser Brandilise: — Madonna, essendo questo piacevole dubio a campo, secundo il mio judicio la darebbe più presto a colui che la sposò cum l'annello che a quello altro, perché l'anello è la chiave de la matrimoniale coniunctione: quantunque la fede secundo la conscienzia se doverebbe al primo inviolabilmente observare —.</p>
            <p>A cui graziosamente rispose la donna: — Miser Brandilise mio dolce, vui diceti molto bene e piaceme molto che lo annello, secundo l'umana lege, prevaglia tutti li altri legami. Ma, secundo la divina, la fede doverebbe certamente prevalere, attento specialmente el primo amante cum tanto piacere e dolceza gustò l'amoroso fructo della bella giovene, dove pur a pensarli me inamoro e de suavità me strugo. E per questo, secundo me, sarebbe gran peccato privare la giovene del primo amante, attento, quando fu sposata dal secundo, era per amore sdegnata —.</p>
            <p>E dicendo queste e molte altre simile parole amorose, cum alcuni suspiretti lampegiava a le volte i soi begli occhii nel viso a miser Brandilise, suffiandoli sotto sottile velo accese fiamme nel suo freddo pecto, in modo che parea che Cupido cum l'ale amorose li spirasse una dolce e suave aura intorno el core. E così, seguendo nel piacevole parlare la bella donna, li spirti de miser Brandilise de amoroso foco, per l'instrumenti sensuali, se cominciarono a rescaldare, in modo che ruppe e speciò l'arme de continenzia e a la donna se volse e, prendendoli la bianca e bella mano, li dixe:</p>
            <p>— Madonna mia dolce, parlandovi a la domestica, perché più saviamente ve possa consigliare pregovi me lassate cum la grazia della vostra bellezza provare la suavità del fructo d'amore, acciò che, l'amoroso caso cum effectuoso exemplo in termine ponendo, ad alcuno de quisti amanti possa far torto —.</p>
            <p>E decto questo, se chinò per baciarla; ma lei, tirandose a drieto cum vergognoso riso, non vòlse, dicendo:</p>
            <p>— Che cosa è questa, miser Brandilise mio? Consigliate a questo modo chi viene per consiglio da vui? —</p>
            <p>E miser Brandilise, non vedendo la donna per questo primo assalto turbata, se levò da sedere, volendola abraciare: e lei ancora similmente se levò in piedi per non volere; e quivi l'uno e l'altro giocando a le brazze, il signore, ch'era col marito de la donna nascosto ne l'ordinato luoco e per una fessura vedea ogni cosa cum suo gran piacere, credea morire de le risa. Ma el marito, al quale cominciava già dispiacere tal gioco, perché vedeva miser Brandilise sforzarsi cum le mane tocare il bianco pecto a la moglie e baciarla, dixe:</p>
            <p>— Signor, el non è da stare più; io voglio andare a difendere l'onor mio —.</p>
            <p>E il signore, mostrandoli el gran piacere avea della cosa, dicea: — Per Dio, non te partire ancora, Roberto mio: lassalo bene infiamare —.</p>
            <p>E lui non potendo più suffrire, parendoli che li giochi passavano li termini de onestà e già la donna avere guasti li ornamenti del capo ed essere presa in brazze da miser Brandilise per gettarla sopra el lecto, vòlse correre dentro a la camera; ma il signore il teneva stretto, dicendo:</p>
            <p>— Abii ancora pazienza uno altro poco —.</p>
            <p>Per il che, vedendose Roberto a tal punto conducto, vòlse gridare, e facto l'averebbe: ma el signore cum la mano presto li chiuse la boca; e lui, per forza menando il capo, li levò la mano e dixe: — Ahi! signor mio, certo voi fallite a farme tanto torto —.</p>
            <p>E il signor, respondendo tuttavia che non avesse paura e lo lassasse prendere ancora un poco de piacere, e rechiudendoli un'altra volta la boca, non sì presto l'ebbe chiusa che vide la donna gettata sopra el lecto e quasi li altari essere scoperti.</p>
            <p>Onde il signore, lassando subito Roberto, dixe:</p>
            <p>— Andiamo, ché l'è tempo —.</p>
            <p>E prestamente corseno a la camera de miser Brandilise; la quale trovando chiusa, el signore pichiò forte, dicendo: — Aprite! aprite presto, miser Brandilise! —</p>
            <p>Al quale fiero pichiare e voce del signore, miser Brandilise, tutto smarito e freddo divenuto (lassando la donna che maladiceva el suo marito che a simile periculo l'avea conducta) aperse l'usso, dove entrato Roberto col signore, dixe el signore ridendo:</p>
            <p>— Ahi! miser Brandilise, dove è fugito il vostro senno e la vostra continenzia, la quale avete sempre dimonstrato tanto amare? —</p>
            <p>A cui miser Brandilise, tutto smarito e pieno de vergogna, rispose: — Signor mio benigno, perdonatime che 'l mio senno è fugito qui — ponendosi la mano a le calcagne —; ma quale continenzia se potrebbe observare trovandose solo cum sì bella creatura como è costei? —</p>
            <p>Or il piacevole signore, avendo pietà a la vergogna del suo caro secretario, dette licenzia a Roberto e a la moglie: la quale, aconciandose presto al meglio poteva i guasti ornamenti del capo, non era senza qualche vergogna, perché tuttavia il signore del piacevole effecto seco motegiava. E cusì andatosene, il signore ridendo abraciò amorevolmente miser Brandilise e dixe:</p>
            <p>— Certamente voi dovete essere stato uno amoroso guiriero! — usandoli ancora altre dolce e piacevole parole per privarlo de la recevuta vergogna, essendo stato uomo da essere onorato e molto caro al suo signore.</p>
            <p>Sì che, gentilomini mei cari, avendo inteso la vergogna de questo probatissimo doctore e la paura del marito de la donna, che ebbe vedendo cum gli occhii suoi il periculo e la vituperazione del suo onore, quale de loro fusse magiore, come nel principio ve nunziai, a vostro piacere, non essendovi tedio, iudicare potreti.</p>
            <p>Presso l'altre recitate novelle, inclito principe, questa a la brigata dette non poco piacere, e specialmente a le generose donne; le quale, quantunque pietosamente desiderasseno intendere che fosse socorso la combatuta donna, nondimeno non se poterno contenere che non ridesseno dolcemente quando sentirono el scoprire li altari. A che essendo posto fine, per satisfare al magnifico recitante fu detto da alcuni che molto fu più la paura del marito, vedendo cum gli occhii proprii quello che non averebbe voluto pensare e non la potendo soccorrere per reverenzia del signore, dal quale era cum forza retenuto, che non fu la vergogna de miser Brandilise. E da altri ancora fu argomentato che fu molto più la vergogna de miser Brandilise che la paura de Roberto, perché, essendo uomo de religione e integrità reputato, era stato dal suo unico signore trovato in tanto fallo e dal marito della bella donna: cum ciò fusse che la paura del marito non era in tutto priva de speranza potere dare aiuto a la moglie, non essendoli se non cum prieghi e cum parole negato da signore. E altri, opponendo, dicevano: — Chi sa che 'l marito avesse speranza de poter soccorrere la moglie e che non dubitasse, quando il signore per forza el teneva dicendoli aspectasse un altro poco, non facesse per vedere il fine de l'amorosa bataglia? —</p>
            <p>E cusì in questa disputazione stando la degna compagnia, or l'uno or l'altro effecto cum ridente voce defendere volendo, sopravenne uno nunzio del magnifico Juliano di Medici, patricio fiorentino, conducto in quel luoco da l'oste del conte, cum certi lavorati fiaschi pieni de solemne tribiano da Pistoia e due sparvieri, li quali epso Juliano mandò a presentare al conte. Onde, posto fine a la piacevole disputazione, l'arivato nunzio fece cum debita reverenzia il presente. Il quale dal conte graziosamente acceptato, e lui de parole e d'effecti munificato, l'osto, avendo inteso per l'audita disputazione in che periculo pose Roberto la moglie, essendo vichiardo, cum la barba bianca, corpulento e molto solacevole, traendose la beretta de capo, che certo era de una grandissima peccora, dixe:</p>
            <p>— Magnifico conte e voi altri signori gentilomini, certo a colui che avete nominato, che 'l suo onore in periculo pose, sarebbe stato molto bene li fusse intravenuto quello che intravenne ad uno de la nostra communanza: che, senza darvi tedio, in poche parole intenderete.</p>
         </div1>
         <div1 type="novella">
            <head n="Novella XXXVI">NOVELLA XXXVI</head>
            <argument>
               <p rend="italic">Lipparello da Garnaglioni se asconde in una cassa e ordena cum la moglie dia la posta a don Pedruzo per bastonarlo; il quale viene e sopra la cassa cum la moglie se dà piacere.</p>
            </argument>
            <p>Dovete sapere, signor conte e voi nobilissima compagnia, che a' mei giorni fu uno prete d'amorosa vita in queste nostre montagne, chiamato dono Pedruzo, il quale se inamorò de la moglie de uno de la mia communanza de Garnaglioni, nominato Lipparello de Zanzo. A cui dispiacendo assai che 'l prete seguitasse la moglie, più volte gli fece dire se volesse da l'impresa levare: ma ciò niente giovava; anci parea che, come più il facesse pregare lasasse vivere la moglie, più fevente se monstrasse de seguitarla. Di che avendone lui grandissima passione, deliberò farli poco a piacere e dixe a la moglie che uno giorno facesse che 'l prete venisse a casa da lei e desseli a intendere che lui non fusse in la villa; perché nascondendose in casa, come il prete fusse giunto, li darebbe de buone mazate. La moglie, audendo la commissione del marito e non li parendo buona, perché credo nel secreto amasse molto el prete, il quale era giovene, colorito, tondo e gagliardo, dixe:</p>
            <p>— Lipparello, per certo tu non la intendi: tu sai che facendo questo saresti scommunicato, e poi miser Marco da Canetulo nostro capitanio te potrebbe disfare, ché non è uomo da giocare cum lui —.</p>
            <p>— Or non più! — rispose Lipparello — lassa pur la briga a me de questa cosa, ché ben li salvarò la chierica, e fa' quello te dirò: ch'altrimenti io crederò che ello te piaza, onde per lui potresti la penitenzia portare —.</p>
            <p>La moglie, audendo el fermo proponimento de Lipparello, per il migliore dixe:</p>
            <p>— In bona ora! sono contenta fare quanto te piace, ma a mio parere meglio sarebbe lassarlo beccarse il cervello, ché certo io me vergognerò farlo qui venire per questo effecto —.</p>
            <p>— Tu me hai inteso — respose Lipparello cum turbata ciera —; non me rompere più el capo —.</p>
            <p>Or costei, a farla breve, dette ordine col prete che venisse da lei un giorno, dandoli a intendere che 'l marito era ito al Vergato a rasone. Il che intendendo don Pedruzo, lieto oltra modo ne venne da costei il deputato dì; ed essendo tanto desideroso del piacere de l'amata donna, che una ora mille anni li parea de trovarse seco, entrò in casa sua e salendo le scale dixe: — Chi è qua entro? —</p>
            <p>La donna, cognoscendo a la voce el prete ed essendo tuttavia in la camera col marito a dare ordine del modo aveano a tenere a la venuta sua, dixe:</p>
            <p>— O Lipparello, l'è già venuto dono Pedruzo —.</p>
            <p>Lipparello, vedendo non poterse ascondere dove avea ordinato per la subita venuta del prete, il quale l'averebbe veduto se de la camera fusse uscito, dixe a la moglie:</p>
            <p>— Apri presto quella cassa ché io li voglio entrare dentro, che quivi non me vedesse; e tu poi anderai a chiudere l'usso, acciò non possa fugire senza le mazzate —.</p>
            <p>E questo decto, subito entrò in la cassa, a cui la donna disavedutamente volse la chiave. E non sì presto li fu entrato e nascosto che 'l prete giunse lì; e cum sumissa voce salutando la donna, dixe: — Speranza mia melata, l'è pur tempo che abii compassione di me —.</p>
            <p>E volendoli fare festa e a lei non piacendo, el teneva in parole e dicevali se ne andasse, ché a preti non se convenia essere inamorati. Ma el prete, non curando parole né munizione, se sforzava seguire il suo pensiero; e avendola già abraciata, la volea per carità baciare. E lei mostrandose sdegnosa e non volere, don Pedruzo dicea:</p>
            <p>— Non te curare, donna mia, sta' pur cheta: che 'l piacere sarebbe senza baciare come l'uovo senza sale —; e tuttavia combattendo cum lei, la teneva stretta nelle brazze.</p>
            <p>La quale, vedendo che 'l marito non la soccorreva, né sapendo che lui non poteva, per essere chiavato, uscire della cassa, alfin se lassò vincere; overo che non possette fare altrimenti, per essere già gettata sopra la cassa dove era chiuso el marito. Onde dixe: — O marito mio, te venga la rabia: che così vole, cusì abia! —</p>
            <p>El prete, cominciando gustare il mele, non restava de darli saporiti baci, dicendo: — Cor mio dolce, che cusì farà mai de rabia morirà —.</p>
            <p>Il che sentendo Lipparello cum suo extremo dolore, per non essere potuto uscire della chiavata cassa, dixe ad alta voce e cum gran rabia: — Apri qui, presto! che ve venga el foco de sancto Antonio, ribaldi! — dando tuttavia delle pugna nel cuperto de la cassa.</p>
            <p>A le quale parole e romore don Pedruzo, ch'avea già seguito il desiderato suo piacere, dixe: — Che diavolo è qua entro? — e avendo paura de quello li sarebbe intravenuto, lassò subito la donna e fugì fuori de casa per una finestra, perché l'usso era chiuso. E la donna aperse la cassa al marito, el quale uscì fuori e questionò cum lei che l'avea chiavato in la cassa. De che excusandose ella al meglio poteva, non so quello ne seguisse poi: che forse portò bene la penitenzia del prete.</p>
            <p>Sì che, magnifica brigata, avendo inteso quello che intravenne a questo amico mio, judico che sarebbe ben stato se l' medesimo intravenuto fosse a Roberto —.</p>
            <p>E narrato questo, cum gesto reverente dixe: — Remaneteve nel vostro piacere —; e lassando cum rise grande la generosa brigata, se ne tornò a l'ospicio suo.</p>
            <p>Excellentissimo signor mio, questo piacevole oste fece ridere molto la degna compagnia e vergognare alquanto l'onestissime donne, le quale cum piacevole mainera dixeno:</p>
            <p>— Costui ha bene propriamente parlato da osto vechio, pazzo e menicato come l'è: che li possa venire la tigna! —</p>
            <p>E cusì ridendo, uno perumano, bello e grazioso giovene, de egregii costumi e de stirpe claro, nominato Hieronimo de' Ludovisi, dixe:</p>
            <p>— El solacevole effecto del prete Pedruzo, che audito abiamo me invita narrarvene uno de un altro prete, quasi simile a questo che udito avemo, ch'ebbe piacevole fine ma non per lui. Di che piacendovi che intendere, lo dirò: ché, per l'anima mia, più solacevole caso non audisti mai —.</p>
            <p>A questo parlare essendoli risposto che seguitasse, in questo modo, cum laudevole mansuetudine, dire incominciò.</p>
         </div1>
         <div1 type="novella">
            <head n="Novella XXXVII">NOVELLA XXXVII</head>
            <argument>
               <p rend="italic">La moglie de Francescotto fa venire un prete a lei e per paura il fa ascondere in una botte; e Francescotto lo conduce sopra uno carro a Bologna: dove gli è cum suo gran tormento pellato la chierica.</p>
            </argument>
            <p>Miser Nicolao de li Ariosti, clarissimo conte, spectabili gentilomini e voi nobilissime e graziose donne, fu, come molti de vui pono avere audito recordare, jureconsulto piacevole e de molta doctrina, integrità e sapienzia, quanto a' soi giorni se trovasse: per il che fu più volte adoperato in ardue cause della nostra republica cum gran benificio de quella e cum celebre onore della illustre cità nostra. Epso adunque, avendo uno suo famiglio lavoratore, nominato Francescotto, a certe sue possessione poste in quel di Cento nel corpo di Reno, li avea una aconcia giovene data per moglie, il cui nome fu Bellencina: de la quale uno prete, chiamato don Giovanni da Castello Sam Piero, rectore de la chiesia de San Giorgio, lì distante un miglio, se inamorò per tal modo, che la giovene vivere non poteva per tanta molestia che li dava. Di che il marito ne avea tanto dispiacere e gelosia, che più volte fu per ucciderlo; e non potendo la sua temerità per modo alcuno reprimere, deliberò per il migliore partirse de quel luoco e da miser Nicolao suo patrone. E cum questo pensiero se ne venne a Bologna a dimandarli licenzia, che era di state. Il che intendendo, miser Nicolao ne ebbe dispiacere assai, perché costui era uno buono e fidele lavoratore, e stato cum lui lungo tempo; e per questo li dixe:</p>
            <p>— Francescotto, perché non vòi tu stare più meco? Quale casone te move a partirte da me in questo tempo? Per certo io delibero prima sapere, avanti te dia licenzia, che è quello che te induce da me partire. E se io ho facto cosa alcuna che te dispiaza o mancato del debito mio in veruna parte verso te, voglio me lo dichi: ché quando fosse pur tuo pensiero de partirte da me, se ben fussi mio figliuolo, non te vorei tenere per forza —.</p>
            <p>— Miser — rispose Francescotto —, dipoi el volete sapere, vel dirò: io non me parto da voi perché non me fazati il mio dovere, anci me tractate molto bene e meglio che non merito; ma non li voglio stare, perché uno giorno guastarebbe li facti mei: cum ciò sia che don Giovanni da Castello Sam Piero, nostro prete, non lassa mai de dì né de nocte vivere mia mogliere —.</p>
            <p>— Non hai altra casone che questa? — rispose miser Nicolao.</p>
            <p>— Altra casone non ho — dixe lui —; ma non ve pare ella assai a recevere tanta villania, quanto è a perdere l'onore del mondo? —</p>
            <p>— Ben! — disse miser Nicolao — abii pazienzia: lassa uno poco la cura a me de questa cosa, ché io, in exemplo de li scelerati preti, li provederò cum un bel modo, quale or ora m'è venuto in mente. Dime: hai tu in casa una botte vota? —</p>
            <p>— Misere sì — rispose Francescotto.</p>
            <p>— Ben! Ordena cum tua mogliere che una sera dia la posta al prete, mostrandoli sii venuto a Bologna; e fa' che tu sii sì presso casa ascosto, ch'el possi vedere quando entrarà in epsa, acciò che non se facesse tractato doppio. E come serà entrato dentro, fa' che tua mogliere chiuda l'usso; e tu incontinenti la chiamarai te venga ad aprire, e in tal modo che 'l prete te senta. E come lei te audirà, fa' ella se mostri spaventata per la tua subita tornata e che facia ascondere il prete in la botte che averai ordinata. E come ello fia nascoso, presto li pona l'usolo e che te venga poi ad aprire: e tu alora senza indusia caricarai la botte e condura'la qui da mi a Bologna. E vederai poi che bona unzione li faremo al pizocaro della schena —.</p>
            <p>Intendendo questo Francescotto e prendendo speranza de livare presto via il prete da l'impresa, se partì dal patrone rengraziandolo molto, e tornossene a casa e aparichiò una botte de septe corbe e trettene l'usolo; e dixe a la moglie che desse l'ordine col prete venisse da lei e che facesse tutto quello che li avea decto miser Nicolao. La quale, come il prete li mandò a dimandare il suo amore, li respose venisse a lei la seguente sera, perché suo marito era a Bologna e fino a l'altro giorno non retornarebbe a casa. Il che sentendo el prete non fu mai a la sua vita più contento; e lieto, circa due ore di nocte, se ne venne da la donna ed entrò in casa, dandoli la bona sera. La quale, respondendo al saluto, presto se levò in piedi e, ponendo gioso uno fanciullo che in brazze avea, dixe:</p>
            <p>— Miser, aspectate un po': ché io voglio prima molto bene chiudere l'usso della casa, acciò che niuno possa impedire el nostro piacere —.</p>
            <p>Il che non ebbe prima facto che 'l marito, che era lì presso in posta e già corto a lusso, cominciò forte a chiamare la moglie che li venisse ad aprire. Di che il prete, avendo gran paura per avere cognosciuto a la voce ch'era Francescotto, dixe:</p>
            <p>— O diavolo, l'è venuto tuo marito! Come faremo noi? —</p>
            <p>Respose costei: — Nui faremo bene! Epso è tornato molto più presto che non dicea: venite meco e ascondetive in questa botte e stateli tanto ch'el sia andato a lecto, ché poi potreti securamente andarvene a vostro piacere —.</p>
            <p>Parendo questo bono consiglio al prete, subito entrò in la botte; a cui postoli per la donna subito l'usolo, corse ad aprire al marito, che tuttavia la terza volta la chiamava. El quale, entrato in casa e inteso el prete essere preso a l'amo come desiderava, fu tutto iubilante e, acostandosi a la botte e ponendo el serrame, ch'era forte, a l'usolo, dixe:</p>
            <p>— Bellincina, el me bisogna per ogni modo menare questa botte a Bologna al nostro patrone, perché ne ha de bisogno; e parme el meglio menarla questa nocte per il fresco per me e per li boi, che menarla de giorno per il caldo excessivo —.</p>
            <p>A cui la donna, perché il prete non credesse fusse ingannato da lei o forsi ben per fargliene male:</p>
            <p>— Deh, indusia a un'altra volta! Tu sei pur ora venuto da Bologna e così presto li vòi retornare, che di strachezza potresti prendere una infirmitade, essendoci quasi una giornata de camino —.</p>
            <p>— Io me maraviglio ben di te — respose Francescotto — ècce più che 14 miglia: el bisogna per ogni modo che domane el patrone abia questa botte. Aiutame presto porla sopra el carro —.</p>
            <p>Or, caricato che l'ebbeno, Francescotto pose subito li boi al carro e venne a Bologna; e dimente veniva, se ingegnava che 'l carro andasse struzulando per la strata guasta, acciò che 'l prete savagiasse bene la bizaria: dove ogni volta che 'l carro se senestrava, il sagurato prete percoteva il capo ne le sponde de la botte e niente per vergogna dicea. E cusì Francescotto menandolo, alcuna volta facea firmare li boi per dare ben passione al prete e dicea:</p>
            <p>— O Francescotto, per certo el sarebbe stato meglio avessi menato questa botte de giorno, perché quello ribaldo del prete Giovanni potrebbe essere da toa mogliere e darse piacere cum lei; e forse testé li dona uno bacio e dice: «A la barba de quel buffalo de Francescotto!» E io vado stentando la vita mia a questo modo! Certo l'è meglio tornare a drieto, ché non me ne sta bene l'animo, imperò che l'altro giorno me acorsi che ella li voleva bene —. E poi dicea: — Or sia, in nome del diavolo! Per questa volta, dipoi sono in via, anderò pur oltra: ché credere non posso, imperò, in tutto, che Bellincina mia me facesse vergogna —.</p>
            <p>E cum queste parole pungendo forte li boi, per tormentare bene el prete il conducea per aspra via; il quale sufferendo la passione de le percosse ora in qua or in là entro la botte, pativa pur cum speranza uscire secretamente de quella, per avere udito dire a Francescotto che voleva retornare a drieto. Alfin pur, sentendo che lo menava a Bologna, dicea fra se stesso: — O sciagurato me, dove sono a questa volta conducto! O Idio, aiutame a questo puncto e non guardare e li mei peccati! Liberame da questa fortuna, o tu me mandi presto la morte! — ingegnandose tuttavia cum le mane e cum li piedi gettare fuori l'usolo della botte.</p>
            <p>E in questo modo, avanti l'ora de desenare, Francescotto giunse a Bologna a casa de miser Nicolao; il quale, essendo sopra la porta della casa, come vide Francescotto, dixe:</p>
            <p>— Che cosa è quella? —</p>
            <p>Respose lui, accenando lietamente cum la mano:</p>
            <p>— Misere, l'è la botte fornita —.</p>
            <p>— Ben hai facto: discaricala presto, ch'io la voglio far bagnare —; e subito chiamò uno famiglio, che incontinenti ponesse una caldaia de aqua al foco.</p>
            <p>Or, discaricata la botte cum gran tormento del prete e conductala in casa nel cortile, la cominciò far bagnare cum l'aqua calda; e a la prima gettatura il prete sufferitte ben cum gran passione, perché invero l'acqua era un poco bullente; ma a la secunda non potendo suffrire, perché la recevette tutta sopra la chierica, cominciò a gridare ad alta voce:</p>
            <p>— Misericordia, per Dio, misericordia! Non me pellate, che io me moio! —</p>
            <p>Miser Nicolao, facendo vista de non audire, dicea a Francescotto e al famiglio:</p>
            <p>— Gettati ancora su de l'aqua, ché la botte è molto seca —, credendo però non fusse cusì bullente come era.</p>
            <p>Il che essendo cum summo tormento del prete, cominciò a gridare più forte che poteva:</p>
            <p>— Oimè! oimè! oimè! ch'io me moglio! non più, non più, per Dio! Cavatime de qua entro, che io ve darò dieci ducati d'oro ho adosso! —</p>
            <p>Or parendo a miser Nicolao avere facto assai e retenendo cum gran fatica le risa, dixe:</p>
            <p>— Ch'è quello ch'io odo là entro gridare? Levative via, non gettate più aqua —.</p>
            <p>E cum queste parole, guardando nel buco di sopra de la botte, dixe: — Che sei tu? chi è là entro? sei tu anima viva o spirto maligno? —</p>
            <p>— Oimè! — respose el prete — io sono el sciagurato don Giovanni da Castello Sam Piero —.</p>
            <p>— Ma che ve ha qui conducto? —</p>
            <p>— Oimè! miser mio, apritime, che vel dirò —.</p>
            <p>Onde, facendo miser Nicolao subito cavare l'usolo a la botte, fu tratto don Giovanni cum fatica fuori: che non era solamente bagnato, ma avea tutto pellato il capo, in modo che finch'el visse non fu bisogno spendesse denari in farse fare la cherica, perché l'acqua fu troppo calda.</p>
            <p>Or facto questo, miser Nicolao dixe: — Don Giovanni — quasi potendo tenire le risa —, ditime, per la fede vostra, in che modo entrasti in questa mia botte —.</p>
            <p>Lui, cominciando da capo, tutto vergognoso li dixe ogni cosa, chiedendoli tuttavia, cum le brazze in croce, perdonanza; de che scoppiando tuttavia delle risa miser Nicolao: — Ben, miser, dicetime il vero: aveti più voglia de solazare cum femine? —</p>
            <p>Oimè! — rispose el prete — io me ve recommando, ché più presto vorei essere morto che vivo —.</p>
            <p>Alora dixe miser Nicolao senza più ridere, come uomo de gravità venerando:</p>
            <p>— Prete, prete, el sarebbe il meglio che tu tenesti altri modi che non fai, imperò che a' toi pari se conviene spiritualmente officiare e non essere adulteri e stupratori, per dare buono exemplo al proximo e non offendere Dio. Lévatime denanti col malanno che Dio te dia, scelerato ribaldo! ché non so che me tenga che non te faza tore la vita! —</p>
            <p>E cum queste parole cazzatolo via vergognosamente, il povero prete tutto bagnato, scorticato e rotto della persona se ne andò senza disio de seguire mai più l'amata donna né altra. Dove poi, quando se trovava fra qualchi preti parlanti del piacere delle donne, se traeva la beretta, mostrandoli il capo pellato, e dicea: — Guardate non intravenga a vui come intravenne a me —.</p>
            <p>La qual cosa fu vera e certa, secundo el dire de alcuni viventi de reverenda fede, li quali affirmano avere questa morale punizione più volte audito dal prefato prete e dalla integerrima memoria de questo nobile ed excellente doctore.</p>
            <p>Se la narrata novella da questo nobile giovene recitata, signor mio dolce, dette solazzo e piacere a la brigata credere se puote: e tanto più che per alcuni fu affirmato essere stata vera. Il che intendendo, ser Paulo Schiappa, nostro morigerato citadino, notaro perito e leale, per materno sangue Bentivoglio, attinente caro del conte e a mi de compaternità e amore coniunctissimo, cum umano e lieto aspecto dixe:</p>
            <p>— Queste nobilissime madonne avendo cum onesto riso vituperato il parlare del nostro piacevole osto, io me sforzarò, como colui che li sono e sempre fui fidele amico e partesano, de non dire cosa che li spiaza: e per questo ve narrarò una novelletta de uno già nostro cavaliero, in una parte simile a quella che audito avemo. Quantunque vorei, secundo il mio disio e come la prestantissima vostra audenzia rechiede, fusse più morale e piacevole; niente di meno quale serà, dicendo al proposito ognuno la sua, averò caro sia da voi diligentemente auscultata —.</p>
            <p>E in questo stile dire incominciò.</p>
         </div1>
         <div1 type="novella">
            <head n="Novella XXXVIII">NOVELLA XXXVIII</head>
            <argument>
               <p rend="italic">Zuco Padella, andando in zanche a furare delle persiche, è giunto e preso a modo lupo: dove cum l'acqua bullente gli è pellato il capo e il viso; per il che a lui e a' suoi discendenti eterno cognome aquista.</p>
            </argument>
            <p>Magnifico conte, unico signor mio, generosi gentilomini e voi bellissime e graziose donne, dovete sapere che miser Lippo di Ghisilieri fu cavaliero di famiglia e de stato e de grandezza d'animo nobilissimo e splendido. Ello prendendo molto piacere de corregere altrui cum morali effecti, e specialmente li discostumati villani, i quali ancora a' nostri giorni, come sapeti, la memoria del suo nome non poco temeno, accàde che, avendo lui a certe sue possessione poste in Poleseno da Sira in loco dicto la Torre di Ghisilieri, uno bello broilo overo giardino, el quale tuttavia è più bello e fructiffero che fosse mai, cum le fosse intorno (e io el so, che li sono più volte stato), de varii e dilicati fructi copioso, e specialmente de bellissime persiche, le quale spesso e quasi ogni nocte gli erano furate da uno contadino della villa, nominato Zuco Padella (uomo dabene che voluntiera tocava el dato e mangiava, quando li veniva colto e poteva, buoni ficatelli alla taverna: e non già per vizio della gola, ma per dare sostegno al corpo), il che non poco dispiacendo a miser Lippo che tali fructi, a lui più che altri cari, furati li fusseno, deliberò de usare ogni opra e diligenzia per trovare il malfactore, aciò che non le digistesse senza amaritudine. E per questo fece porre nel broilo, dove se andava a le persiche, certe lambrechie conficate in terra, che non se vedeano, e chiodi dentro cum le punte di sopra, acciò chi volesse andare alla perdonanza se forasse li piedi. Facto questo, il rubatore, retornando pure a patti vechii e modi usati la sequente nocte alle persiche, non fu prima entrato dentro nel broilo che li venne posto il dito grosso del piede sopra uno de quisti chiodi: de che forò el dito disconciamente. E sentendo la passione, se chinò presto cum la mano per aiutarse; e disferandosi, cognobbe che era stato tesa la trappola per defensione delle persiche; e adirandose dixe:</p>
            <p>— Per mia fé, io te ne impagarò, miser Lippo! Tu averai facto niente: io delibero a questa volta vedere se 'l villano ne saperà quanto el cavaliero, che cussì voluntiera giunta e castiga li villani —. E non parendoli per alora andare più oltra, se ne tornò dextramente a drieto.</p>
            <p>Venuto il dì sequente, posto a uno suo paro de zanche dui ferri de asino, acciò non se forasse li piedi e che paresse fusse uno asino che mangiasse le persiche, la nocte poi sucedente cum piacere e riso cum quelle n'andò al giardino: dove caricatose come asino de persiche e pur delle più belle, se ne tornò a casa. Il che notificato la matina a miser Lippo, andò incontinenti al broilo e, vedendo l'orma delli ferri de l'asino, dixe:</p>
            <p>— Se io non avesse facto porre qui in terra quisti chiodi, crederei veramente che 'l malfactore uno asino fusse, ché altrimenti non può essere facendo da lupo: che oggimai doverebbe essere pieno; ma per inganno se ha posto li ferri de asino sotto li piedi: che certo voluntiera el cognoscerei, perché debbe essere uomo molto piacevole. Ma dipoi che la va da piacevole e brighente, io delibero vedere il fine de questa cosa e de giugnere questo asino —.</p>
            <p>E per questo, facto secretamente cogliere tutte le persiche, excepto uno piede delle più belle, subito sotto quello fece fare una gran buca a modo de lupara, dove se pigliano li lupi, e aconciarla cum sì cauto modo che persona non se ne sarebbe mai aveduto. E circa tre nocte lui personalmente cum certi suoi famigli fece la guardia per sentire venire el malfactore e cadere ne la lupara. Il quale la terza nocte, venendo in zanche, entrò nel broilo e senza troppo cercare se n'andò al persico che miser Lippo avea salvato: dove non fu prima giunto, che cadde nella lupara; e per essere in zanche, quasi non fu per romperse el collo. Il che sentendo miser Lippo, che vigilava e stava attento, chiamò li famigli, dicendo: — Su presto! pigliate quella caldara de aqua è al foco e venite meco, ché l'è preso el lupo —.</p>
            <p>E cussì cum sollicito passo giunti alla lupara cum l'aqua bullente, senza indusia gliela fece gettare dentro; la quale coprendo tutto Zuco Padella e scottandolo fieramente, cominciò a gridare come una anima cruciata:</p>
            <p>— Misericordia! misericordia! —</p>
            <p>Al quale grido dixe miser Lippo:</p>
            <p>— Chi sei tu la entro? —</p>
            <p>— Oimè! — respose lui — io sono Zuco Padella —.</p>
            <p>— Come Zuco Padello? Sarebbe mai Zuco Padelle diventato lupo? Io credea avere preso uno lupo da quatro piedi, e non me acorgerò che n'averò preso uno da due? —</p>
            <p>E cum queste parole facendolo cavare fuori e cum gran fatica, perché era in zanche, ebbe voglia de ridere, vedendole ferrate coi ferri de asino; e poi dixe:</p>
            <p>— Ben bene! Io non poteva se non guadagnare a questa cacia: ché, volendo pigliare el lupo, ho preso l'asino che mangiava le mie persiche. Villan ladrone che tu sei! tu credevi gabare Lippo e lui ha giuntato te, che te venga mille cacasangui!</p>
            <p>Un'altra volta lassa stare le fructe de li mei pari e mangia delle tue che sono le rape, gli agli, porri, cepolle e le scalogne col pan di sorgo —.</p>
            <p>E cum queste parole cazzatolo via, stette più de tri misi avanti guarisse de la pellatura li fece l'acqua bullente. Dove poi de Zuco Padella li fu decto, finch'el visse, Zuco Pellato: del quale oggidì ancora li descendenti i Pellati s'appellano.</p>
            <p>Questa novella, signor mio, duca glorioso, dette materia de rasonare piacevolmente alla brigata sopra li vizii de li rustici malvasi, laudando grandemente la data punizione dal cavaliero miser Lippo a Zuco Padella; e dicevano che spesso se vorebbe così fare, perché li citadini non possono più li loro fructari da li rustici lupi defendere. E cossì sopra ciò stato alquanto la brigata cum piacevoli motti, uno nostro integerrimo citadino, nominato Giovanni del Bono, de li aromatarii della nostra citade per esperienzia e doctrina monarca, uomo de aspecto e de effecti piacevole, liberale e delle dolce muse non poco vago, e ultimamente del bagno officiale constituito per il cavaliero Sanuto, il quale del dicto bagno fu conte creato per la beata memoria de Nicolao pontifico quinto, dixe:</p>
            <p>— Essendo invitato a novellare dalle vostre Magnificencie, ve narrarò una breve novelluza de uno prete, che fu più inventurato del prete Giovanni da Castello Sam Piero, ché del piacevole ebbe e del pratico quanto il prete Pedruzo, come intenderete —.</p>
            <p>E in questa forma propriamente dixe.</p>
         </div1>
         <div1 type="novella">
            <head n="Novella XXXIX">NOVELLA XXXIX</head>
            <argument>
               <p rend="italic">Jacomina, moglie de Pedrello, se dà piacere col prete de Modiana. Il marito se ne sente e dimanda che cosa fa; lei responde: — Sono li boi che me medicano —. Il marito per tempo si leva e piglia le brache del prete in luoco de le sue, e lui e la donna restano affannosi: e poi, per idonea e piacevole scusa, ognuno resta contento.</p>
            </argument>
            <p>Spectato conte, magnifici gentilomini e vui onestissime donne, me perdonarete se in alcuna parola il termine de onestate passasse, dipoi che la graziosa libertà de questo luoco, per fugire la sonolente vita, ne induce stare e dire a nostro piacere fraternamente e cum amore, dolcezza e carità. Dovete dunque sapere che da miser Jacomo da Viterbo mio compatre, vicario fu della colenda memoria de miser Antonio da la Volta vescovo de Imola, nostro bolognese, uditte dire che in epsa cità ebbe nelle mane uno piacevole prete nominato dono Gasparotto da Modiana per certo delicto da lui perpetrato contra la sua professione e li sacri canoni della Chiesia; il quale, quando era examinato sopra quello a la tortura, per farse questo vicario mite e mansueto, se sforzava dirli qualchi dolci motti e piacevolezze, in modo che 'l vicario avea più piacere de stare seco a rasonare che voglia de farli male. E fra gli altri suoi piacevoli parlamenti dixe uno giorno e sopra la sua conscienzia giurò che, essendo già inamorato de una soa bella parochiana nominata Jacomina, moglie de uno contadino chiamato Pedrello, lavoratore al Corechio, destrecto de Imola, sopra una possessione de Jacomo de Pighino citadino imolese, tanto cum guardi, preghi, promesse e doni (non voglio però dire de zoglie, ma de due o tre quatrini, de angochie e alle volte de uno spechietto e de una cordella d'aconciare il capo) &lt;se adoperò&gt;, che aquistò la grazia della donna in questo modo, che, pregandola volesse avere pietade della sua stentata vita, ella alfin li respose:</p>
            <p>— Mesere, questa nocte venerete in la stalla nostra da li boi ed entrarete nella greppia e acostaritive al muro, che è de vimene enterrato e ha certe ropture: dove nui ce potremo parlare a nostro comodo e piacere, e tocarce le mane, e forsi darce qualche amoroso bacio, perché la camera mia, dove io dormo, è ivi contigua. Ma venite chetamente, che Pedrello non se sentisse; e io farò che l'usso de la stalla fia aconcio in modo che li potreti entrare —.</p>
            <p>Al prete questo modo molto piacque, sperando cum epso al suo amoroso disio dare compimento. Per che venuta la seguente nocte, da lui cum summo desiderio aspectata, a tempo debito se ne andò in la stalla; ed entrato in la greppia, come da la donna era stato instructo, ella, che vigilante stava, subita a la venuta sua se livò del lecto pian piano per non destare il marito e acostosse al terrato muro, dove era la ruptura; e lì col prete parlando cum sumissa voce e non senza gran piacere de l'una e l'altra parte, alfin cum gran fatica se tocarono le mano, perché quel buco del muro dove erano era picolo e stretto. Ma alfine come piacque ad Amore, el quale quando vole sa li suoi servi fideli aiutare, trovarono lì poco de sotto un altro buco alquanto magiore, il quale cum grandissima dextreza in tal modo alargarono che, quantunque bisognasse se chinassono, pur dolcemente se baciavano. Ove l'uno e l'altro de amoroso foco rescaldati, il prete cominciò adimandare cum dulci preghi la grazia de la donna: la quale dicendo non volere per niente consentire, e il prete reiterando cum preghi e cum dulci baci e promettendoli un bel paro de scarpette rosse, alfin fece tanto che epsa, non manco accesa d'amore de lui, dixe: — Miser, vui non me le dareste poi —.</p>
            <p>A cui respondendo per la chierica avea in capo gliele darebbe e la donna dicendo pur che non se fidava, epso glie offerse alfine darli il pegno. El quale acceptando la donna de tore, il prete presto se pose la mano sotto per prendere la borsa avea atacato a le brache, in la quale erano duodeci ducati d'oro, per dargliela; e volendola disogliere, ch'era ligata strettamente, non poteva per essere senza lume. Onde vedendose al bisogno, perché le calce invero fortemente glie tiravano e perdere tempo non li bisognava, presto se cavò le brache a le quale era la borsa atacata, e quelle in uno voluppo dette a la donna, dicendo:</p>
            <p>— Tiene questa borsa, anima mia, che è ligata cum le mie brache, in la quale sono duodeci ducati d'oro —.</p>
            <p>La donna, avuto el pegno, alfine consentì al prete. Col quale prendendo amoroso dilecto, quantunque il muro li desse impedimento assai, il marito se svigliò e, sentendo uno certo dimenare, alciò il capo dal capizale e dixe:</p>
            <p>— Jacomina, che fai tu? El pare tu sii levata —.</p>
            <p>— Sì sono, marito mio; e la casone è questa: ch'io ho un poco di rogna qua de drieto e, per mandarla via, me acosto ad una de queste ropture del muro, dove uno de quisti boi cum la lingua me lecca, in modo che pare che tutto me ungia —.</p>
            <p>A cui respose el marito: — Deh, diesima te! Certo tu hai trovato una strana medicina da rogna. Queste sono pur delle tue! —</p>
            <p>— Io fazo quello me è stato insignato e che me piace — dixe Jacomina.</p>
            <p>— In bona ora! — respose Pedrello — fa' pur quello te giova —.</p>
            <p>Il che sentendo, el prete ebbe paura e voglia de ridere a uno medesimo tempo: paura ebbe sentendo svigliato Pedrello per il dimenare, e voglia de ridere per la piacevole scusa de la moglie.</p>
            <p>Or dette queste parole, il marito pose gioso il capo e la donna, dato fine al suo piacere, se ne tornò a lecto; e doppo il capizale posto il recevuto pegno, se dette a dormire. Pedrello, che dovea andare (ché era dì de sabbato) per tempo al mercato a Imola, se destò un poco più tardi che non averebbe voluto; e per questo, levatose cum prestezza, ove credette prendere le sue brache, tolse quelle del prete e pòssessele. E caricato uno suo asinello de meloni, n'andava al mercato; ed essendo già dilungato da casa un miglio o circa, sentì certo impedimento ne l'andare per la borsa avea ligato a le brache: e fermandose a vedere che cosa era, trovò la borsa cum li dodeci ducati. Epsi prima li piacqueno assai; pur poi cognoscendo le brache non essere sue, dubitò, per quello avea la passata nocte sentito, de qualche fraudulenzia de la moglie: de che quasi fu per tornare a drieto per chiarirse de la cosa. Pur, essendo in via, deliberò andare al mercato, cum pensiero de intendere alla tornata sottilmente el tutto.</p>
            <p>Or la donna voluntarosa, come il marito fu partito, subito se levò e, volendo pigliare il pegno dal prete recevuto, vide che 'l marito avea tolto le brache del prete in cambio de le sue. Di che divenendo oltra modo trista e sconsolata e non sapendo che si fare, alfine prese consiglio andare a casa de una vicina vedoa sua comatre, chiamata donna Betta. La quale trovata, li dixe:</p>
            <p>— Comatre mia, io sono la più vituperata femina del mondo: io sono morta e non so quello me debba fare, se non me aiutate. Ma vorei me tenesti secreta e me avesti compassione —.</p>
            <p>La comatre respondendo che ogni cosa li potea dire securamente, se ben avesse facto le corne al compatre, Jacomina cum le lacrime agli occhii, grattandose il capo, respose:</p>
            <p>— Comatre mia, a la prima l'avete indovinato. Dono Gasparotto, nostro prèvede, se è inamorato di me: il quale me ha dato tanta molestia, che io ho facto seco quelle desinarie. Onde, essendo eri sera meco, me promisse uno par de scarpe rosse; e perché di lui non me fidava, me dette in pegno la sua borsa cum duodeci ducati d'oro, ligata strecta a le sue brache: le quale, andando a lecto apresso Pedrello, posi cum la borsa sotto el capizale. E stamane, volendo andare per tempo Pedrello al mercato cum una soma de meloni e credendo pigliare le sue brache, ha tolto quelle de dom Gasparotto: ove dubito de qualche sinistro e periculo, perché sapeti che omo è vostro compatre e quanto è sospectoso. Unde, comatre mia, io me ve recomando —.</p>
            <p>Respose donna Betta: — Comatre, non dubitate, non piangeti, stati de bona voglia: io ho preso uno bon modo, che ora Idio me ha posto in core. Farete cusì: se vostro marito ve adimandarà se mai portate brache, respondereti de sì; e similmente se aveti denari, diceti che voi avevi dodeci ducati d'oro, li quali alcune donne della villa ve hanno assignati come a sua depositaria per darli al prete, ché faza depignere in la chiesia una figura bella de san Pancracio, acciò conceda buon recolto —.</p>
            <p>Dàttoli questo consiglio, la comatre se mise uno paro de brache furono del marito e atacolli una borsa e, prendendo una cesta de pere, se ne andò a Imola al mercato. Dove postase apresso Pedrello, epso li dixe:</p>
            <p>— Or seti quivi, comatre mia? —</p>
            <p>— Sì sono, compatre, a vostro piacere. Vorebbe vendere queste poche de pere, se potesse —.</p>
            <p>Or questa donna Betta, assetàta in quel luoco, come pigliava denari de le pere, se poneva la mano dentro a una discositura facta nella stannella quasi sopra el galone; e prendendo la borsa avea atacata a le brache, dentro li reponeva li denari: e cusì ogni volta che ne pigliava, sforzandose governarli che Pedrello la vedesse. Alfine acorgendose lui del solazo, ridendo dixe:</p>
            <p>— Doh diavolo! comatre, ma voi avete le brache? —</p>
            <p>— Sì che io le ho — rispose ella —; el sapeti vui pur ora, compatre, ch'el pare ne abiate tanta meraviglia? Son ben molte donne de la nostra villa che le portano e vostra mogliere è una de quelle. E che ciò sia vero, se li guardareti, li trovarete una borsa atacata cum duodeci ducati, se ella non li ha tolti da lato, che li ha dato certe donne della nostra villa in deposito: che ne voleno far fare una figura de sancto Pancrazio in la chiesia nostra —.</p>
            <p>Audendo questo, Pedrello dixe: — Comatre, per sancto Antonio, vui diceti il vero: ché questa matina, livandome presto per venire al mercato, credetti pigliare le mie, presi quelle de Jacomina, e cum epse li trovai una borsa ligata cum li denari diceti; avisandovi che finora sono stato de mala voglia e cum cativo pensiero verso la comatre, dubitando non me avesse facto vergogna —.</p>
            <p>— Deh! — rispose donna Betta — andate, andate compatre, ché la comatre non è de quelle: ma vui sieti una brigata che a la prima pensate male —.</p>
            <p>E in questo modo remanendo satisfacto Pedrello, il prete Gasparotto, senza scandolo de l'amata parochiana, reavendo li soi denari cum la borsa e col carniero, se dette piacere, e forse de l'altre volte.</p>
            <p>Tuttavia ridendo la brigata del piacere del prete Gasparotto, excelso signor mio, uno gentilomo padoano che a mano dextra presso l'officiale sedeva, disceso de la nobile prosapia de uno Annibale Capodelista, persona de aspecto e de costumi respondente al suo chiaro sangue, essendo invitato dalla nobilissima compagnia a dire qualche cosa, cum generosa mainera in questo modo cominciò.</p>
         </div1>
         <div1 type="novella">
            <head n="Novella XL">NOVELLA XL</head>
            <argument>
               <p rend="italic">Il prete Mengolino, essendo caduto in disgrazia del vescovo di Padoa, entra nel suo zardino nel tempo ch'el desena e, non essendo risposto al suo saluto, se calla el carniero, mostrando il tondo verso la mensa: dove reaquista la grazia del vescovo.</p>
            </argument>
            <p>Spectatissimo conte e vui benigna brigata, la bella e piacevole novella de questo nostro egregio officiale me invita narrarvi un altro caso quasi simile al calare del carniero, seguito per tascaria de uno prete (dipoi che in parlamenti de preti entrati siamo), il quale existimo o per vista o per fama abiate cognosciuto, nominato don Mengolino, persona di musica e de pictura non poco ornato, ma per altro bizaro molto e sdegnoso; e voluntiera, tra l'altre sue virtù, per fugire fatica e per stare in solazo se pasceva al maca e sapeva far del dato, quando voleva, uno asso e un cinque e quatro a punto, e a le volte beveva vin brusco per tenere aguzzo l'appetito. Epso adunque, dimorando in la terra nostra de Padua, prese domestichezza col vescovo de quella: la cui Paternità reverenda, essendo amantissima de li spirti virtuosi, dimostrò avere grata la benivolenzia sua cum receverlo spesso e cum farli alle volte qualche dono, com'è costume de liberale e dignissimo presule. De che advenne, come dice il commune proverbio, che 'l lupo muta il pelo ma el vezzo non, che andando lui molto spesso e quasi ogni giorno a mangiare in casa del vescovo e sforzandose, per stare in <foreign lang="lat">godiamus</foreign>, dare a la sua Signoria e agli altri de casa piacere (il perché invero, quando non era da bizaria occupato, era molto solacevole), non puòte alfine occultare li vizii e mancamenti de la sua natura. Il che dispiacendo molto al vescovo, che era persona de integrità e sanctimonia reverendo, più volte cum umane e dolce parole l'admonitte e confortollo a vivere catolicamente; ma lui, excusandose, respondeva mottevolemente e cum iocose parole de ben fare: che in effecto era niente, perché partito da lui, postergando l'audita monizione, sequitava più che mai li suoi laudevoli costumi. La quale cosa non potendo alfine più tolerare el vescovo, saciatose di facti soi, deliberò fare che ello per se medesimo intendesse non esserli grato, e che non li piaceva li metesse più piedi in casa, afinché se tolesse da l'impresa per se stesso. E per questo commandò a la famiglia, se 'l prete Mengolino venisse lì per cosa alcuna, o per mangiare o per bere, persona non li parlasse né dicesse cosa alcuna. La famiglia come fidele disposta a ubidire el suo reverendissimo signore, accàde che, venendo don Mengolino oggi e domane a la casa (come era usato), credendo essere recevuto al modo de prima, persona non voglio dire li parlava o darli mangiare o bere lo invitava, ma non lo guardava pure in viso. Il che per lui, che era scaltrito quanto la natura un altro creare avesse potuto e avea una cima electa de zaratano, subito cognosciuto, deliberò cum sue usate piacevoleze de reavere la tenuta favella de la famiglia cum grazia del vescovo: in la quale, come avete inteso, trovava buon mangiare. E in questo pensiero dimorando, prese, uno martidì matina, tempo che 'l vescovo, desenando nel suo giardino, sotto uno vago pergolaro de varie e diverse uve vestito, al fresco, il perché era di state del mese di luglio, dove se trovava seco a mensa alcuni nostri gentilomini padoani, presentarse a loro. Alli quali facto debita reverenzia, come se fosse stato uomo de grandissima modestia e religione, dixe: — <foreign lang="lat">Bonum proficiat, domine episcope</foreign> —.</p>
            <p>Al quale saluto non respondendo alcuno, perché la Signoria del vescovo non ebbe prima visto sotto el pergolaro don Mengolino, che dixe alli gentilomini che desenavano seco che infingessono de nol vedere, don Mengolino dixe un'altra volta cum voce più arguta: — <foreign lang="lat">Proficiat, proficiat vobis, dico domini mei</foreign> —.</p>
            <p>A cui non essendo similmente per veruno risposto, epso, reiterando el saluto e vedendo che le parole non giovavano, presto callò la nagosa verso il conspecto del vescovo e della sua compagnia e, mostrandoli la quintadecima della luna chiara e netta, dixe:</p>
            <p>— Per certo io cacherò qui, dipoi non ci sento persona alcuna —.</p>
            <p>E in queste parole volendo exonorare il ventre, dixe monsignore cum alta voce accennando cum la mano:</p>
            <p>— Non fare, non fare per la tua fede, ribaldone! —</p>
            <p>A le quale parole saltando in piedi como gatto, don Mengolino volse el viso verso monsignore, dicendo:</p>
            <p>— Perdonatime, <foreign lang="lat">domine mi</foreign>; io non credea, per Dio vero, che quivi fusse persona, non me essendo d'alcuno risposto. Ma voglio sapiate che io son vostro, monsignor mio dolce: però di me, come de vostra peculiar cosa, voglio a ogni modo che, rendendome la vostra grazia, sempre disponiate —.</p>
            <p>A questo acto a parole non puòte fare il vescovo, insieme cum gli altri gentilomini e cum tutta la famiglia, fortemente non ridisse e in modo che 'l dilectevole zardino de liete risa fu ripieno. E fu necessario per questo che sua Signoria, volesse o non, acareciasse don Mengolino, e como prima e anche più lo lassasse ben mangiare e solazare in casa sua, e alle volte li donasse qualche calce, cipone e beretta, e non manco che lui patrone de casa el facesse. E in questo modo el prete Mengolino aquistò la perduta grazia del suo signore, in maniera che, finch'el vixe, non s'el puòte caciare de casa.</p>
            <p>Sì che, magnifici gentilomini, me pare poter dire che 'l prete Mengolino non seppe manco la grazia del vescovo aquistare, che Jacomina facesse quella del marito per virtù della comatre Betta. Ma, non avendo la vostra illustre audenzia, come speravate, satisfacto, per vostra umanità me perdonarete, perché meglio non ho saputo.</p>
            <p>Ogni omo certo de riso alciò la voce, invictissimo duca, per il piacevole acto, quantunque inonesto, del prete Mengolino, che nella narrata novella audirono. A cui posto fine, miser Piero dal Fiesco, generosissimo genoese ed eximio scolaro, persona veramente de costumi e virtù non degenerante dalla excellenzia del suo sangue, el quale a pochi o niuno de Italia in quisti tempi cede, dixe cum umana maniera e parole dolce:</p>
            <p>— Magnifico conte e vui prestantissima compagnia, io vòlsi dire una novella de uno della mia professione, recordatami per lo accidente del prete che fu cum l'acqua bullente baptezato nella botte, quando miser l'officiale la sua novella incominciò; ma non parendome onesto per la sua auctorità e anni interrompere il suo parlare, el lassai sequire, e similmente questo gentilomo padoano. Ma, venuto ognuno cum nostro gran piacere al fine della sua, or, perché non me fugia de la memoria, quello che per reverenzia d'altrui lassai a piacere vostro voglio contare: dove vederete che ancora a Gena sono degli omini de qualchi piacevoli effecti —. E in questo modo mosse le sue parole.</p>
         </div1>
         <div1 type="novella">
            <head n="Novella XLI">NOVELLA XLI</head>
            <argument>
               <p rend="italic">Maestro Piero Velutaio, zeloso della moglie, crede esser morto per esserli dato a intendere, e per questo è posto in una botte; poi cavato fuori è concio da morto. Alfin resuscita e della gelosia resta liberato.</p>
            </argument>
            <p>Magnifico conte e vui generosa compagnia, le vostre Excellenzie debbeno sapere che li Dorii, dignissimi gentilomini de la nostra cità di Gena, avendose alevato cum laudevoli costumi in casa una bella e modesta giovene, la maritarono a uno maestro da velluti, nominato maestro Piero Velutaio, de età de anni cinquantadui o circa, che stava a casa in la caroia de' Centurioni da lato di sopra: il quale divenne tanto geloso de questa sua moglie, che non che delli omeni, ma delli volanti ucelli fieramente temeva. Onde non voleva che né per casa né a dormire né alla chiesia né in veruno altro luoco ella andasse, ch'esso non li fusse presente: advegna non li bisognasse (quantunque fusse oggimai vechio), essere geloso, perché la giovene era onestissima e de gran bontà e discrezione. Ma lui, non avendo considerazione che gli occhii naturalmente pigliano dilecto vedere le belle cose, ne avea tanta passione e tormento che la giovene vivere non lassava, tanta mala compagnia li faceva, cocendola continuamente e talvolta dandoli de matte busse, né volendo per modo alcuno udire che defendesse la sua rasone. Di che la poverella, in grande affanno e amaritudine vivendo, stette più de tri anni che mai non vòlse per onor suo e del suo marito farne querella cum alcuno, avendo speranza che le sue bone e caste opere dovessono col tempo sanare la infirmità del marito. Ma ciò non voglio dire che giovasse alla cura de maestro Piero: anci parea che quanto più ella cum onestade, continenzia, bontà e pacienzia vivesse, tanto più epso nella sua bizaria e bestialità crescesse. Onde fu necessario che, non potendo più suffrire né vivere in tanta pena, se ne condolesse cum li Orii l'aveano maritata, a li quali dispiacendo grandemente tale effecto più volte represono maestro Piero e pregaronlo volesse desistere da tanta pacia; ma lui, alegando sue rasone assai frivole e inane e alfin concludendo de ben fare, parea ch'ogni dì la sua malatia, cum amari fructi de la povera giovene, andasse pegiorando.</p>
            <p>Di che uno piacevolissimo scolaro de quella famiglia nominato miser Onorio, persona de bono ingegno e litteratura, essendo venuto dal Studio vostro de Bologna per el tempo del carnesale a casa, persentendo la pacia de maestro Piero, deliberò cum piacevole medicina, più secretamente che potesse, medicarlo. E facta la deliberazione e il modo pensato, prese stretta familiarità cum certi compagni de maestro Piero; i quali poi che cum offerte, carezze e doni ebbe ligato sieco cum strettissimo nodo d'amore, un giorno, trovato el tempo, li scoperse el suo pensiero, pregandoli cordialmente che li volesseno prestare in ciò ogni aiuto a loro possibile. Costoro, intendendo la dimanda de miser Onorio, come persone piacevole e amantissime de lui per la grandezza della sua famiglia e per le sue virtù, e forsi ancora desiderose non manco che miser Onorio de sanare per qualche loro rispecto maestro Piero Vilutaio, se reputarono de singular grazia potere far cosa li fusse de piacere; e per questo ridendo resposeno farlo molto voluntiera. Di che intendendose cum la donna secretamente, e a lei dato el modo e la via dovesse tenere, il giorno ordinato poi de dare principio a questa cosa, uno delli compagni de maestro Piero el menò seco a desenare; e tra l'altre vivande gliene dette una condita de certa composizione, la quale avea questa virtù, che facea tre dita parere sei e li fanciulli omini armati e gli omini giganti. Desenato che ebbe, maestro Piero retornò a casa cum gran fatica, parendoli ogni cosa che vedeva assai magiore de l'usato, e tutto el mondo voltarse sottosopra; e giunto in la camera dove era la moglie vestita di nero, mostrandosi tribulata in compagnia de alcune altre donne tutte instructe de la cosa, vendendolo, subito se levarono da sedere, gridando spaventevolmente:</p>
            <p>— Aiutace, Dio! — e dicendo: — <foreign lang="lat">In nomine Patris et Filii et Spiritus sancti, Amen</foreign>! — se facevano el segno della croce.</p>
            <p>Il che vedendo lui e parendoli la moglie e l'altre donne de magiore statura che esser non solevano, dixe:</p>
            <p>— Che cosa è questa? —</p>
            <p>A cui le donne e la moglie più spaventate mostrandose, gridarono cum alta voce:</p>
            <p>— Che volete, maestro Piero? Non ce facte male, per l'amore de Dio! Se avete bisogno de orazione o de elemosine o d'altra cosa, dimandate: ché nui el faremo voluntieri —.</p>
            <p>Lui respondendo: — Oimè! misero me! Sarebbe io mai morto, che me offerite cussì le vostre orazioni? —</p>
            <p>— Ben sai che tu sei morto — resposeno le donne —, fanno già quindeci giorni. Non vedi tu tua moglie come l'hai lassata piena de angossia e de dolore? —</p>
            <p>E tuttavia dicendo queste parole e signandose spesso, li comandarono da parte de Dio se dovesse partire. Il che audendo lui e vedendo questi gesti, dicea fra sé:</p>
            <p>— Averebbe io forsi smarito la casa, overo averebbe mutato forma? Dove sono io? Questa me pare pur la mia casa —</p>
            <p>E cussì guardando in su, in giù, da canto e d'acosto, e volendo apresarse a la moglie per conoscerla bene, la quale de funebri veli era coperta, le donne el spignevano indireto e cum divini scongiuri e minace li comandavano se partisse incontinenti. Per il che, uscito de casa e guardando se avesse smarito l'usso de quella, se obviò in dui de quilli sepellissono li morti; i quali come l'ebbono passato, uno di loro (come gli era stato imposto), dixe:</p>
            <p>— Per certo, se nui non avessono sepellito l'altro dì passato maestro Piero Velutaio, io crederei che costui è passato ora fusse epso —.</p>
            <p>A cui respondendo il compagno: — Certo tu dici el vero, ché a l'abito e a la persona me pare proprio lui —, oldendoli, maestro Piero dixe fra se medesimo:</p>
            <p>— Direbbono mai costoro el vero? Pur li morti non sogliono parlare né vàno menandosi la mano per il viso —.</p>
            <p>E più oltra passando se obviò, come era ordinato, in uno di suoi compagni; al quale facendo motto, dixe lui: — <foreign lang="lat">Miserere mei, Deus, secundum magnam misericordiam tuam</foreign>! — facendosi tuttavia el segno della croce; e, discostandose, li domandava cum tremante voce se avea bisogno de messe e de officii, e fugì via.</p>
            <p>Alora maestro Piero suspirando dixe: — Oimè, che cosa è questa? può essere ch'io sia morto? sarebbe mai questo un altro mondo? —</p>
            <p>E cossì oltra andando, come persona dolorosa e affannata circa le Circunstanzie de la sua casa, guardando se cognoscea più alcuno, se obviò in uno altro de suoi compagni; a cui volendoli far motto, epso, mostrandose de paura megio morto, dixe:</p>
            <p>— <foreign lang="lat">Misereatur tibi, omnipotens Deus</foreign>! Io vedo pur essere vero quello che altre volte ho audito dire: che li morti apareno alle volte —.</p>
            <p>E cum queste parole passato via presto, maestro Piero, volendose ben chiarire del stato suo, il chiamò l'aspectasse un poco; e il compagno fugiva gridando e diceva: — Oimè! oimè! —</p>
            <p>Onde maestro Piero, firmandose, dixe tra se medesimo: — Doh, Idio aiutame! Sono cussì orribile e trasformato io che, parlando e andando, altri abia di me tanta paura? che cosa è questa? dove sono io? non sono a Gena? non sono io Piero Velutaio? Sì, credo per certo! ma che diavolo è questo che m'è oggi intravenuto? —</p>
            <p>E fra lui dicendo questo, vòlse ad alcuni suoi vicini e cognoscenti adimandare se lo cognoscevano e se vivo o morto fosse; ma pur, parendoli che cum tal domanda confunderebbe in tutto el suo onore, deliberò tacere; e poi fra sé dicea:</p>
            <p>— El potrebbe essere che a mi parerebbe essere morto per qualche cosa venenosa mangiata, che me va al cervello: però l'è meglio ch'io vada al medico e li mostri el segno mio e trovi qualche buon rimedio al mio male —.</p>
            <p>E cusì subito andando da maestro Andrea Victorio da Faenza, fisico egregio, già instructo de la cosa se accaduto fusse, come prima fu giunto da lui, che era nel studio, se lassò cadere indrieto; e, mostrando avere de lui grandissima paura, dixe:</p>
            <p>— <foreign lang="lat">O Domine Jesu Christe, fili Dei vivi, miserere mei</foreign>! O spirito maligno, per parte de l'omnipotente Dio, partete de qui! Tu hai preso la forma de maestro Piero Vilutaio, che moritte la septimana passata nella sua malatia curato da me, la quale processe per mancamento de cervello —.</p>
            <p>E facendo sembiante volerli gettare uno libro nel capo se presto non se partiva, maestro Piero, dovenendo fuori di sé in tutto, pauroso e tremebundo se partì dal medico (che seppe ben far l'arte); e andò per trovare la casa sua, ché già la luce del giorno era passata, non sapendo che se fare: perché invero era quasi impacito, come è da credere, per tanta noglia recevuta; e infine, doppo molto cercare, la trovò. Ne la quale senza pichiare, perché la porta fu lassata in posta aperta, entrato, salì la scala e vide la moglie in compagnia de certi vestiti a modo frati (quali erano li suoi compagni e cum epsi miser Onorio), aconcii tutti cum barbe artificiate che mostravano benedire la casa, aspergendola cum aqua benedecta. Di che meravigliandose molto, dixe:</p>
            <p>— Bona sera. Che cosa è questa? —</p>
            <p>La donna subito mostrandose spaventata, corse per aiuto nelle brazza de uno de li frati; el quale, tentato da libidine, quasi non fu per donarli uno amoroso bacio e forsi farli anche altro, perché era bella giovene; ma pur, contenendosi, cominciò cum li compagni a invocare il divino auxilio, scongiurando tuttavia maestro Piero se dovesse partire. Il quale, non volendo per niente, dicea:</p>
            <p>— Non è questa la mia casa? —</p>
            <p>— Mai non — respondevano li frati —; ella fu ben già tua, quanto tu eri in questo mondo, ma non più: la tua vera è a l'altra vita, a la quale retorna subitamente; e se in questo megio hai bisogno de messe doppo cena e de incenso sparso sopra l'altaro e de orazione calde presso il fuoco overo sotto li lenzoli, domanda: ché per buona peperata voluntieri faremo pietanza —.</p>
            <p>Ma maestro Piero, non se volendo partire, dicea cum robusta ciera:</p>
            <p>— Io voglio star quivi e vorò vedere se me ne vorete caciare voi —.</p>
            <p>De che la moglie, facendo vista de piangere, dicea cum umile maniera:</p>
            <p>— Deh, maestro Piero mio, ve prego che quello amore me portaste in vita me lo vogliati ancora monstrare in morte: non me spaventate, non me turbati più. Io ho facto ciò che me cometesti al punto della vostra morte; se altro voleti, adimandate, ché lo farò molto voluntiera; e de quindi presto ve partite, ché di paura certo me se agliazza il cuore —.</p>
            <p>Or, vedendose maestro Piero recusare al tutto e parendoli spaventare altri di sé, non sapea che se dire né fare, se non che de affanno e de rabia se gratava el naso; e fremendo de ira, se cavò la beretta di capo e quella come disperato gettò in terra. Di che miser Onorio mostrandose adirato, dixe:</p>
            <p>— Costui certo non debbe esser l'anima de maestro Piero Vilutaio, ma de uno spirito malegno e fantastico e nato ne l'abisso che è tanto superbo e fiero, che non teme scongiurazione de Dio. E perciò me pare, compagni mei, che lo pugnigiate da parte de Dio, dandoli cum buono sentimento in croce, acciò el signate da dovero e diteli la conveniente orazione: perché se a questo non se partirà, dirò che miser Domenidio per nostri peccati cusì dispone a tormento de nui e de questa povera donna —.</p>
            <p>Costoro, non essendo pigri, li cominciarono a dare le più spesse e matte pugne del mondo, tuttavia dicendo in canto: — Da questo officio mai mancaremo finché geloso te sentiremo —.</p>
            <p>E lui gridando e trabucando in terra per doglia e affanno, ne venne compassione a la donna; e per questo dixe pian piano a miser Onorio guardasse per Dio quello facesse, ch'ella non vorebbe però che 'l marito fosse morto. Ma lui respondendo che per quello non morirebbe e che più presto per paura che per passione gridava e se remaricava, ma che pur stesse costante e forte, perché questo era la medicina da sanare la infirmità sua, epsi li detteno tanti pugni che, tutto tumefacto e negro, quasi non fu per morire. Il che cognoscendo miser Onorio e parendoli che per alora fosse assai, dixe:</p>
            <p>— Non più, per Dio. Ma prenditelo, ché voglio el tigniamo scongiurato in qualche vaso, dove potremo sapere multi secreti de la natura e del cielo: ché s'el non fusse venuto in forma umana, el potressemo scongiurare in una ampoletta —.</p>
            <p>E cum queste parole presolo incontinente e legato, el caciarono per forza in una de quelle botte de mercantia che se portano in le nave, la quale aveano per tal casone apparechiata. Il che facto, l'invitarono de bere: e lui, per l'affanno recevuto essendo tutto sitibundo, bevette cum grande avidità una inghistara de aqua fresca, artificiata a farlo dormire, che son certo non gustò se aqua o vino fusse per la gran sete avea della recevuta noglia. E facto questo, chiusono la botte e sdruzularonla alquanto per la stanza, e in tal modo che non sapeva se era vivo o morto o in qual luoco se fusse. E poi lassandolo possare, li cantarono sopra, a modo officio mortoro, alcuni psalmi de l'officio di morti, tanto ch'el se adormentò. E come fu adormentato, il cavarono fuori de la botte e dispogliaronlo e se lo vestirono a modo morto e distesonlo in terra e se li poseno una croce sopra il pecto, e poi da capo e da li piedi li accesono dui dupieri; né per tutto questo si sentì de niente, perché, credo, chi l'avesse forato non se sarebbe sentito, finché la virtù de l'aqua non avesse facto la sua operazione. In questo megio la donna vestita in abito lugubre, mostrando tutta dolorosa, cum miser Onorio e li compagni vestiti da frati a sedere se li poseno intorno cum certi libri in mano, acciò che, quando se svigliasse, comprehendesse che guardavano il corpo suo, dicendo del bene per l'anima sua. E cusì assetàti, maestro Piero dormitte circa quatro ore altissimamente, che prima n'avea ben dormito presso a due altre, le quale se consumarono a cavarlo della botte e aconciarlo da morto. Alfin pur, poi ch'ebbe patito l'acqua, se svigliò affannosamente, facendo tuttavia gesti strani e dicendo parole sonolente, in modo che chi l'avesse veduto e non avesse saputo la cosa se sarebbe smarito. Or come la donna il vide resentito, dixe:</p>
            <p>— O Idio, ringraziato sia la tua clemenzia, poiché grazia me hai facto de restituirme la desiderata vita del mio dolce marito! —</p>
            <p>E cum queste parole getandolisi sopra, non se mostrava sazia baciarlo e rebaciarlo. E lui sentendo cossì e vedendo tal acti e li frati intorno, li dupieri accesi, la croce nelle sue brace e vestito da morto, e maravigliandose grandissimamente, dixe cum maniera molto strana:</p>
            <p>— Oimè, che cosa è questa? dove sono io? che diavolo è cotesto ch'io vedo? El pare ch'io sia qui come un morto —.</p>
            <p>A cui la moglie, dando un bacio in boca, dixe:</p>
            <p>— O maestro Piero, anima mia, ringraziate Dio che ve ha restituito la vita, la quale perdesti eri sera per una strana malatia aveti avuta, el quale ho tanto pregato che a me ve restituisca, che alfine, divenuto pietoso a le mie fervente lacrime e devoti prieghi (mediante ancora le optime orazione de quisti suoi sancti servi) me ha exaudita: di che sia sempre ringraziato la sua benigna misericordia —.</p>
            <p>Alora li frati, non potendo quasi tenere le risa e aiutando cum bona fronte la materia, dixono:</p>
            <p>— Madonna su, aiutatice levarlo in piedi e portàmelo a lecto a reposare, ché ce rendemo certi ne debba avere grandissimo bisogno —.</p>
            <p>E cum queste parole el dispogliarono e poseronlo a lecto che in verità non sapeva se vivo o morto fusse. Dove stato alquanto, dixe miser Onorio:</p>
            <p>— Maestro Piero, dipoi che Dio ve ha concesso questa grazia, a consolazione della vostra pietosa donna e a bene e gaudio de l'anima vostra, vogliative confessare, e acciò che ancora non siate ingrato verso miser Domenedio del beneficio recevuto —.</p>
            <p>E apena ebbe fornite queste parole, che li fu necessario, se non volea guastare el solazo, prendesse incontinenti in boca la coperta del lecto per non ridere: e cum questa via temperato la smisurata voglia de ridere, il cominciò a confessare: e cossì intrando d'uno peccato in uno altro, el domandò per un buon modo e cauta via se mai se adirava cum la sua donna e se li dava delle busse e per che casone. A le quale parole scoprendo lui intieramente la sua infirmità e quante volte era stato omicidiale cum l'animo de quilli che guardavano alle volte la donna sua, dixe miser Onorio:</p>
            <p>— O sciagurato maestro Piero! ma questo è grande errore e peccato che commeteti, a volere privare gli occhii che non vedano le belle cose create da Dio. La vostra donna è savia, onesta e tutta valorosa, e se è portata in questo accidente cum tanta prudenzia, amore e sollicitudine, che non manco è degna essere amata singularmente da vui che laudata. Privative de questa fantasia, proprio nel megio ventricolo del vostro cervello collocata, la quale ve farebbe consumare la vita, e poi l'anima vostra ne l'altro mondo ne averebbe demolte percosse —.</p>
            <p>A cui dixe maestro Piero: — Oimè, patre mio bono, vui diceti bene il vero! Ché pur ora me recordo che dal canto di là ebbi da multi diavoli, vestiti de pelle de asino, demulti pugni, e fui caciato crudelmente in certa obscurità a modo de una botte, e revolto mille migliara de volte sottosopra cum mio gran tormento e passione —.</p>
            <p>E alora miser Onorio, a pena potendo rafrenare le risa, dixe: — E però, maestro Piero, disponetive lassare li vostri peccati e specialmente la maledecta gelosia della moglie vostra: la quale vedeti quello ha facto in questo vostro mortal caso, e ha dimonstrato non aver cosa più cara al mondo che la vostra vita —.</p>
            <p>— Vui diceti bene il vero, miser patre mio — respose maestro Piero —; ma io ve prometto e impegno la mia fede, e cossì la obligo a Dio, non li far mai più alcuna villania; e purché presso me se jacia non curarò più oltra, se ben lei avesse cento... intend'io: che quasi dubito per questa casone Dio me abia voluto far recredente del mio fallo —.</p>
            <p>— Ben sapeti che l'è cossì: e però cussì se vuol fare — rispose miser Onorio —, ché sapeti bene che nui non abiamo ereditare questo mondo, pieno tutto de affanni, de doglie e tradimenti; e beato colui che s'el sa godere in pace! —</p>
            <p>E cum queste parole, scoppiandoli tuttavia el core de le risa, né potendo più oltra seguire, li fece l'absoluzione; e datoli la penitenzia, se partì de lì, e cum gli altri soi compagni in un'altra camera lì propinqua andarono a dispogliarse de l'abito fratesco. E cum assai piacere vestitosi de li soi, uscirono de casa, che già s'aproximava l'ora del desinare, advegna aveano più voglia de dormire che de mangiare, cum ciò fusse che tutta la nocte erano stati in questa tramma. E maestro Piero, remanendo a lecto, o per paura o per affanno o veramente per li recevuti pugni (quantunque, secundo el dire de li piacevoli compagni, li dessono aconciamente) se infermò gravemente e in tal modo che stette più de tre misi che non fu ben di lui. Donde poi, secundo el contento de la giovene guarito in tutto de la gelosia, atese a darse pace, non avendo altro bene o conforto che quello della moglie.</p>
            <p>Sì che, prestantissima compagnia, s'alcuni de voi da simile morbo oppresso fosse, vogliate cum prudenzia provederli, acciò che a simile o ad altro supplicio condemnati non fosti, non sapendo qual in la botte fusse meglio trattato: o il prete Giovanni da Castello San Piero o maestro Piero Velutaio.</p>
            <p>E cossì, cum reverenzia, ridendo, pose fine alle sue parole.</p>
            <p>Benché questa novella, illustrissimo principe, secundo alcuni audienti fusse un poco lunga, pur più volte provocò la brigata a dolce riso: la quale, magnificando assai la prudenzia de miser Onorio, concluse che savii omini e gagliardi guirieri non sono mai gelosi. E cossì, posto discreto fine a tal materia, miser Agnolo Malavolta da Siena, uomo de costumi e de sangue generoso, togato di nero damaschino, sedendo in luoco onorevole assai (advegna che la nobile brigata per la loro fraterna domesticheza e per el luoco e la stasone che cossì rechedeva, non sedessono a ordine), dixe:</p>
            <p>— Dipoi siamo nel colloquio de defonti entrati e de virtù de scolari, io voglio narrare uno piacevole caso fa già quatordeci anni in la nostra cità de Siena sequito, del quale, come alora tutto el nostro populo ne ebbe singular solazo, credo ancora che le vostre Magnificenzie ne averano piacere assai. Le quale prego piaza audirme cum atenzione, avendo infra tre giorni a partirme de qua —.</p>
            <p>De qual benigno parlare essendo cum dolceza rengraziato, in questa guisa lietamente incominciò.</p>
         </div1>
         <div1 type="novella">
            <head n="Novella XLII">NOVELLA XLII</head>
            <argument>
               <p rend="italic">Maestro Nicolò da Massa medico, dicto Portantino, compra uno porco, il quale gli è furato da certi scolari. Il medico se ne lamenta; il podestà manda la famiglia a casa de li scolari a cercarlo: il quale trovano a lecto e, dettoli essere uno amalato di peste, la famiglia fuge e il porco a damno del medico da li scolari è golduto.</p>
            </argument>
            <p>Clarissimo conte, gentilomini graziosi e vui altre bellissime e savie donne, le vostre Magnificenzie debbono sapere che nel Studio nostro di Siena furono poco tempo fa quatro nobili e piacevoli scolari, nominati l'uno miser Antonio da Cità de Castello, clerico canonista, l'altro miser Giovanni da Sancto Gimignano, iurista, el terzo maestro Antonio di Paulo de Valdarno da Arezo, studente in l'arte, el quarto e ultimo maestro Michele di Cosimo Arretino de li conti di Palazolo, artista, giovene in quel tempo molto piacevole cognominato el Bacica; il quale, ancora che al presente sia doctore egregio nel Studio de Bologna e de più anni, gravità e virtù, nondimeno, non essendo degenerante de la sua nobile fantasia, non se dimentica, cum sua laude e cum gran benivolenzia de tutto el populo de quella citade, li dulcissimi effecti della sua gentil natura. Ma per brevità lassando al presente da canto la virtù sua, per si stessa come sapeti laudatissima, sequitaremo el piacevole effecto del nostro tema.</p>
            <p>Epsi scolari, adunque, dimorando per stanzia in casa de miser Francesco da Urbino, alora rectore del Studio de li artisti de Siena, presso la qual casa stava uno medico tanto docto che a gloria sua, credendo superare Avicenna e Galieno, era ignorantissimo, il cui nome fu maestro Nicolò da Massa, ma per altro dicto el Portantino perché andava portante, costui, essendo di febraro presso carnesale, comprò uno porco: il quale facto amazare, s'el fece portare a casa e apicarlo a uno legno per tenerlo quatro o cinque dì avanti lo facesse salare, come se costuma da nui. La qual cosa sapendo quisti scolari, deliberarono furarli el porco, avendo alora ozio perché se era lassato il Studio per rispecto de un scolaro, chiamato maestro Piero di Neri Martini, compagno del dicto maestro Michele di conti di Palazolo, morto de pestilenzia. E facta la deliberazione, una nocte poi cum loro grandissimo piacere essendo introducti in casa del medico cum secreto modo, li furòno el porco: il che la matina, levandose a bona otta, il medico subitamente, come quello che n'era pur geloso, vide e cognobbe; donde divenendo tutto affannoso, existimò che quisti scolari, per alcune altre zardarelle li aveano facte, glielo avessono furato. Per la qual cosa subito andò a farne querela a miser Amadio da Cità de Castello, in quel tempo dignissimo pretore de Siena; il quale, inteso questo, mandò presto a comandare a quilli scolari circa tre volte li volessono restituire el porco, perché altramente li sarebbe necessario a procedere contra loro criminalmente. E loro negando non averlo avuto né sapere dove fusse, il podestà deliberò, per la continua noglia del medico, sapere la verità de la cosa e mandare a cercare la casa di scolari se li fusse: e, trovandolo, farli pigliare e menarli in presone. Questo pervenendo a le orechie de li scolari, non furono senza timore dubitando che 'l suo solazzo non se convertisse alfine in dispiacere. Onde meser Antonio da Cità de Castello clerico, chiamato fra loro compagni «il prete», come uomo facetissimo, ingenioso e molto activo a ogni impresa, vedendo li compagni alquanto smariti perché non aveano obedito il podestà, dixe:</p>
            <p>— Non abiate paura, compagni mei, perché, se fareti come ve dirò, cum nostro grande piacere ce difenderemo. El quale è questo: aconciamo in la camera che riesce in sala una tavola, e quella aparechiamo cum ampollette e bussoli, a modo se costuma in le camere de l'infermi per le opportune medecine a la loro salute; e se alcuno venisse in sala per entrare in camera a cercarla, vui stareti in sala mostrandovi dolorati e afflicti; e se adimandati fusti de la casone della vostra tristezza, diceti che l'è uno di vostri malato di pestilenzia. E nui poneremo in camera nel lecto el porco in luoco de l'infermo. E lassate poi fare a me, ché me rendo certo che chi ce venirà non ce vorebbe essere venuto, perché sapete già tutta questa cità essere in gran timore e spavento per la morte de quel nostro scolaro che a quisti dì moritte —.</p>
            <p>Li scolari per lo audito consiglio del compagno già tutti rinfrancati, ridendo disseno:</p>
            <p>— Su pure a le mane: faciamolo! E magiormente che in questa cosa non ne va la vita —.</p>
            <p>E cum queste parole aconciata subito la tavola nel modo antedecto, poseno el porco a lecto cum una beretta in capo e uno panicello involto a quella, e aconzarono li piedi denanti fuora della coperta, investiti in due maniche de camicia che pareano due brazze de uomo atratte.</p>
            <p>E facto questo di poco, ecco venire il cavalieri del podestà cum tutti li birri della corte. El quale pichiato l'usso e quello apertoli, come era ordinato, entrò in casa; e salita la scala, giunse in sala: dove trovato li scolari chi cum la mano sotto la guanza, chi suspirando, chi dritto cum le mane avinchiate per doglia e chi gridando e dicendo: — Oimè! fratello mio! — maravigliandose grandemente de ciò e temendo de qualche sinistro accidente, dimandò che avesseno. A cui respondendo maestro Micaele: — Oimè! ch'el c'è uno mio fratello amalato de pestilenzia in quella camera! — il che audendo el cavaliero, subito pose il capo dentro a l'uscio de la camera per chiarirsene; e vedendo a mano sinistra il prete miser Antonio cum uno libro in mano e una candela accesa, che signava il porco, spaventato, incontinenti dette volta indrieto e uscitte senza comiato de la casa. E tornato al podestà tutto affannato e a pena potendo parlare, disse:</p>
            <p>— O misere, dove me aveti vui mandato? —</p>
            <p>— Come? — respose el podestà.</p>
            <p>— Sì — dixe el cavaliero —, vui me aveti mandato in luoco dove ho trovato uno che segna uno amalato de pestilenzia, fratello de uno de quilli scolari; li quali tutti piangono e se ramaricano —.</p>
            <p>Il podestà, sentendo cossì e già tutto spaventato divenuto, furiosamente caciò via el cavaliero e li birri, e comandolli, per quanto tenevano cara la vita loro, non dovesseno venire dove lui fusse.</p>
            <p>In questo mezo, il prete miser Antonio, avendo sentito il cavalieri fugire pieno di paura cum li birri, se vestitte, lassando li scolari smisuratamente ridere, perché aveano facto molto meglio non li era stato imposto, e andò presto al podestà per contarli questa piacevolezza, acciò non facesse a loro damno qualche provisione per relazione de lo impaurito cavaliero. E trovato el podestà, il quale era già mosso per andare da la Signoria a narrarli el caso per farli providimento per salute de la cità, li dixe intieramente la cosa dal principio a la fine. Di che avendone sua Magnificenzia singular piacere, e tanto più quanto intese non essere morbo, dixe queste parole:</p>
            <p>— O scolari, gente del diavolo, credo non sia malizia che non sapiate: e sciagurato colui che in le vostre rete incapa! —</p>
            <p>Ed essendo già presso al palazo de li Signori, deliberò, pieno di festa, trovarli e acontare alle loro Signorie questa dolce facezia. Li quali audendola cum suo grandissimo piacere e riso, vòlseno che quisti scolari gliela contasseno, e cussì feceno. Li quali doppo le molte risa confortando li scolari a restituire il porco e a loro non piacendo el verso, resposeno che le sue Signorie non li strengessono a la restituzione, cum ciò fusse sarebbe segno non cognoscessono li omini docti: ché se costui non fusse ignorante, senza estimare la virtù degli omini dabene, non averebbono per questa piacevole via ardito de giuntarlo. E li Signori, non parendoli sforzare per el loro recevuto piacere li scolari, de novo, come justi e degni rectori, recapitularono che per ogni modo il porco se restituisse: il che recusando li scolari cum loro piacevole rasone de non voler fare, alfine la cosa fu avuta in tanto solazzo che 'l porco non fu restituito. Il quale in compagnia d'alcuni altri scolari cum buono sapore e vino dolce, a laude del medico Portantino, piacevolmente mangiarono.</p>
            <p>La egregia brigata, clementissimo signor mio, ebbe piacere assai della narrata novella. E sopra epsa disputato alquanto, judicarono non essere uomo tanto vile e scelerato, purché in lui reluca qualche lume d'ingegno, non sia solamente riguardato, ma in reverenzia ancora avuto: ché se 'l medico Portantino docto e virtuoso fusse stato, come lui se dava a intendere, in iactura de sé schernito non sarebbe stato. E cum queste parole alla novella posto fine, Zoanne Francesco de li Aldrovandi, nostro generoso citadino, giovene non meno delle lettere e de' nostri egregii studii ardente che clarissimo de costumi e de presenzia, essendo la matina de questo giorno al bagno venuto, e veduto e già gustato el piacevole diporto del grazioso novellare, dixe cum gentilissima maniera:</p>
            <p>— Certo, magnifica brigata, per fugire il diurno dormire vui avete fatto una bellissima electione, da far venire voglia a le pietre, nonché agli omini, de stare a ragionare cum voi: ché più bella, lieta e generosa compagnia per mia fede giamai non vidi. Di che a mi conviene, posto che novo sia tra voi, narrarvi uno piacevole caso a quisti dì occorso a proposito de uno nostro medico, che fu giuntato non cum manco piacere fusse el medico Portantino. El quale son certo che piacerà alle vostre Prestanzie —.</p>
            <p>E cussì incominciò.</p>
         </div1>
         <div1 type="novella">
            <head n="Novella XLIII">NOVELLA XLIII</head>
            <argument>
               <p rend="italic">Uno gentilomo al Bentivoglio finge esser punto da uno aspido sordo. Uno medico per guarirlo li dà la medicina; e quella mostrando il giovene non poter retenere, la getta nel viso al medico: e poi, cum gran solazzo, in luoco de la spera enea li mostra miser lo tondo, acciò non erra in la rasone de la luna.</p>
            </argument>
            <p>Fa già circa decesepte giorni, splendido conte, clarissimi gentilomini e vui generose donne, che 'l mio singular signore miser Zoanne Bentivoglio, cavaliero illustre, essendo ito cum onorata e piacevole compagnia de gentilomini e cavalieri a ucellare a pernigoni al Ponte Poledrano (cognominato ora iustamente Bentivoglio per essere da sua Amplitudine de fosse, de acque, de ponti, de forte mura, de degne abitazione, cum belli e pomposi ornamenti magnificamente redificato, e ampliato de belle e riche possessioni, come alcuni de vui hanno veduto e inteso dire), li capitò uno nostro medico che, quantunque se tegna cima degli altri fisici, potrebbe essere più docto e venturato assai, el cui nome, per non detraere al suo onore, sotto scilenzio voglio passare. Or come accade che nelle gran compagnie sempre se trovano de quilli di quali l'uno più che l'altro nota le porte parole d'altrui, o prudente o bestiale che se siano, e chi le piglia a noglia e chi a solazo, secundo la sensualità overo appetito umano, advenne che, trovandose alora al Bentivoglio uno piacevole giovene gentilomo, el quale, per avere buon tempo prima e alora più che mai cognosciuto la excellenzia overo più presto ignoranzia e presumptione del medico, deliberò cum suo gran solazzo giuntarlo, senza averli alcun reguardo, nel modo odireti. E intendendose cum uno suo compagno de quello volea fare e dato ordine seco a ogni cosa, una sera, essendo venuto cum la sua compagnia miser Zoanne da ucellare e avendo preso demulti ucelli, tutti lietamente cenarono ragionando della preda delli loro sparvieri; e doppo cena giucarono, cantarono e sonarono, dandose molto piacere, come sapeti voi, magnifico conte, che trovato lì ve seti assai volte. E dimorati già tanto in quisti solazzi, che era venuta l'ora de prendere el riposo umano, ognuno se n'andò a dormire. Di che el piacevole giovene, quando ebbe existimato ognuno fusse a lecto, essendose lui ancora posto a iacere, incominciò subito a gridare più forte che poteva, dicendo:</p>
            <p>— Oimè! oimè! oimè! io son morto, io son morto! aiuto, aiuto, per l'amor de Dio! —</p>
            <p>Il quale grido sentendose per tutto el palazzo, ogni omo spaventato, chi in camicia chi nudo come nacque, se livarono per saper che cosa fusse; e correndo dentro la camera del giovene, che è lì presso la sala di sopra a mano sinistra, disseno: — Che aveti voi? che cosa è questa? El pare che siate cruciato —.</p>
            <p>E cusì sopragiugnendo la brigata, chi cum lume e chi senza: — Oimè! — respondeva lui, proferendo affanosamente la parola — ch'io son stato punto in questa cossa sinistra da lato dentro, cusì presto come me gettai nel lecto — dimostrandogli cum la mano el luoco che parea fusse stato morduto, perché era a modo livido cum uno poco de graffiatura — e pegio me fa ch'io credo sia stato uno aspido sordo, che in questa paglia nova essere dovea: ché pur oggi l'hanno in questa lectiera posta —.</p>
            <p>E cum queste parole facendo sembiante de infiare nel pecto e nel corpo, e travolgendo gli occhii e gettandose in questa parte e in quella sopra el lecto, e ramaricandose come infermo tormentato, la quivi concorsa brigata pietosa divenne, credendo dicesse il vero: come era da credere, vedendo quilli acerbi e angososi gesti che faceva. E per questo chiamato presto il medico che tanto docto e savio se reputava, che venisse a farli qualche rimedio prima che 'l veneno li andasse al core, epso gli venne. E veduto il giovene cusì trangosciato, divenne pauroso de la morte; ma pur confortandolo a non aver paura, prese incontinenti due stringhe e, ligato l'una a capo de l'altra, li alazzò la cossa di sopra strettamente, acciò el veneno non ascendesse suso al principe di vitali membri. E facto questo, li pose uno bichiero in luoco de ventosa sopra la puntura, azò che tirasse el veneno a sé, dicendo:</p>
            <p>— Non timete de niente, compagnia, ch'io voglio andare a trovare certe erbe contra el tosico: le virtù de le quale me rendo certo liberarà subito el giovene del male, ancora che sia pericolosissimo —.</p>
            <p>A che respondendo la compagnia: — El se vole senza indusia andare, maestro, imperò che chi presto farà qualche rimedio a costui, come la vostra Reverenzia dice, non serà da dubitare del suo male —, el medico incontinenti se mosse cum una torchia accesa in mano, adcompagnato dal compagno de l'infermo.</p>
            <p>El quale, acompagnando el medico, diceva: — O maestro per Dio, adoperati l'ingegno e virtù vostra a questa volta, azò che questo povero giovene cusì sciaguratamente non mora: che più contento ancora chiamare ve potreti che d'altra cura facesti mai, perché come sapeti costui è gentilomo rico di robba, d'amici e de parenti, e molto caro al magnifico miser Zoanne nostro —.</p>
            <p>El medico sul tirato respondendo non dubitasse perché, trovando l'erba, presto el sanarebbe, e il compagno tuttavia respondendoli cum le magiore papolate del mondo e scopiando dentro da sé de le risa, el medico trovò l'erba che voleva (che credo fusse marobio, sì come da poi entesi) e, quella volta e pesta e factone quasi in uno momento uno buono bichiero de suco, quello cum gran festa portò a l'infermo; che tuttavia affannato mostrandose diceva:</p>
            <p>— Oimè! disgraziato me! a dire che cossì giovene debba morire! O fratelli mei, o matre mia, che nelle mie infirmitate cussì pietosa essere me solevi, almeno fusti qui: ché, se pur un poco ve vedesse, poi contento morirei. O Bentivoglio, male per me questa volta sei stato veduto! O Signor Dio, aiutame, non me abandonare a questo puncto! —</p>
            <p>E il medico alora dicendo non avesse paura perché aveva trovato optimo rimedio a la sua salute, la quale era in quello bichiero, e confortandolo a bere quel poco suco gli era dentro, ché da l'altro lato sarebbe guarito, e il giovene dimostrandose lasso e affannato e menandose la lingua per la boca cum certo girare d'occhio da uomo oppresso da dolore, dixe:</p>
            <p>— Io vorei prima far testamento e aconciare i facti de l'anima mia, maestro mio —.</p>
            <p>E dicte queste parole, chiudendo gli occhii cum grave annellare come volesse finire, dixe el medico, voltandose a la sconsolata brigata:</p>
            <p>— Gentilomini, levatelo suso dal capizale e operamo farli bere questo suco, ché non dubito, per Dio vero, come l'averà nel stomaco el fia liberato —.</p>
            <p>Costoro, come desiderosi della liberazione del giovene, presto nel lecto el levarono a sedere; e confortandolo cum pietosi preghi volesse bere quella medicina, ché poi meglio aconciarebbe i facti de l'anima sua e farebbe testamento, respose lui, dimostrando per debolezza non potere sostenere il capo e facendo sembiante de infiare, che proprio parea facesse da dovero:</p>
            <p>— Oimè, io non so se potrò! —</p>
            <p>Alora dixe el piacevole compagno pietosamente, come buon sgherro:</p>
            <p>— Deh, caro fratello, per mio amore sforzate bere questa medicina che te vole dare il medico nostro cum tanta fede e carità: ché altrimenti saresti casone della tua morte, dove consequiresti la damnazione eterna. Su, fratel mio, non perdere tempo, serra gli occhii: e se non tutta, almeno un poco ne bevi —.</p>
            <p>A queste parole il giovene, quasi come disperato, preso el bichiero in mano e postoselo a la boca, incontinenti el levò via, dicendo cum gran fatica:</p>
            <p>— Oimè, questa me fia una pena intolerabile! —</p>
            <p>E dicendoli il medico: — Bevi gagliardamente, baccalarazzo che tu sei! Tu dimostri aspecto d'uno Ectorre e temi de bere questa poca medicina —, alfin, pur confortato da tutta la brigata, sorbì tutto el suco, reservandoselo in boca e facendo vista non poterlo ingliotire. E il medico, morendo de paura nol gettasse fuori, dicea:</p>
            <p>— Su, gagliardamente! Non temere, mandalo gioso —.</p>
            <p>E cum gesti del capo e de le mane insignandoli, se acostò presso col viso del giovene; e aprendo la boca fortemente, come se lui proprio fosse quello ch'el volesse bere, per farlo gagliardo e animoso, il giovene, che pur altro non aspectava, facendo sembiante de vomitare, li gettò tutto il suco fine nel gargozzo della gola, in tanto che non andò gozzia a male; e poi presto lassatose cadere indrieto, remaricandose affannosamente, quasi che il medico non cadde del lecto in terra per l'impeto de l'amara bevanda che sorbitte. Ma poco apresso in sé retornato e non senza gran dispiacere (come pensare dovete) se volse nettandose tuttavia la boca e, sputando forte e spesso, dixe verso la brigata:</p>
            <p>— El me dispiace assai che costui non abia bevuto questo suco, perché subito sarebbe stato liberato del veneno; ma pur me conforto, perché non puote essere non ne abia bevuto qualche poco —.</p>
            <p>E decto questo, tocando il polso e la fronte a l'infermo, lo adimandava come se sentiva; e lui respondendo pian piano che se sentiva molto gravato e che non sapeva se vivo o morto fusse, el medico, tuttavia spudando per l'offensione de l'amaro suco, el confortava non avesse paura, dicendoli che bene guarirebbe e che 'l suo stare alora grave causava perché era sul tondo della luna. Or come il giovene intese de la luna, subito cum grande cautezza, dimonstrando per doglia retrarse sotto li lenzoli, se trette le brache e cum modo troppo dextro, quantunque inonesto, monstrò uno poco fuori del lecto verso la brigata le disoneste parte de drieto, che parea un fiero viso cum le gote enfiate, e come infermo dixe, premendo:</p>
            <p>— O maestro, guardate bene in la spera enea, che per l'amore de Dio non errasti in la rasone de questo tondo de luna, perché la cosa male per me andarebbe —.</p>
            <p>Il medico, vedendo l'acto e intendendo le parole, se acorse essere gabato; e per ira, coprendo la sua vergogna, sputò nel spechio culatario. Di che il giovene non poco alegrandose, dixe:</p>
            <p>— Maestro, per il buco del cuore vui saresti stato buono arciero, ché a la prima averesti saetato in carta —.</p>
            <p>E decto questo, saltò fuori del lecto ridendo smasselatamente cum tutta la brigata e dicendo: — Maestro mio, certo voi sieti un buono medico e il tempo, come multi fanno, non aveti in lo studio perso. Idio ve mantenga in longa e tranquilla vita: ché, per Dio, più nobile cura non potevi fare che questa aveti facto a la presenzia de tanti gentilomini in questo militare palazzo, che ben se può la nostra patria de tanto medico chiamare contenta —.</p>
            <p>Or venuta la matina, dubitando el medico che di lui schernevolmente non se parlasse, finxe esserli opportuno andare a Bologna, e cum queste parole se partì. E di ciò fece bene, perché la brigata liberamente tutto il giorno, e finché lì dimorarono, cum grandissimo piacere de questo accidente insieme rasonarono, maravigliandose singularmente dell'astuzia del giovene: e io sopra tutto, che tuttavia meco ne stopisco e smemoro, avendolo visto sì callidamente fingere la cosa, che non che il medico, che invero non è troppo de sutil maglia, ma averebbe Avicenna preso a quella rete, mostrando lui propriamente d'aspro dolore morire. La qual cosa poi e ogni suo piacevole accidente intendendo el magnifico miser Zoanne e non senza grandissime risa, come savio e discreto, il solacevole giovene cum agre parole de auctorità reverende non poco represe, temendo che 'l medico non se biasimasse de lui; e maximamente essendo stato quello facto in casa sua, solamente ivi a onesti piaceri e triunfi dedicata e a recevere e onorare affabilmente altrui. Ma il giovane respondendo che per Dio li perdonasse, perché tutto quello era seguito per dare a sé e alla brigata qualche piacere, rechedendolo el luogo e il tempo dove erano cum la letizia de' loro animi, e ogni omo questo confirmando: — L'è vero, l'è vero, signor cavaliero! — gridarono festevolmente: — Sega, Sega! — victorioso nome de' Bentivogli.</p>
            <p>E cum questo tornati tutti in campagna a ucellare, non senza dolce recordo della faceta novella el tempo trapassarono. Della quale alle volte ancora a Bologna, trovandose insieme, dolcemente ne favellano; e credo favellarassene sempre.</p>
            <p>Veramente, Ercule duca glorioso, el narrato accidente fu de tanto piacere e solazo alla nobilissima compagnia, quanto pochi altri fin a quella ora recitati: maximamente perché erano lì molti che ardevano sapere il nome del medico e del giovene. E per questo nominando or uno or uno altro e talvolta acostandose al segno, il discreto narratore vòlse mai per niente manifestare né confirmare alcuno; sì che ancora la tua ducal Excellenzia, signor mio caro, nol può per me sapere. Posto dunque fine al dimandare e al piacevole riso e al dolce parlare de l'audita novella, miser Bartolomeo di Banci, famiglia de sanctità illustrata per opre della diva Juliana, che fu della bancia nazione, canonico constituito nel templo di colui che per sua gloriosa intercessione, negli anni della cristiana salute quatrocento, vivente Celestino primo pontifico sancto, cum auctorità de tutta la cristiana republica fece la nostra inclita citate, secundo la teodosica scriptura, cum solemnissimo triunfo matre delli studii creare, se levò in piedi, como doctore discreto e umano che è, e dixe:</p>
            <p>— Io voglio, piacendovi, narrare alle vostre Magnificenzie una piacevole opera facta al tempo del carnesale da certi scolari verso uno avaro rectore del Studio nostro, che non meno piacevole la iudicarete, che fosse quella delli scolari che goderono el porco del medico Portantino —. E questo modo incominciò.</p>
         </div1>
         <div1 type="novella">
            <head n="Novella XLIV">NOVELLA XLIV</head>
            <argument>
               <p rend="italic">Certi scolari furano capuni; sono trovati da la famiglia del podestà; loro se defendono dicendo portare uno morto a sepellire. E poi uno di loro in luoco de asino è bastonato.</p>
            </argument>
            <p>Magnifico conte e vui generose persone, furono certi scolari bolognesi che, avendo uno suo rectore de nazione spagnolo, nominato miser Catullo, molto più avaro che a la sua condizione non conveniva, posto che a casa de altri fusse splendido e liberalissimo, non lo potevano onorare tanto a casa loro cum lauti convivii e affabile acoglienzie, né farli tanta compagnia per la terra, adciò più degno monstrasse, che una sola volta in casa sua cum lui mangiare potessono, perché sempre impedito e pieno de ponderose e grave cure se mostrava. Il che portando loro molestamente, deliberarono, essendo venuto il carnesale, darse chiara vita e buon tempo a sue spese, furandoli una caponara de grassi capuni avea in casa: che stava presso San Zorzo in Pogiale, nella casa al presente del generoso cavaliero miser Egano Lambertino. E cusì, una nocte, intrati quetamente in casa sua cum aiuto de uno suo famiglio che avea del bironzo e del compagnone, li furarono la desiderata caponara cum circa vinticinque grassi e buon capuni; e a quella posto sotto le spalle loro a modo portassono una barra, cum uno loro mantello nero la coprirono, acciò, se alcuno la vedesse, non fosseno scorti. Facto questo, se mandarono uno di loro inanti cum una lanternuza e una croce in mano, vestito de uno camice da prete. Or portando quisti tascarri la caponara nel modo sopradecto e dicendo il <foreign lang="lat">Miserere</foreign> e altri psalmi, quando furono dal trebbo della salicata de San Francesco, passato di poco la casa de l'inclito causidico bolognese ser Francesco di Ghisilieri, furono adimandati dal cavaliero del podestà, che lì cum li birri stava in posta, che cosa era quella che portavano. A cui respondendo uno de loro incontinenti: — L'è quello povero scolaro de miser Peruzo da Todi, che portamo qui a sepellire a San Francesco —, senza altro impedimento li lassò passare.</p>
            <p>E dilungati che furono de lì su per la salicata uno buono gettare de pietra, uno de quilli capuni, come vòlse la disgrazia sua, che sentiva de gallo, lo cantò fortemente. Il quale canto sentendo el cavaliero, ch'era perusino, e dubitando de quello ch'era, dixe a li birri:</p>
            <p>— Andiamo presto drieto costoro: ché, per lo culo de sancto Erculano, sono ladri da galline! —</p>
            <p>E cum queste parole correndoli drieto, li scolari, sentendo cossì e cognoscendo ch'era el cavaliero cum li birri per il percotimento de l'arme facevano, cominciarono ancora loro, più che potevano, cum li furati capuni a fugire; e tanto corseno, (quantunque non fusse troppo), che a casa del nobile omo Nicolò Zambecaro dal canto de drieto, dove aveano lassato la porta aperta, giunseno: perché era in quella compagnia miser Rizardo suo figliuolo, che pur quello anno avea preso l'abito scolastico. E in quella entrando dentro, presto chiusono la porta: ma fu sì presto che uno di loro compagni, chiamato miser Paulo da Lugo, non puoté intrare. In questo tempo giungendo lì el cavaliero cum li birri, vide miser Paulo; el quale, recognosciuto loro, subito la fece quanto più per le gambe ne poteva, e li birri tuttavia drieto gli erano a le spalle. Il che sentendo lui, giunto a una massa de pietre nel megio della via, ne prese due animosamente, perché invero era gagliardo giovene, e voltandose ne giunse cum una nel pecto a quello che gli era più propinquo, el quale per la doglia de la percossa cadde in terra. E poi seguendo il fugire, arivò nella via de Sancta Margarita, dove dimorava uno maestro Maffeo di Berto, infrangitore de fava; il quale, sentendolo lavorare, pichiò pian piano a l'usso pregandolo li aprisse presto per l'amore de Dio. Maestro Maffeo li apritte ed epso, entrato tutto affannato in casa, el pregò el volesse acceptare e ascondere, perché il cavaliero del podestà l'infugava, avendolo trovato cum certi suoi compagni che andavano a darse piacere. Né prima ebbe detto queste parole, che 'l cavaliero tutto rescaldato giunse là a l'usso e, battendo forte a quello, dixe:</p>
            <p>— Apri! apri qui presto! —</p>
            <p>Il che sentendo miser Paulo e avendo gran paura, perché se teneva presone, dixe:</p>
            <p>— Asconditeme per Dio, valente uomo, ch'io temo non essere morto —.</p>
            <p>E maestro Maffeo non sapendo dove, perché la stanza era picola e tutta da l'artificio suo occupata, respose al cavaliero: — Chi è là che batti? — e poi, voltatose al scolaro, cum sumissa voce disse: — Presto, acostative sotto l'asino da lato dentro, dove sta a menare la macina: e non abiate paura —.</p>
            <p>Il che facto miser Paulo, l'infrangitore aperse l'usso e il cavaliero, entrato dentro, dixe:</p>
            <p>— Dove è andato colui che è entrato quivi testé? —</p>
            <p>E respondendo l'infrangitore: — Non so che voi ve diciate, ché pur ora me sono levato a lavorare —, dixe el cavaliero:</p>
            <p>— Io so pur che non è uscito da questa contrata: perché, correndoli drieto, sentì' aprire uno usso che me parve el tuo —.</p>
            <p>— Abiate sentito quello vogliate — respose maestro Maffeo — che 'l mio non ho aperto se non ora io —.</p>
            <p>E decto questo, tocando l'asino cum una bona bachetata, dixe: — Arri là! — e credendo dare a l'asino, non pensando a miser Paulo, perché era ancora lui megio impaurito, li dette una bona bachettata sopra il collo. Il che sufferendo miser Paulo, pieno di paura stette cheto; e perché l'asino non fu toco, andando piano, l'infrangitore el sollicitò ad andare cum un'altra bona bachetata: e credendo pur dare a l'asino, dette al scolaro sopra l'umero sinistro una magior percossa della prima. Del che sentendo passione e dubitando ch'el non reiterasse le batteture, perché l'asino non se movea del suo pigro andare, se cavò uno aghetto da strenga col quale, pungendo quello sotto il corpo, li recordava in tal modo l'andare che satisfaceva al patrone. E in questo modo tanto stette ascoso miser Paulo acosto l'asino, che 'l cavaliero, senza cercare più oltra, partitte.</p>
            <p>Il che cognosciuto, il scolaro se levò da lato l'asino, che ancora li batea il core della paura: e chiamato l'infrangitore dixe:</p>
            <p>— Patre mio, io ho avuto paura e ambastia a uno medesimo tempo: paura, vedendome quasi nelle fauce del nimico, e ambastia perché, credendo voi dare a l'asino azò che andasse presto, davi a me in modo che me veneno più de doe volte le luzole agli occhii per doglia —.</p>
            <p>— Oimè! — dixe l'infrangitore — perdonatime, ché in prova non l'ho già facto; perché non vedendose ben lume per questa trista lucerna e per avere il capo a rispondere a li birri, li quali me avevano per vostro amore facto gran paura, me venne facto cossì: che molto me ne doglio —.</p>
            <p>— Ahi, non dicete cossì, patre mio! — respose miser Paulo — ché so bene esser stato errore e non altro. Ma io ve sono obligato perpetuamente del beneficio da voi recevuto, e forsi che una volta non ve ne serò ingrato —.</p>
            <p>E cum tal parlare se partì el cavaliero de la contrata: onde miser Paulo tolse licenzia da l'infrangitore, che era già presso giorno, e se ne andò a casa. E trovati li compagni che già aveano cotti delli capuni a disenare, gli narrò tutto quello gli era intravenuto: la qual cosa intendendo loro e considerando el periculo dove era stato, n'ebbeno grandissimo dispiacere; ma narrandoli poi ancora le fructe che ebbe da l'infrangitore in cambio de l'asino, riseno tanto che ancora quasi rideno.</p>
            <p>Facto questo, presono ordine tra loro dare desinare cum bel modo la giobia seguente (ch'era la giobia jotta) al rectore, e nel desinare cum bel modo farli intendere che a sue spese avevano goduto. E circa ciò statuito a ciò che avesseno a fare e a dire, fecerono quanto intendereti. Venuta adunque el dì de la giobia, giorno ordinato, e l'ora del desinare, menarono il rectore seco cum le magior feste e rise del mondo; e posto lui e ciascuno de loro a mensa, cominciarono a devorare; e quando miser Paulo prendeva de sopra il quadro qualche bona polpa de capone overo groppone, ponendosela in boca dicea:</p>
            <p>— Laudato sia Idio, ché queste non sono fructe de l'infrangitore —.</p>
            <p>E avendo decto questo circa tre volte non senza qualche suspecto del rectore, dixe el rectore:</p>
            <p>— Ditime, miser Paulo, per la fede, che vuol dire «fructe de l'infrangitore?» —</p>
            <p>— Deh, non ve incurate per ora saperlo, magnifico rectore — respose miser Paulo —, azò che 'l desenare ve possa far bon pro —.</p>
            <p>— Come? Io el voglio sapere a ogni modo! — dixe el rectore.</p>
            <p>— Se cossì è pur vostro pensiero de volerlo sapere, magnifico miser lo rectore, eccome prompto alla sancta obedienzia, e tanto più voluntiera quanto so che 'l mio parlare serà cum consolazione e piacere de quisti mei magiori compagni, e forsi qualche bon recordo e doctrina della vostra Magnificenzia —.</p>
            <p>E cominciato, li narrò dal principio al fine tutta la cosa. Di che ridendo fortemente li scolari cum recordare al rectore che se portasse la piacevoleza in pace, e magiormente perché era stata operata per sua moral disciplina e non per vizio de madonna gulina, ancora che molto bene unta a quel desenare se l'avesseno, né ancora per malivolenzia che loro li portasseno (perché amavano sua Magnificenzia e aveanlo in luoco de observandissimo magiore) non poterno imperò per tutto questo tanto dire, ch'ello gran molestia non ne recevesse. Onde dixe:</p>
            <p>— Certo vui me aveti facto gran violenzia: perché, quando me li avesti domandati in dono, cum assai magior cosa donati ve li averei —.</p>
            <p>A che respondendo li scolari che non per odio, per invidia né per malivolenzia facto l'aveano, ma a dimonstrazione che li scolari bolognesi cognoscevano li donatori de bon giorno e il splendore degli omini liberali e magnifici: perché, essendo lui suo magiore e capo, non menava vita onorifica come rechedea la sua dignitate e la excellenzia del bolognese Studio, e maximamente attento che li suoi precessuri in feste, triunfi, giostre e bagordi a gloria loro e della cità e a exemplo de' sucessori aveano facto ingentissime spese; ma de questo imperò non lo volevano tanto riprendere, quanto recordare che, avendo loro in ogni effecto onorato sua Magnificenzia, mai li avea una minima gratitudine usata verso loro; e cum queste parole admonendolo volesse suplire a tanto mancamento, dicendo che meglio era godere de quisti capuni che gustare le fructe de lo infrangitore, come avea fatto miser Paulo, il rectore, audendo tante e tale monizione che pur vere li parevano, non fu senza vergogna; e per questo, gettandose la cosa in berta, se sforzò stare a piacere cum li scolari. Per la qual cosa nacque poi che spesso vòlse impignare la vesta per onorare loro e altri; e di quanto durò il carnesale, fu più presto prodigo che liberale. E finché dimoroe a Bologna, come uomo di valore, de avaricia se mostrò sempre mortal nimico.</p>
            <p>La brigata, signor mio benigno e benefactore mio clemente, avendo parlato cum assai piacere sopra l'ascoltata novella e laudato molto la piacevole monizione de li scolari data al loro rectore, uno dilecto consobrino del conte, nostro citadino, nominato Jacobo di Magnani, di famiglia e di costumi claro e piacevole molto e morale non poco veramente e, perstringendo il dire, de assai laude degno, dixe:</p>
            <p>— Benché non me occorra al presente rasonare circa la materia de l'effecto abiamo audito, pur per seguitare il nostro ordine grazioso io ve voglio, quando grato ve sia, uno piacevole caso, fa poco tempo sequito nel nostro contato, narrare: del quale existimo ne prendereti piacere assai —.</p>
            <p>E in questa forma, cum onesto riso, cusì porse le sue parole.</p>
         </div1>
         <div1 type="novella">
            <head n="Novella XLV">NOVELLA XLV</head>
            <argument>
               <p rend="italic">Uno contadino piacevol de inverno fa levare la moglie che vada seco; lassala fuori de casa e lei, non potendo entrare in quella, finge impicarse per la gola. Il marito corre per aiutarla: lei entra in casa e, lui restando fuori, non gli vuole aprire se non diventa prima cicogna.</p>
            </argument>
            <p>Magnifico conte, prestantissimi gentilomini e vui bellissime e amorose donne, avendo li nostri antiqui sopra una loro possessione a le nostre tombe di Magnani uno piacevole e discreto mezadro nominato Jacomo Barisello, cornamusico, il quale era spesso invitato sonare a nozze e a le feste, accàde per el tempo de carnesale ch'avendo sonato gran parte de la nocte a casa de uno della sua villa, che avea facto bella festa, se ne venne a casa sua, ed essendo alora la neve e grandissimo freddo, quasi gelato entrò nel lecto; e acostatose a la moglie per rescaldarse, che dormiva, lei sentendolo gelato se svigliò e dixe:</p>
            <p>— Oimè! Jacomo mio, ma tu sei sì freddo! Non te acostare tanto per Dio, ché tu me dai gran noglia —.</p>
            <p>E lui, non curando le parole della moglie, per il freddo pativa tuttavia strecto se li acostava, dicendo cum voce tremula: — Abii uno poco pazienzia, ché io me moro di freddo —.</p>
            <p>Or costei, o perché era tonda e grassa come quaglia di Candia, o per passione del freddo quale suffrire non poteva, o che fosse pur cossì sua usanza, overo per disgrazia, li venne, voltando le spalle al marito, evaporato dalle parte di sotto un poco de vento: il quale sentendo Jacomo oltra modo, perché era tutto coperto sotto li lenzoli, essendo piacevolissimo uomo, ebbe quasi voglia de ridere. Ma, stando pur cheto, o fusse svigliato da qualche buffonesco parosismo, overo per corregere la moglie della sua inonestade, sentendose da troppo odore offeso sotto li lenzoli, dixe:</p>
            <p>— Margarita — che cusì avea nome —, leva suso un poco e vieni meco: ch'el m'è bisogno alquanto exonorare il ventre —.</p>
            <p>Il che dispiacendo a lei, ch'era sonolente, dixe: — Per la toa fede, Jacomo, non me dare più noglia: lassame stare —.</p>
            <p>E respondendo lui: — Leva suso presto, ché 'l bisogno me cazza —, ella alfine come discreta, intendendo pur la voluntà del marito essere cossì, se livò. E lui menandola fuori de l'usso de la casa sopra una massa di letame, che era fuori de la stalla de le pecore a lato la casa, dixe:</p>
            <p>— Margarita, quivi a tuo piacere discarica el ventre e non a lecto come hai facto —.</p>
            <p>E detto questo, lassando la moglie, se ne tornò in uno passo e salto in casa, e chiuse l'usso. Costei, vedendo l'acto e dispiacendoli, se ne venne a l'usso; e quello spignendo cum le mane per aprirlo, dixe:</p>
            <p>— Deh! Jacomo, tu sei pur sempre de un senno: tu non volevi altro che questo. Or apri l'usso, che hai facto assai: ché vidi ben che non è tempo stare più quivi, che già sono tutta gelata —.</p>
            <p>A cui Jacomo: — Fa' pur quello te ho decto, ch'io non voglio embratti li lenzoli né più me spargi sotto el naso quilli toi solemni odori —.</p>
            <p>E lei reiterando pur cum preghi li volesse aprire ed ello non volendo per ancora, come quello che prendeva piacere farla stare un poco fuori al fresco, quantunca lui non stesse al caldo, e lei cognoscendo che 'l marito stava pur suso le sue, recrescendoli el gelo ed essendo donna, secundo contadina molto trastulevole, li venne in mente sequire uno piacevole caso che intendereti. Onde essendoli a le mane venuto uno capestrello, che era atacato al muro a lato l'usso de la casa, tolse presto una scala da piroli che era lì sotto il portico, dove se andava a tore delle vinciglie per le peccore, pasto de la vernata. Dixe:</p>
            <p>— Jacomo, per mia fé, se tu non me apri, io me impicherò per la gola a questa scala cum questo capestro ch'è quivi, dandome al diavolo —.</p>
            <p>Respose il marito: — Odi, se tu te impicherai, el fia tuo damno: io poi averò robba e carne fresca —. Ed ella repregandolo li aprisse incontinenti, perché il freddo a dire il vero troppo la caciava, corse a la stalla e prese una pecora e, postasela nelle brazze, dixe: — Jacomo, apri se non vòi me impichi —.</p>
            <p>E lui dicendo non volere, lei, in questo attacato il capestro a la scala e posto il lazzo al collo a la pecora, dixe: — Jacomo, poiché te sei pur disposto non me aprire, ecco ch'io me impico —. E cum queste parole gridando ad alta voce: — O diavolo, l'anima e il corpo mio te dono in sempiterno —, avendo in brazze la legata pecora e percotendola nella scala, la lassò impicata. E poi presto acostatose col pecto e il viso a lato il muro de la casa presso l'usso, se tacque.</p>
            <p>La peccora per la doglia bellando come persona in principio fusse strangolata e facendo strepito per la passione cum li piedi nella scala, Jacomo, credendo la moglie invero impicata fusse, pieno de pietà e spavento subito l'usso aperse; e saltando fuori de casa, corse e abraciò la impicata peccora dicendo: — Margarita, anima mia, che cosa è questa? che hai tu voluto fare? —</p>
            <p>Nelle quale parole la moglie, cum gran prestezza corsa in casa, l'usso chiuse dicendo: — Jacomo, or tu starai la tua volta di fuori —.</p>
            <p>Il marito, cognosciuta l'astuzia della moglie e sentendose avere in brazze una peccora, dixe: — Margarita, l'è ben vero quello che se dice che la femina seppe un punto più che 'l diavolo: l'ingannatore è rimasto a questa volta a piè de l'ingannato. Ma sia cum Dio, la va e va: aprime pur l'usso, aciò che andiamo a lecto a fare la pace —.</p>
            <p>E lei dicendo: — Jacomo, avendomi tu fatto stare di fuori più che non averei voluto e senza veruna casone, per le sancte dei evangelie non te aprirò mai, fin a tanto non senta tu sii divenuto cicogna —, Jacomo cognoscendo che alfine, volendo entrare in casa, li bisognava battere li denti, che già se li aproximava, cominciò subito a battere le maselle l'una cum l'altra. Né prima l'ebbe fatto che la lingua fortemente se morse: ove non potendo la passione suffrire, cominciò a ramaricarse gridando: — Oh! oh! oh! — cum grande ira e rabia — io me ho morduto la lingua, che venire te possa la canina rabia! —</p>
            <p>Il che sentendo la moglie e dubitando che dal gioco non se venisse a ira, per cognoscere el marito la lingua averse morduto, subito l'usso aperse e, ridendo fortemente, corse e abraciò il marito, che le mane ancora per doglia se teneva a la boca, e dixe:</p>
            <p>— Jacomo mio, l'è stato il peccato, ché ben la mia averesti morduta: or andiamo presto a lecto —.</p>
            <p>Jacomo, vedendo ridere la moglie, gli venne voglia farli dispiacere; pur parendoli essere stato lui cason de tutto il male, se ne andò a lecto, dove fece la pace cum la moglie: la quale spesse volte, trovandose a trebbo in presenzia del marito, questo piacevole caso per trastullo narrava.</p>
            <p>L'audita novella, altissimo mio signore, dette piacere assai alla nobilissima compagnia: onde laudato convenientemente da lei el solacevole effecto della contadina donna, il conte se volse a Gregorio Roverbella, nostro optimo citadino, uomo prudente, mansueto e circunspecto molto, e delli studii de eloquenzia egregiamente imbuto, como mostrano i gran volumi delli suoi versi vulgari, li quali son stati e sono in tanto fiore, che fu volta che Alexandro Sforza, illustre imperatore de armati e optimo censore delli facundi studii, e Domenico Malatesta, moralissimo e candido principe, ne feceno tanto stima che d'altro che de quilli pareva non potessono parlare, e a la sua virtù premii constituirno, che ancora de quilli ne vive onoratamente. Dixe:</p>
            <p>— Perché non rompeti sì longo silenzio, ser Gregorio nostro, che sopra ogni altro facetissimo e morale essere solevati? —</p>
            <p>Respose lui, com'è costume de sua dolce natura, reverentemente e dixe: — Se io non ho fin qui parlato, è processo per l'infinito piacere ho avuto de li ascoltati accidenti della magnifica brigata, che me hanno occupato la lingua e 'l core de dolceza. E perché ho temuto non intravenisse a me come intravenne a uno nostro abbate, il quale, per non avere pacienzia che 'l cibo che mangiar dovea se rafreddasse, ne consequitte debita penitenzia, cusì io, vedendo le vostre Magnificenzie a prova l'una de l'altra flagrante al piacevole rasonare, ho prima voluto vedere epsa flagranzia alquanto tepidire che parlando commettere errore alcuno. Ma dipoi che voi, magnifico conte, observandissimo patron mio e singular benefactore, me invitate, cum licenzia de quisti altri mei onorevoli magiori intendereti il caso del prefato abbate. E quantunque materia forsi più morale e più degna delli mei studii e anni e delle vostre Magnificenzie da me expectavati, non è per me da farne alcuna stima: perché, rechedendo questo luoco, secundo il mio iudicio, materie dolce e facete, ho facto pensiero lassare le grave e le altiloque al scrivere della penna, la quale tuttavia in qualche laudevole fatica se sforza la nostra florida patria perpetuamente illustrare.</p>
         </div1>
         <div1 type="novella">
            <head n="Novella XLVI">NOVELLA XLVI</head>
            <argument>
               <p rend="italic">L'abbate de Sancto Proculo, mangiando cum li soi monaci lasagne, se scotta la boca: dove l'uno de l'altro se trova ingannato.</p>
            </argument>
            <p>Nel 1388, magnifico conte, spectabili gentilomini e vui vezose e belle donne, la nostra abbazia de Sancto Proculo, al presente officiata da' devotissimi religiosi negri de san Benedecto, avendo uno reverendo abbate della famiglia di Passipoveri, nobilissimo sangue in la cità nostra, nominato miser don Dionisio, cum alquanti monaci de bona fama, per una grande pestilenzia fu in quel tempo in Bologna volendo loro fare el debito suo in confessare li parochiani infermi de tal morbo e quilli di quali avevano cura, advenne, credo come el più delle volte sole, che excepto dui de loro e l'abbate tutti gli altri morirono: il nome di quali fu don Domicio e don Martino.</p>
            <p>Or advenne che, avendoli facto uno venerdì, giorno di passione, il cuoco loro un buon catino de lasagne cum buono caso gratusato a disenare, trovandose l'abbate nel refertorio a mensa cum quisti dui monaci gli erano restati, non prima li fu portato dinanti per epso coco a mensa che, dando l'odore delle lasagne sotto il naso a l'abbate, li aguzzò in tal modo lo appetito, che subito se ne pose uno bono boccone in boca. Il quale essendo caldo, perché pur alora erano state cavate del caldaio, se scottò in tal maniera che, se per vergogna non fusse stato e per non dare a li monaci male exemplo, l'averebbe gettato fuori: ma, sforzandose tenerlo, cominciò per passione a travolgere gli occhii e versare alcuna lacrimetta cum uno certo premere. La qual cosa vedendo don Domicio e credendo che l'abbate se fusse dato qualche ambastia, per recuperarlo, non avendo lì aqua fredda parata, presto (come persona provida) li gettò nel viso megio bichiero de vino bianco dolce, che gli era restato de una suppa che alora avea mangiata, dicendo:</p>
            <p>— Oimè, patre mio, che aveti voi? che doglia ve tormenta ora, che cusì piagneti? —</p>
            <p>L'abbate, smarendosi per la gettatura del vino, ingliottì el boccone e per excusarse, quantunque non gli piacesse essere avinato perché gli occhii li abrusavano, respose cum la boca pellata:</p>
            <p>— Figliuol mio, el m'è venuto or ora una tenerezza de cuore, che giamai non ebbi la magiore, essendome ramentato che, mangiando altre volte lasagne qui, le mense de questo refertorio erano tutte piene de' nostri fratelli, che testé non siamo se non tre —.</p>
            <p>A cui respondendo don Domizio, tutto intenerito, che la sua Paternità volesse avere pacienzia e confirmarse cum la divina voluntà e cum la rasone, el sensuale dolore superando, se pose anche lui in boca un grosso boccone delle lasagne, le quale scotarono lui in tal guisa che, travolgendo gli occhii per la scotatura, pianse caldamente: e per questo compreso subito l'abbate avere pianto per tal casone e non per la morte de' suoi monaci, e l'abbate avidutosene, li dixe:</p>
            <p>— Perché piangeti vui, don Domizio? —</p>
            <p>A cui epso rispose: — Patre mio, piango io ancora de quello aveti pianto vui —.</p>
            <p>E cum queste parole, cum grande ambastia, tragulzato il caldo boccone, don Martino, posto lui ancora il cochiaro nel catino, ne prese una bona menata: de la quale non essendo ancora uscito el caldo, postela in boca, se scottò disconciamente. Onde venendoli agli occhii grosse lacrime, cominciò cum la boca aperta a soffiare, come ne andasse il fiato: il che vedendo l'abbate, cum suo gran piacere dixe:</p>
            <p>— Che v'è intravenuto, don Martino, che sì soffiati?</p>
            <p>E lui gettando presto fuori el boccone, respose:</p>
            <p>— Io piango che Dio se ha tolto i buoni e lassato li cativi, poiché l'uno de l'altro siamo traditori —.</p>
            <p>E venendoli ira, dette de le mane nel catino de le lasagne sì aconciamente, che tutte nel viso de lo abbate scaturirono, e in tal modo che parea avesse empiastrato il viso de gesso. Onde postose l'abbate presto la mano per nettarse e perché ancora alquanto era scottato, don Domizio, essendo giovene e de piacevole natura, non potette per niente retenere le risa. Ma l'abbate, sentendose gli occhii inquinati e la cappa e 'l scapulario, avendo uno poco de ira, a gran fatica se puòte contenere che non facesse male a don Martino; e s'el non fusse stato el calamitoso tempo della pestilenzia, e perché il suo goloso appetito ne era stato potissima casone, l'averebbe facto per penitenzia carcerare. Ma pur reprendendolo, dixe:</p>
            <p>— Don Martino, a' religiosi non conviene scandeligiarse; la nostra professione rechede pazienzia, e l'abito umiltà: e voi aveti questa sancta virtù preterito, dove sieti degno de grave penitenzia. Ma voglio più sia la mia clemenzia che 'l vostro peccato, il quale ve perdono: ma per l'avenire guardativene —.</p>
            <p>E chiamato il cuoco che era tedesco, li comandò che li portasse de l'altre lasagne; el quale, essendo venuto de pochi giorni prima a stare cum loro, intesa la dimanda de l'abbate, dixe:</p>
            <p>— O lupi, aveti vui già divorato tutte le lasagne ch'io ve detti? che ve venga el cachesangue! — prima blastema che imparano li alamanni quando in Italia vengono.</p>
            <p>Il che l'abbate buttandose in berta e dimenticandose la scotatura e l'occorso scandolo, insieme cum li compagni cum piacere mangiarono il secundo catino de lasagne, facendose l'uno a l'altro, come castigati del primo errore, fidel credenza.</p>
            <p>El parve, signor mio dolce, che 'l narrato caso porgesse tanto piacere e dilecto alla brigata, che ogni altro fusse posto in oblio. Ma non sì presto fu finito narrare che cominciò a tonare; ed el fabro Vulcano parea che avesse piena la faretra de saette a Jove in tal modo che non se sentiva se non per quilli monti e valle fulgure e tuoni; e l'aere, de nuvoli pregna, parturì alcuni nimbi d'acqua. Onde levandose la magnifica compagnia de quel luoco, cum citissimo passo tornò a l'ospizio, non lassando imperò el principiato riso de la piacevole novella. E de ciò la brigata fu provida: ché non sì presto a coperto giunse, che spessa piogia cum molte grandine cadde. La quale restata e venuto el sequente giorno el tempo lucido e sereno, la nobilissima compagnia a l'ora consueta a quella parte andò, donde el passato giorno se partitte. E postosi sopra l'erbosa ripa del chiaro fiume de Reno, nel quale se vedevano trutte, cavedani e altri dilicatissimi pessi uscire de li loro saxosi alogiamenti e l'uno contra l'altro schirare, e da inde a poco, come se fosseno venuti a cibarse de la suavità del grazioso parlare, cum piacere sopra epsa ripa se assettarono. E l'uno invitando l'altro sequire el suave colloquio, alfine miser Bernardo Sassuno, jurisconsulto peritissimo e dal nostro excelso miser Zoanne Bentivoglio, inclito patricio e senatore, cavaliero onoratamente creato e, per sua virtù fede e opere egregie a utilità e onore della magnifica nostra republica, cum prudente consiglio nel numero senatorio posto, e al conte per vicinanza e lunga consuetudine de fraterno amore coniuncto, dixe:</p>
            <p>— Nobilissima compagnia, per sequire io ancora l'ordine cominciato, el quale me è stato ed è de suavissimo refrigerio, io voglio contare al vostro civil splendore una breve novella, de la quale senza dubio averete gran piacere: dove intenderete come uno nostro prete derise, cum uno capo de oca in luoco de reliquia, alcune nostre citadine cum molta altra rusticana gente.</p>
         </div1>
         <div1 type="novella">
            <head n="Novella XLVII">NOVELLA XLVII</head>
            <argument>
               <p rend="italic">El prete da Russi, agro bolognese, fa uno capo de oca in luoco de sancta reliquia baciare a certe citadine e ad altre rusticane gente: dove è accusato al vescovo, e poi cum idonea scusa e cum picolo dono è liberato.</p>
            </argument>
            <p>Magnifico conte, clarissimi gentilomini e voi pudiche e generose donne, el fu uno prete, poco tempo fa che moritte, chiamato dono Augustino da le Caselle, oltra modo piacevole e compagnone, come forsi alcuni de voi cognobbe. Il quale essendo rectore de la chiesia da Russi, nostro contato, accàde che, essendo lì presso la chiesia sua transferito una onorevole famiglia de nostri citadini per fugire la contagione della pestilenzia, la quale damnegiava alora alquanto la cità nostra, spesso e quasi ogni giorno egli andava per suo diporto e piacere a casa de quisti citadini, dove erano alcune bellissime e facetissime donne; e intrando in varii rasonamenti de zuochi e de piaceri cum epse, che voluntiera lo molestavano, lui li dicea che se guardasseno combattere cum preti, li quali per loro vendetta meglio che altri giuntavano el compagno. Le donne respondendo: — Sì, quelle persone che sono legiere de cervello: ma noi non giuntaresti voi, perché ve cognoscemo tristo e doloroso quanto altro che mai ordisse la natura —, epso respondea:</p>
            <p>— Questo è per vostra grazia, madonne: io direi ben gran mercé a vui, ma non bisogna; ma state pur chete, ché, se me facesti incominciare, io ve farei mangiare una oca e poi le osse per sacre reliquie adorare —.</p>
            <p>— Vui faresti papolate assai, come è vostra usanza — resposeno le donne ridendo forte —; factene pur goldere l'oca, vedereti poi come anderà el resto —.</p>
            <p>— In bona ora! — dixe dono Augustino — non più parole, e non vaglia poi a turbarse —.</p>
            <p>E così intrato poi presto in altri dulci ragionamenti, se detteno una gran pezza piacere.</p>
            <p>Ora non se smenticando dono Augustino de quello aveva a fare, amaciò una buona oca: la quale facendo aconciare cum agli, finochii, susine e altre gentile erbette ad arosto cum suco de limoni, in tal modo che ogni fastidito gusto averebbe sanato, quella cotta e in uno bello piatello di maiolica, coperta cum una candida tovaglia inoselata, posta, cum uno fiasco de buon vino bianco la portò a casa de questa civil famiglia e dixe:</p>
            <p>— Brigata, questa matina dovendo venire meco a disenare el prete Zannotto da Garnarolo, per onorarlo li avea facto arostire questa oca; e vedendo, secundo l'ordine aveano dato, passato già l'ora, me rencresceva mangiarla solo: di che sono venuto a golderla per consolazione cum voi —.</p>
            <p>E postella sopra la mensa cum il fiasco del vino, la brigata dixe:</p>
            <p>— Prete, siate il benvenuto: vui aveti facto molto bene, e tanto meglio quanto a tempo siete arivato, ché stare più non volavati —.</p>
            <p>E dato l'acqua a le mane e posto ello capo de la mensa e loro assetattose, cominciarono a mangiare l'oca. E quando la mangiavano, le donne ridendo dicevano:</p>
            <p>— Prete Augustino, el se vuole salvare le osse, acciò li faciamo reverenzia: che se serano saporite come la carne, lo faremo molto voluntieri —.</p>
            <p>A cui el prete pur piano: — Ancora non ve sete dimenticate: sempre de uno senno ve trovo. Molte cose se dicono che non se fano, e molte ancora se fano che non se dicono. Ma ché io ho audito molte volte dire e veduto ancora che delle vulpe se pigliano, attendiamo dunque a disenare in pace, perché serà molto meglio —.</p>
            <p>Ora, poi ch'ebbeno disenato e stato cusì alquanto in piacevoli parlari le donne e loro mariti, dono Augustino prese licenzia e retornò a la sua chiesia, pensando tuttavia in che modo potesse schernire le donne.</p>
            <p>Ma non passarono dieci giorni che se li apparechiò bona fortuna al suo desiderio; perché capitandoli in la villa de Russi uno fin parabolano, cercatore di grano per lo ospitale de San Buono, dono Augustino fece subito pensiero che lui il bisogno proprio sarebbe de pigliare le donne alle sue parete. E cussì chiamandolo a sé e domandatolo come avea nome e quanto era fusse nel paese, lui li rispose:</p>
            <p>— Mesere, io me chiamo Macario da Spuliti, e pur oggi sono in questa villa giunto. Perché adimandate voi questo? —</p>
            <p>Dixe dono Augustino: — Io ve ne adimando a bon fine; e bon serà per voi, se a mio senno voreti fare, perché guadagnarete più in una matina che non farete in duo mesi —.</p>
            <p>Le quale parole piacendo summamente a Macario, respose: — Io sono contento far quanto voreti, perché altro che guadagnare non cerco —.</p>
            <p>— Ben! — dixe don Augustino — l'è bisogno alogiate qui meco fine a domenica proxima, ché minor tempo essere non puote. Né voglio altro da voi se non che, quando predicarò al mio populo, confirmiate tutto quello ch'io dirò; e se adimandato fosti, faciati el simigliante —.</p>
            <p>E narratoli circa ciò quanto far voleva, rise tanto Macario che quasi non fu per scoppiare, parendoli ogni ora uno anno trovarse alla festa, sì per il piacere come ancora per il futuro guadagno, che poco essere non existimava secundo el pensiero suo.</p>
            <p>Ora aproximandose a la domenica, dono Augustino cominciò il venere a vespro e cossì seguendo tutto il sabbato che non fece mai altro che sonare a festa le campanelle della chiesia: di che maravigliandose el suo populo e domandandoli che significare voleva el festevole suono, respondeva:</p>
            <p>— Venite picoli e grandi domenica alla messa e s'el sapreti: dove l'anime vostre fiano cibate de grandissima e spirituale consolazione, se devoti sareti, per uno sanctissimo uomo in abito de religioso, che è quivi capitato, che viene della terra sancta de Hierosolima —.</p>
            <p>Or venuto la disiata domenica e la chiesia piena de omini e donne, picoli e grandi, desiderosi intendere la venuta del sancto uomo, dono Augustino decta la messa se voltò al populo e apogiosse a l'altaro; e facendose el segno de la croce, dixe:</p>
            <p>— Dilectissimi mei in Cristo, l'è stato, credo, voluntate de lo eterno Dio che uno sancto uomo sia quivi capitato, il quale per amore de Dio in nome de li poveri de miser san Buono va elemosinando. Epso, per quanto intenda da lui, mostra essere stato in la terra sancta de Hierosolima e in molte altre parte del mondo, dove ha veduto infinite reliquie sacre e fra le altre, capitando in Oga Magoga, cità maumetana dominata dal gran re Ocael, trovò in una picola chiesia, governata da uno sancto sacerdoto greco nominato Buffalos, el corpo del divoto miser san Pancracio. E per questo factose domestico cum epso sacerdote e disposato apresso lui alcuni giorni, impetrò doppo grandissimi e assidui preghi una reliquia d'esso corpo sancto, la quale fu uno pezzo de l'osso del capo dove iace l'umana memoria. Il che audendo, de divozione tutto inteneritte per amore delle vostre carità. Oh quanto siamo obligati a Dio de tanto dono, populo mio! Quale villa, quale comunanza è più de la vostra beata, poi che v'è dato tanta cosa potere vedere e adorare, mediante la quale tutte le vostre terre e vite infiniti fructi produrano, e in tal modo che mai più non provareti penuria alcuna? Adunque, amantissimi mei in Cristo, cum devozione aparechiative a prendere la perdonanza de tanta reliquia, la quale porterà ora el sancto uomo, acciò che li vostri campi siano sempre fertili e fecundi, come desiderati —.</p>
            <p>E decto questo, come era ordinato, el devoto Macario, che ben sapeva far l'arte, uscitte de casa del prete; ed entrato in chiesia da lato drieto de l'altaro cum dupieri accesi avanti, portava in mano cum grandissima reverenzia e devozione uno coffanetto, nel quale era il capo de la mangiata oca, che avea serbato el prete Augustino; el quale non più tosto vide Macario nel modo aveti inteso, che se gettò umilmente genochioni in terra gridando: — Misericordia! — e disse al suo populo che gridasse ad alta voce: Misericordia!</p>
            <p>Alle quale parole tutta quella rusticana gente, picoli e grandi, gridorono sì forte che tutto la picola chiesia feceno tremare. Di che avendo dono Augustino voglia de ridere, fu svigliato a più solacevole effecto; onde levatose in piedi e grattatose le parte posteriore, dixe:</p>
            <p>— Dilectissimi mei, gridate: Divizia, divizia! ché sempre ne avereti senza dazio e gabella —.</p>
            <p>E la brigata gridando quanto più poteva, alfine cum gram fatica e a pena se potette aquietare. Pur, postoli scilenzio, dono Augustino, cavato del coffanetto solemnissimamente el capo de oca involto in uno drappo di seta, lo discoperse alquanto, acciò la falsità cognosciuta non fusse; e dixe a la brigata, dimorante cum la boca aperta, cun le mane giunte e col capo discoperto:</p>
            <p>— Figliuoli mei amantissimi, venite col nome de Dio e de miser san Pancracio a basiare la sua sancta reliquia, e offerite quello poco potete: ché beato vui e le vostre famiglie! E voi, donne mie dilecte, guardative, se tema aveti de la morte, de non venire a basiare questa reliquia se alli vostri mariti avesti commesso fallanza —.</p>
            <p>La brigata adunque incominciando offerire, le citadine donne, non essendo senza qualche suspecto che 'l prete non le volesse ingannare, come li avea promesso, avevano quasi facto pensiero non volere andare a basiare la reliquia. Pur sapendo essere pessima cosa cadere in boca de' malvasi villani, detractori de' civili costumi, deliberarono andarli, acciò da loro non fusseno appellate cative. E cusì andando a baciare la sancta reliquia tra la rusticana multitudine, che a prova l'uno de l'altro porgeva denari, e cun colli a modo grue e cum el capo chino e la boca aperta se sforzavano basiare la falsa reliquia, il prete, dando a le civil donne col capo de l'oca più forte nella boca, dixe:</p>
            <p>— Oche là, che la carne mangiasti e di basiare il capo non pensasti! —</p>
            <p>Ora, finito el cogliere l'offerta, che fu più de diece libre de bolognini, dono Augustino cantato el <foreign lang="lat">Te Deum laudamus</foreign> e data la benedictione e l'acqua sancta, mandò la brigata cum Dio; e le civil donne inteso el suo mottevole parlare, non essendo però senza vergogna, dixeno menando il capo:</p>
            <p>— O prete pazzo, tu non hai in uno acto più che in uno altro mai riguardo a Dio né a' sancti, come colui che te sei dato al dimonio in anima e in corpo —.</p>
            <p>E cossì ridando tra loro dixeno: — Ecco, el ne ha pur gabate come ne promise fare: e pegio è ch'el ne virà mo' a beffare, né dinanti a lui vivere potremo —.</p>
            <p>E cum queste parole tornatosene a casa, non prima ebbeno desenate che dono Augustino, partita la recevuta offerta cum Macario e datoli disenare e mandatolo via, se ne andò a casa delle citadine portando seco il capo de l'oca, e dixe:</p>
            <p>— Donne mie savie e accorte, quanto me piace che siate catolice divenute, baciando questa sacra reliquia! — traendo tuttavia fuori del coffanetto il capo de l'oca involto nel drappo e mostrandoglielo cum dolce risa.</p>
            <p>Le donne non essendo senza vergogna, li venne voglia darli de' pugni: e infine facto lo averebbeno, senonché trovarono un miglior modo a fare le sue vendecte, quale fu questo: che, facendo intendere alli parochiani de dono Augustino tutto l'inganno, seppeno tanto dire e fare e persuadere che loro, avendo per male la cosa, se ne andarono a Bologna e feceno querela al vescovo, ch'era in quel tempo miser Zoanne dal Pogio, uomo sapientissimo e de singular religione e sanctimonia. Il quale mandato subito per dono Augustino, epso, cognosciuto el partito, cum uno paro de oche e circa cinque libre de varie monete, ch'era la parte sua de l'offerta, se ne venne da lui e dixe:</p>
            <p>— Momsignore patre mio, che volete da me? —</p>
            <p>El vescovo vedendolo dixe: — Io intendo che doppo la celebrazione de la tua messa, per avere migliore offerta, hai facto basiare uno capo de oca in loco de reliquia sancta, dando a intendere al tuo populo che era uno pecio d'osso del capo de sam Pancracio, che portato te avea uno zarmatore, il quale presso te cognoscerei voluntiera. Sono queste cose da fare, dono Agostino? —</p>
            <p>A cui epso: — Monsignore mio, el zarmatore è andato a fare li facti suoi, e ciò che adimandate è vero. Ma perché la vostra reverendissima Paternità intenda bene l'effecto della cosa, voglio ch'ella sapia che io l'ho facto per piacere, rechedendolo il tempo e la stasone, e per beffare certe nobile donne citadine, dandoli a intendere a uno certo piacevole proposito che uno giorno li farei mangiare una oca e poi le osse per sancte reliquie adorare; e cossì ho facto: che certamente non è stato per derisione de Dio, come v'è stato decto. Io ho portato a vostra Signoria queste due oche me sono avanzate a donare, acciò ne faciate per carità pietanza; e queste sono — votando cum queste parole la bursa — lire cinque ebbi de offerta, le quale ve dono, avisandovi che 'l mio pensiero era, se vui non mandavi già per me, volerle dispensare per l'amore de Dio, come quello che di tale oblazione me ne faceva conscienzia. Unde, monsignor mio reverendissimo, cognoscendo vui la mia piacevole natura e che prima potrei morire che mancare de quisti solazzi, pregovi abiate per recommandato il vostro devoto prete Augustino; e cum la vostra dolce clemenzia vogliati tolerare el piacevole fallo —.</p>
            <p>Il vescovo, quantunque fusse iustissimo e de grandissima integrità e innocenzia, pur nondimeno, ridendo, dixe:</p>
            <p>— Dono Augustino, io credo, per non cercare più oltra, che abii facto questa cosa più presto per piacere che per avarizia, cum la quale te sforzi ora volerme pigliare, existimando ch'io, come avaro, debba per questo tuo dono chiudere gli occhii a la penitenzia meritaresti. Queste opere de mescolare le cose terrene e derisorie cum le sacre divine non se vogliono fare; anci in summa reverenzia e devozione avere se vogliono, e lassare in cielo i sancti e li spiriti beati, acciò presso la divina excellenzia per noi siano della grazia celeste intercessori: ché altrimenti facendo cum offensione de Dio gran peccato s'aquista. Tu hai fallito e ascondere non se puote, e penitenzia grave meritaresti. Ma altra castigazione per ora dare te voglio, se non che tu degiuni a reverenzia de la sancta Trinità tre veneridì in pane e in aqua sotto pena de excommunicazione e privazione del tuo beneficio; e fin non averai fornito il digiuno, te commando non celebri messa, la quale in tuo luoco voglio faci dire a la tua chiesia per un altro sacerdote, acciò che il tuo populo non stia senza epsa. E quisti denari me hai recati voglio dare per l'amore de Dio, e le oche a li poveri carcerati, quale me rendo certo avevi portato acciò violasse la rasone: io non sono, per grazia del cielo, de quella natura che forsi me estimavi. Vanne in pace e vivi col timore de Dio per salute de la tua anima ed exemplo de li tuoi parochiani; e non voler più peccare, e a questo modo vinci la tua bestiale e non piacevole natura —.</p>
            <p>Dono Augustino, basiato la mano al vescovo e recevuta la sancta benidizione, dixe de ben fare e partisse da lui, retornando a casa non troppo consolato, perché del digiuno, a dire el vero, non era per niente amico. Il che inteso da le civil donne e da quella altra rusticana gente, li fu de tanto piacere e solazzo che ancora della memoria de quello ne godeno e triunfano.</p>
            <p>Passato le rise, quale forono assai magiore che io scrivere non saprei, e il piacevole rasonare de la jucundissima brigata per l'auscultata novella del spetato cavaliero miser Bernardo, prestantissimo duca e unico mio signore, fu concluso ch'era stato de molta laude degno la colenda memoria de questo nostro vescovo; el quale, avendo cognosciuto la natura del prete Augustino e il piacevole mottivo del suo pensiero, li avea dato conveniente penitenzia. E a queste parole posto discreto silenzio, Leonello di Cavallarini, famiglia egregia e officiosa in Modena, citade nobile de la tua ducale Altezza, persona molto costumata e di grata e laudevole conversazione, a mi per debito e per amore fine a teneri anni in la sua paterna casa non poco coniuncto e compatre del nostro magnifico conte sinceramente divenuto, dixe:</p>
            <p>— Certamente, secundo el mio parere, questo vescovo usò prudente justicia verso el fallo del prete Augustino. Né altrimenti (per quanto pesi il mio judicio) operò già un gentil signore delle nostre parte verso uno suo servo, come in breve parole ve voglio contare, quantunque forsi tal materia al proposito della narrata non quadri —.</p>
            <p>E in questo modo dixe.</p>
         </div1>
         <div1 type="novella">
            <head n="Novella XLVII">NOVELLA XLVIII</head>
            <argument>
               <p rend="italic">El signor de Carpi se fa condure una giovene amata da lui per uno suo camariero. Il quale prima del signor prende piacere cum lei, e cum sua vergogna in premio del fallo la prende contra sua voglia per moglie.</p>
            </argument>
            <p>Credo, magnifico conte, singular mio compatre, spectabili gentilomini e vui excellente donne, abiate inteso per fama che miser Alberto Pio de Sabaudia fu de Carpi signore gentile, onorato e magnifico, e forsi quanto altro de sua stirpe. Epso adunque, como è costume degli animi pelegrini, se inamorò de una bella giovene de la sua terra, nominata, se ben me ricorda, Terencina: il cui amore per sì facto modo crebbe, che l'un cum l'altro domestici diventarono. Or, sequitando come bon guiriero miser Alberto in la pratica de questo amore, accàde che, disiando lui una sera prender cum lei piacere, commise a uno suo caro camariero, nominato Gentile da Formigene, che secretamente conducesse a lui l'amata giovene. Gentile, obidendo el suo signore, subito l'andò a trovare e dixeli che volesse venire da la sua Signoria. Terencina de ciò dolendose perché li sarebbe stato caro che 'l signor l'avesse prima advisata per poterse ornare, pur sollicitata da Gentile al meglio possette se ornò. E mentre se ornava, Gentile ingegnandose de aiutarla (che già per altro tempo di lei era stato invaghito ed epsa forse de lui: né già sciocamente; perché invero era uno bello e legiadro giovene e avea del saporito), come Amor vòlse, el quale non abandona mai li soi fideli soldati, le piaghe tepidite refrescarono e per sì facto modo che, mandando fuori de li loro pecti alcuni suspiretti ardenti, parea che adimandasseno l'uno a l'altro cum gli occhii pietate al suo dolore: in maniera che, prima uscisseno de la casa, presto e senza parole retractose ambedui in uno cantuzzo de quella, preseno insieme amoroso piacere. Facto questo, andati subito dal signore, al quale parea ch'essi più assai che l'usato dimorassono, Gentile li consignò la giovene e da lui se partitte, la quale dimandata perché fosse stata tanto a venire, e lei trovando sue scuse frivole assai, fece in tal modo che 'l signore, ch'era callido molto, comprese el mancamento: perché, come dice quel vulgar poeta,</p>
            <q rend="block">
               <lg type="non-definito">
                  <l>Mal se può certo simular nel viso</l>
                  <l>el contrario de quel che 'l cor sostene.</l>
               </lg>
            </q>
            <p>Onde examinando seco el mancamento del suo camariero, el quale fidelissimo reputava, e dispiacendoli assai, deliberò in quilli primi moti, cum animo crudo, privarlo de vita; pur, come benigno signore, considerando che in la gioventù intiera prudenzia e discrezione essere non pote, e maximamente in le cose de la libidine, dov'è quasi tutto el mondo trabucato e confuso, temperò cum forte animo questo colpo de fortuna. E cusì reprendendo cum agre parole la giovene, la quale del commesso fallo adimandava mercede, mandò subito per Gentile. Il quale, persuadendose che 'l signore non sapesse la sua fraudulenzia (ché venuto, per tema di morte, non li sarebbe), se apresentò incontinenti a sua Signoria. El quale vedutolo dixe:</p>
            <p>— Gentile, io voglio seguire uno mio pensiero, che ora m'è venuto ne la mente; quale è questo: che in qualche premio de la fede me porti, voglio che prendi per toa cara moglie la bella Terencina, da me tanto cordialmente amata, come tu sai —.</p>
            <p>E cum queste parole traendose uno annello avea nella sinistra mano, dixe:</p>
            <p>— Tien qua questo annello e sposela —.</p>
            <p>Gentile, maravigliandose molto de ciò e del suo fallo temendo, dixe:</p>
            <p>— Signor mio, che vuol dire questo? Deh, per Dio, per ancora non me ligate a questo nodo, ché non me piace! —</p>
            <p>Respose el signore cum ciera alquando cruda:</p>
            <p>— O tu la sposi, overo abii la mia disgrazia —.</p>
            <p>Gentile, comprehendendo il signore dire da vero e dubitando che lui per qualche modo non avesse saputo el suo commesso fallo, maximamente che vedeva la giovene cambiata nel viso, li parve il meglio sequire la voluntà sua: e cossì, respondendo che voluntiera il suo volere farebbe, sposò Terencina. Sposata, dixe il signore verso lui:</p>
            <p>— Gentile, come tu sai, sei stato cum mi fin da picolino, e non come servitore e vasallo ma come figliuolo te ho tractato, e sempre di te me son più fidato che d'altro mio familiare, come hai potuto vedere per multi effecti: che le più care cose abia avuto te ho posto in mano, como è stato questa giovene al presente tua moglie, da mi già sopra tutte le cose del mondo amata. Ma tu indiscreto, non avendo riguardo a l'amore te portava, né al mio onore, né a la mia condizione, mandandote per lei, quale dovea essere da te per mia reverenzia cum summa fede e onestà reguardata, come villano hai prima che me voluto di lei prendere piacere. Onde, come disliale, seresti degno che verso di te cum duro supplicio incrudelisse, e di ciò farei bene; ma voglio che magior sia la mia clemenzia che 'l tuo disonesto fallo: al quale per ora non voglio dare altra penitenzia, se non che epsa sia toa moglie, cum condizione ch'io abia questa nocte iacere cum lei per coronare de quelle fronde le tue chiome, che tu le mie cum tanta villania hai coronate. E a questo modo fia pagata in qualche parte la tua fraudulenzia, la quale in verità più acerba e dura pena averebbe da me meritato —.</p>
            <p>Gentile, non essendo per l'audite parole del suo signore senza gran timore, e ancora che la sua Signoria dimonstrasse per quello non voler fare altra vendecta contra de lui, tuttavia non sapeva che se fare né che dire, e magiormente che se vedeva al parangone della giovene ed existimava che epsa ogni cosa al signor narrato avesse. Onde, acusando la sua presumptione e baldanza, se gettò genochioni in terra e dixe:</p>
            <p>— Signor mio, prego la vostra Signoria abia misericordia di me, quantunque nol meriti. Io ho fallito e negare nol voglio e nol saprei: nondimeno spero che la vostra benignità serà magiore che 'l mio peccato, e pensarà che cum grandissima difficultà se può resistere a la sensualità, e maximamente del fuoco d'amore, nel quale e più savi e più forti di me sono incespitati. Ma, come se sia, il caso è occorso, o perché fosse cossì predistinato o fusse per qualche altro mio peccato, el quale penitenzia cercava: de novo perdonanza ve chiedo, supplicando la vostra clemenzia che, poi che me perdona la vita, me voglia ancora senza altra violenza la mia donna concedere —.</p>
            <p>Il signor, posto che per l'audite parole divenisse benigno e pietoso, pur parendoli avere troppo perdonato, dixe:</p>
            <p>— Gentile, senza dire altro, se caro hai la tua vita, domatina da me te presenta —.</p>
            <p>Gentile, inteso del signore il duro commandamento, tutto mesto e doloroso se partitte de la camera e quella chiuse; e tutta quella nocte, incusando la sua misera sorte, amaramente pianse el piacere del signore cum la moglie. E il signore, coricatose cum la giovene a lecto, credo più presto per amonirla como ella nella grazia del marito conservare se dovesse che per altro, lì stette cum grande suo piacere e della giovene fine al giorno chiaro. El quale venuto, volendo mandare per Gentile, epso, che nanti che fosse el giorno como rabioso era venuto lì, giunse in camera salutando il signore; il quale, umanamente accogliendolo, dixe:</p>
            <p>— Gentile, essendo pagato parte de l'onta da te recevuta, ecco ch'io te restituisco la tua moglie bella e senza male alcuno, come da lei potrai sapere, se a me nol credi: ché forsi dubitavi trovarla morta. Io te la recomando. A la quale dono per dota trecento ducati d'oro viniziani, quali sono quisti; prendeli adunque e attendi a triunfare cum lei, de la quale so che n'averai bon godimento —.</p>
            <p>Gentile cum licenzia del signore, postose la dota in borsa, ne menò la sposa a casa e insieme cum lei quietamente visse, senza avere mai stimolo del signore. Il quale in questo accidente, presso li suoi egregii effecti, fu piacevolmente commendato: ché cum pietosa castigazione del suo indiscreto servo temperò el recevuto sdegno.</p>
            <p>La brigata, circunspecto principe, audendo el narrato caso, non fu senza gelosia che 'l signore nella vita di Terencina e di Gentile incrudelire non avesse, e specialmente le pietose donne. Ma, intendendo il piacevole fine di quella, divenendo lieta, concluse alfine lui essere stato signor gentile, umano e liberale e degno del suo cognome; e che, se pur in questa cosa se era cum qualche sensualità portato, che molto magiormente era stato el fallo de Gentile, il quale infiniti benificii avea da lui recevuti, cum ciò sia cosa che amore e maiestà compagnia non vole. E cossì l'uno e l'altro sopra tale effecto mottegiando per tentare le nobilissime donne, le quale per el dolce fine della novella non erano senza suave letizia, uno bello giovene e morigerato e a mi de affinità coniuncto, il nome del quale è Tideo Mezovillano, persona liberale e de animo degno della sua nobile nazione, dixe cum reverente maniera:</p>
            <p>— Illustre compagnia, quando ve piaza, io ve voglio brevemente una novella narrare de uno mercatante, il quale, trovandose uno mio parente in camera cum la moglie, non fu cusì pieno de gelosia e di suspecto come miser Alberto Pio —.</p>
            <p>E in questa forma dixe.</p>
         </div1>
         <div1 type="novella">
            <head n="Novella XLIX">NOVELLA XLIX</head>
            <argument>
               <p rend="italic">Fabio Mezovillano da Bologna è trovato cum la moglie de Ambrosino, mercatante milanese: de che cum laude de la donna Ambrosino resta contento e senza suspecto.</p>
            </argument>
            <p>Non sono ancora multi anni, preclaro conte, magnifici gentilomini e vui generose donne, che uno giovene mio parente nominato Fabio, figliuolo già de miser Enrico di Mezivillani cavaliero in quilli tempi, per quanto intenda, de optima estima e gran valore, se inamorò de una bella donna e giovene, nominata Lucrezia, moglie de uno mercatante milanese, uomo più presto vechio che giovene, che venne ad abitare a Bologna da Sancta Lucia, nominato Ambrosino de Bertano. De la quale doppo grandissima sollicitudine e molestia acquistando l'amorosa grazia, alle volte a piacere seco se trovava; e maximamente a' tempi che 'l marito se absentava, overo usciva per tempo de casa per sue occorrenzie (che spesso accadeva), overo se levava a scrivere le facende delle sue mercantie, che non erano poche, e specialmente al tempo del verno.</p>
            <p>Or advenne che, levandose Ambrosino una matina più per tempo che non soleva, uscì de casa ad audire messa a la chiesia de Sancta Lucia, mediante la publica via alla sua casa contigua, per porre poi certe sue robbe in ordine de mandare giuso al porto del vostro Macagnano, magnifico conte, che drizava a Vinesia. Il che cognosciuto per il mio parente, che stava in posta, subito, avendo la chiave de l'usso della casa, intrò in epsa e ascese la scala, passò in la camera dove era la moglie de Ambrosino e l'usso de quella col serrame de la chiavatura chiuse; e dispogliatosi e coricatose a lato de l'amata donna, quella al modo usato se recò in brazze, dandose seco amoroso piacere. E circa una ora in ciò dimorato, Ambrosino, tornato a casa per certa scriptura del conto della mercantia dovea mandare a Vinesia, aperse l'usso de la casa: poi, giunto a quello della camera e posto, come era uso fare, la chiave nella chiavatura per aprirlo, Fabio el sentitte; e temendo de qualche inganno, non senza timore de morte, se livò del lecto e corse nudo cum uno coltello in mano a l'usso, e giunto a quello (el quale Ambrosino aveva già aperto e già come prima entrato dentro) se glie fece incontro. Di che non essendo Ambrosino senza spavento vedendo Fabio venire verso lui nudo col coltello in mano, quasi non fu per cadere in terra: di che Fabio presto, como savio ne l'animo, consigliatosi per salute de la donna ché poco per sé del marito temeva, dixe:</p>
            <p>— Ambrosino, non abiate paura, ché oggi ve voglio dare la migliore novella avesti mai a la vostra vita. L'è molto tempo ho amato più che l'anima mia vostra moglie, e mai non ho potuto avere tanta grazia e ventura me sia potuto trovare cum lei, salvo che ora. E grande otta è che presso lei son stato e datoli grandissima bataglia e pregatola, se caro avea la mia vita e se 'l mio lungo e caldo amore meritava mercede e gratitudine alcuna, me volesse concedere la sua disiata grazia, la quale sempre me ha denegato. Ma promesse, prieghi né minace me sono valute: ché certo non è sì gagliardo castellano, in fortissima e inexpugnabile roca rinchiuso, non se fusse renduto a tanta bataglia. Di che me pare più che altro possiate vivere contento e gloriarve de avere la più savia e continente donna che mai fusse al mondo. Unde per questo grave fallo, quale ho verso vui per soperchio amore commesso, pregovi me vogliate perdonare senza avere di me giamai alcuna tema; e non volendo perdonarme, prendete questo coltello e quella punizione me date, che la mia temeraria e trabuchevole gioventù ha meritato —.</p>
            <p>Ambrosino, udendo queste parole, se refrancò; e mitigando el suo acceso sdegno, senza dire altro, se acostò al lecto de la moglie, la quale piena de paura e di vergogna, facendo sembianti de tristezza per la venuta del suo amante, li gettò le brazze al collo cum le lacrime agli occhii, dicendo:</p>
            <p>— O marito mio, dipoi te levasti, in quanto affanno e fortuna son stata! Che maladecta sia l'ora e 'l puncto che mai in questo mondo naqui! ché certo, se avesse avuto uno coltello, occisa me sarei per uscire de tanta miseria, a salute del tuo e mio onore: poiché quisti presumptuosi e ribaldi gioveni de questa terra vogliono le povere e oneste donne sforzare e la loro pudicicia rapire —.</p>
            <p>Ambrosino, al falso cordoglio de la moglie suspirando e quasi non potendo retenere ancora lui le lacrime, dixe:</p>
            <p>— O Lucrezia mia, confortate, ché io vedo bene che tu me ami: unde per la virtuosa constanzia del tuo forte animo te farò un bel vestito de verde sambucato a manegotti, frangiato di seta —.</p>
            <p>Poi voltatose a Fabio, che tuttavia se vestiva, dixe: — Giovene, non te usare a queste cose, ché sempre non trovaresti omini de la mia complexione: e va' in bona ora —.</p>
            <p>Fabio, partitose, lassò il marito e la moglie in camera: i quali ragionando de la presumptione del giovene, da loro temeraria reputata, alfin la donna, vedendo che 'l marito non cercava più oltra e che de la constanzia sua se gloriava, li recordò la promessa del vestito; il quale ebbe in brevi giorni molto più bello che non li promise, e per più ornamento li fece una manica recamare cum uno parangone solemnizato da certi ragetti de perle, che uscivano de uno sole, cum lettere greche che dicevano: «Per il sole meglio se vede». E Fabio, trovato più discreto modo che 'l primo, più volte cum Lucrezia se trovò, facendo festa del bel vestito e cantando insieme cum gran dolceza: «Per el sole meglio se vede».</p>
            <p>Sopra questo caso, signor mio benigno, assai dolce parole forono usate dalla generosa compagnia, dicendo che 'l mercatante fu de una buona mestura a non cercare più affanni. E volendo alcuni di più piacevoli de la brigata tentare le graziose donne per le infinte lacrime de la moglie del cornuto Ambrosino, epse, intendendo voltarse la vela al suo porto, per reseccare tal pensiero, cum dolce riso se volsero a Ulixe Bentivoglio, unico e caro figliuol maschio del conte, che ancora non era uscito degli anni della puerizia, fanciullo de optima indole, d'eximii costumi, de claro ingegno e, secundo la sua tenera etate, perito e prudente molto (in tanto che vivendo, per quanto se cognosca, non mostrerà in veruna parte de virtù inferiore alla excellenzia delli soi progenitori), e dixeno:</p>
            <p>— Bello figliuolo, non vòi ancora tu dire qualche cosa? —</p>
            <p>Il fanciullo, arosendo nel viso, cum debita reverenzia rispose:</p>
            <p>— Io non voglio dire cosa alcuna, per non sapere —.</p>
            <p>— Noi volemo pur tu dica — resposeno le donne. pigliandolo dolcemente per mano e aconciandoli li biondi capilli sopra el capo; e lui più che prima vergognandose né sapendo che se dire, recusava. Alfin pure inanimito da la sua magnifica e umana genetrice e da Julio Ortodoxo regiense, suo egregio preceptore, dixe:</p>
            <p>— Poiché volete ch'io dica, io dirò come el flagizioso Tereo in upupa se converse per avere troncato la lingua a quella misera Filomena sua cognata, figliuola del re Pandeon —.</p>
            <p>Resposeno le donne: — Questo non vogliamo audire, perché 'l sulmonese poeta cum flebili versi ne ha scripto a pieno —.</p>
            <p>— Or volete ch'io dica — respose el fanciullo — quella quando el lupo se obviò in una sucula pregna, adimandando a lei se epsa li voleva li suoi feti in costodia dare? —</p>
            <p>— Non, non — dixe la brigata — questa favola alli lettori del fabuloso Esopo lassiaremo —.</p>
            <p>E cusì sopra ciò un poco stato, sogiunse el fanciullo:</p>
            <p>— Ve piacerebbe udire come Malagise, fingendo essere misero peregrino, tolse il cavallo a Carolo Magno corrente drieto Rainaldo da Montealbano, che li portava via la sua corona, overo del valore de Astolfo de Inghilterra? —</p>
            <p>— Deh! non ce dire questa ancora, per Dio, perché drieto a tal fabule pare che 'l vulgo ignorante agogni —.</p>
            <p>— Ma che voleti adunque ch'io dica? — dixe el fanciullo quasi confuso — se voi me fati incominciare, io dirò quello che imparai già dalla mia nutrice —.</p>
            <p>— Sì, sì — resposeno le donne e tutta l'altra brigata ridendo — questo sopra ogni altra cosa audire vogliamo —.</p>
            <p>E il fanciullo col capo reverente e col genochio a terra, come vero nato de prestantissimi parenti, cusì incominciò.</p>
         </div1>
         <div1 type="novella">
            <head n="Novella L">NOVELLA L</head>
            <argument>
               <p rend="italic">La volpe dice al gallo facia sembiante de dormire, quando vorà le galline di vicini rubare; e il gallo è contento per salvare le sue: e poi l'uno inganna l'altro.</p>
            </argument>
            <p>Quando era sotto il governo de la mia nutrice a Crespellano, oppido della nostra iurisdictione, prestantissimo e observandissimo patre e voi generosa compagnia, essendo da lei teneramente amato e cum lusinghe nutrito, come fanno le discrete e bone nutrice, spesso me prendeva in collo cum amorevoli basi e narravame in canto come una volpe, che avea li figliuoli, deliberò venire in una villa presso Crespellano a fare preda de galline. Di che, volendo securamente andare al facto suo, li era neccessario passare da casa de una comatre de questa mia nutrice; e passandoli non poteva fare non fusse sentita, perché avea uno vigilante e gagliardo gallo, il quale, come la vedea, gridava in tal modo cum uno battere de ale, che tutto el vicinato sentiva. Per il che la volpe, non potendo guadagnare niente, come callidissimo animale, acciò li suoi vulpastrini di fame non morissono, doppo una lunga deliberazione se acordò cum questo gallo, pregandolo che facesse sembiante de dormire quando passasse da casa sua, ché lei li salvarebbe le sue galline. De che remanendo el gallo per suo manco pensiero contento, ogni volta che la volpe passava, chiudeva megio gli occhii e uno poco scossava il capo, acciò paresse dormire: e come era passata uno poco, incontinenti gli apriva, perché di lei in tutto non se fidava. Onde la volpe, da casa de li vicini andando, portava de buone galline a li figliuoli.</p>
            <p>Ora advenne che, non essendo più galline in lo vicinato, li volpastrini domandavano mangiare alla matre; e la volpe dicendo non essere più galline se non da casa del gallo, al quale avea promesso non torre de le sue, perché gli avea lassato torre quelle de li suoi vicini, respondevano loro:</p>
            <p>— Mamma, prendete il gallo, ché poi averete ancora le galline —.</p>
            <p>— Voi diceti il vero — respose la volpe —, ma el facto è a potere —.</p>
            <p>Pur alfine, consigliatasi seco, andò una matina, ch'era giorno chiaro, perché la fame delli figliuoli e di lei la caciava, verso la casa del gallo; e mostrando passare oltra, come era usata, come fu presso il gallo, che uno poco serrava gli occhii per far sembiante de dormire, dextramente li voltò la testa e preselo nel collo presso la schena: e questo facto, fugitte. Il che vedendo alcune donne de la villa, cominciarono a gridare e l'una invitando l'altra uscivano fuori de le case gridando ad alta voce:</p>
            <p>— A la volpe! alla volpe! lassa il gallo, lassa il gallo, ribalda, che l'è 'l mio! —</p>
            <p>La qual cosa udendo el gallo, dixe pian piano alla volpe:</p>
            <p>— Lassame un poco, per la toa fede, e di' a queste villanuzze che hano a fare di me, che tuo sono perché guadagnato me hai: e io tel confirmarò, e poi senza suspecto de persona me goderai —.</p>
            <p>Alora la volpe senza pensare altramente, lassato el gallo, dixe guardando verso le gridante contadine:</p>
            <p>— L'è pur mio, ladre che sete: ché io me l'ho guadagnato, come lui sa, cum gran fatica e sudore —.</p>
            <p>E il gallo, come se vide lassato, volò incontinenti sopra uno arbore lì propinquo; e la volpe, come ebbe risposto, voltatose per retorre el gallo in boca, vide lui essere volato, che se poliva le penne. Di che schernita, guardando in suso ad alto dixe:</p>
            <p>— L'è male a parlare quando altri non ha bisogno —.</p>
            <p>E il gallo rispose: — L'è ben pegio a dormire quando altri non ha somno —.</p>
            <p>E decto questo, la volpe fugì via per tema di pegio; e il gallo liberato se ne tornò a casa.</p>
            <p>Questo decto, el generoso fanciullo fece gentile reverenzia al suo patre conte e a tutta la compagnia, vendicandose per la narrata facecia dolce benivolenzia de tutta quella compagnia; la quale a laude del fanciullo cum molte parole distendendose, ne fecerono grandissima festa al patre e a la matre, pregando Dio glielo conservasse sano e lieto longo tempo.</p>
            <p>La fanciulesca facecia, inclito principe ed excelso duca mio, non passò senza dolce riso della piacevole brigata. La quale, poi ch'ebbe narrato sopra epsa alcune belle e morale sentenzie, miser Francesco de Arcigna di Bertagna, studente in lege nel nostro Studio bolognese, uomo de nazione, de aspecto e virtù nobile, e di commendazione degno assai e mio carissimo compatre, dixe:</p>
            <p>— Certo io laudo assai la sentenzia della volpe e del gallo, quando dixeno che parlare non se vorebbe quando altri non ha bisogno, né dormire quando altri non ha somno, perché rare volte fructo buono ne segue; e per questo me pare quasi in proposito dire che male è legarse in strecta amicicia quando altri non ha tempo né bisogno: ché a le volte ne segue damno e vergogna, come da me ora intendereti per uno caso che nelle mie parte de Bertagna accàde, il quale, al meglio saperò e cum quella più brevità me serà possibile, intendereti.</p>
         </div1>
         <div1 type="novella">
            <head n="Novella LI">NOVELLA LI</head>
            <argument>
               <p rend="italic">Miser Lancilotto, cavaliero bertano, mena a casa sua per domestichezza Silvano de Alexandria. Lui volendo violare la moglie, quella poi, a confusione de Silvano, moralmente è vestita megia di brocato d'oro e megia de panno rusticale.</p>
            </argument>
            <p>Benché non abia, come vorei e sarebbe el mio desiderio, la italica lingua in mia balìa, prestantissimo conte, mio clemente signore e benefactore, magnifici gentilomini e voi excellentissime e pudiche matrone, pur nondimeno per seguire questa vostra dulcissima e laudevole consuetudine, della quale ho recevuto e recevo infinito piacere, ve voglio narrare uno morale effecto, sequito nelle nostre parte di Bertagna, in reprehensione de uno vostro lombardo de Alexandria, de nobile progenie nato, ma per altro, se iustamente parlo, molto indiscreto, nominato Silvano: che son certo non ve dispiacerà avere inteso.</p>
            <p>Le vostre Magnificenzie debbono adunque sapere che, regnante Francesco primo, nostro duca di Bertagna illustre, aveva uno suo caro e dignissimo cavaliero de singulare auctorità e reverenzia, il cui nome fu miser Lancilotto da Sam Pollonier; il quale pigliando domestichezza cum questo Silvano de Alexandria, che de poco prima era gito per gentilezza in Bertagna a usare la ducal corte, ch'era in quel tempo molto magnifica e splendida, che ancora credo al presente minor non sia, miser Lancilotto el menava spesso a casa sua. E come da nui se costuma che, per umana e dolce domestichezza, ne la visitazione gli omini in boca basiano le donne, accàde che, menando miser Lancilotto spesso seco a casa Silvano, ogni volta la moglie, ch'era una delle belle donne de tutta la Bertagna, secundo el costume britano in boca basiava: in modo che, accendendose del suo amore, spesso sollicitava, cum quel più dextro modo poteva e sapeva, visitarla. Del che miser Lancilotto, ch'era uomo de perspicace ingegno, subito accortose, ancora che cognoscesse la donna sua costumata, prudente e onesta molto, pur deliberò fare de lei e de Silvano prova nel modo intenderite.</p>
            <p>Era uno giorno alla corte miser Lancilotto; dove trovandose ancora Silvano, l'uno cum l'altro al modo usato intrati in varii rasonamenti, alfine miser Lancilotto el prese a brazze ed epso menò seco a casa. E intrati in camera dove era la moglie, come furono stati uno poco, miser Lancilotto, lassato Silvano solo cum lei, dixe: — Gentilomo, testé ritorno da vui —; e cum queste parole, uscito de la camera, se ne andò quetamente sopra il cielo de la camera dove era el lecto a uno certo buco quale già avea proveduto.</p>
            <p>Or come fu partito miser Lancilotto, Silvano lieto, credendo potere adempire il suo reo intendimento, chiuse l'usso de la camera e cominciò amorosamente parlare a la donna e a baciarla e rechederla del suo amore. Ma lei, come savia e onesta, non volendo per cosa alcuna consentire, epso la prese e gettolla sopra el lecto, sforciandose cum prieghi e acti avere la grazia sua, tocandoli ora le mani, ora il candido pecto, ora l'angelico viso cum gran dolcezza e fervore: ma la donna constante il reprendeva, dicendo quisti non essere acti né meriti da gentilomo e da vero amico; e lui excusandose al meglio poteva, la pregava li volesse perdonare, perché el grande amore che alle sue bellezze portava ciò li faceva fare. E la donna stando pure alla dura, Silvano, dubitando che 'l marito non sopravenisse, cum pensiero de tornare altre volte in campo e sperando che alla secunda battaglia ogni modo aquistarebbe l'amore della donna, da lei se partitte. Partito ello, miser Lancilotto, che per il buco avea ogni cosa veduto, uscì de casa secretamente senza dire nulla a la moglie né a persona.</p>
            <p>Or advenne che, trovandose in quilli dì la duchessa nella citade de Vense, nel castello de quella fece apparichiare una magnifica e triunfal festa per celebrare le nozze de una sua generosa dama che maritava: dove tutte le nobile donne de la citade furono invitate. E dovendose lì trovare la moglie de miser Lancilotto, epso li fece fare una vesta da la cintura in suso di panno biso rusticale: la qual cosa non essendo senza gran sdegno e dispiacere della moglie, pur cognoscendo che la voluntà del marito era ch'ella la portasse, paziente rimase. Venuto il giorno de l'ordinata festa, in quella vestita de epsa vesta comparse. Del che ogni omo fortemente maravigliandose, pur il duca, ch'era omo de grande ingegno ed experienzia più che alcuno altro, se meravigliava de l'abito della donna; e tanto più quanto cognosceva miser Lancilotto, come prudente de optimo ingegno, tal fogia non avere facto a la moglie senza gran fondamento e peso de judicio. Onde, per sapere del tutto la casone, el fece a sé chiamare, che ivi nella sala presso sua Excellenzia era a parlamento cum alcuni baroni, aspectando tuttavia de l'abito de la sua donna adimandato fusse, e dixe:</p>
            <p>— Miser Lancilotto, noi vorebbeno intendere, quanto grave non ve fosse, a che effecto aveti la vostra moglie a simile fogia vestita —.</p>
            <p>A cui miser Lancilotto, che pur altro non desiderava, respose:</p>
            <p>— Signor mio, dipoi el volete sapere, io vel dirò: ho facto questo acciò che l'opere villane da le gentile siano cognosciute. Quella parte de la vesta, la quale dal megio in suso è di panno rusticale, se è delle opre villane; e l'altra, dal megio in giuso di brocato d'oro, si è delle opre nobile e gentile. E acciò che meglio vostra ducale Excellenzia el tutto intenda, ella debbe sapere che, avendo io facto onore e feste assai a questo villano e indiscreto lombardo Silvano, che è quivi — accenandolo col dito —, e menatolo a casa mia da bono amico, credendo fusse uomo discreto e generoso, epso non ha avuto vergogna in premio de tanto amore inamorarse de la mia donna, la quale spesse volte visitando, li ha dato impudichi baci e tocatoli contra suo volere lascivamente el pecto; e questo non bastando, volendo adempire la sua scelerata voglia, la vòlse come ingrato e ribaldo violare: e averebbelo facto se la constanzia de la donna non gliel'avesse proibito. Il che io, essendo ascoso secretamente in luoco che ogni cosa cum mio gran dispiacere vedeva, senza dire altro me è piaciuto per tal modo in questo luoco e in questo dì solemne e festivo la villania del traditore dimostrare, vestendo, como vedete, quelle parte cum abito villano, le quale lui come villano ha lese e adulterate, e quelle parte, che per continenzia a suo dispecto ha potuto la donna conservare, io le ho di brocato d'oro vestite, parendomi non altre vestimente che quelle alla loro pudicicia convenirse —.</p>
            <p>E detto questo, caciò cum gran furore la mano al brunito pugnale per dare nel pecto a Silvano, ma per li multi armegiatori li fu proibito. Di che essendo quasi in confusione la triunfale sala e tutto il castello, parve per il meglio, e per extinguere ogni male che avenire potesse, che Silvano, da ogni omo chiamato vile e codardo, de lì se partisse e da inde a pochi giorni abandonasse la corte e la citade e tutto el ducato, avendo contra tanto cavaliero villanamente fallito. Il che facto, il duca come savio, voltatose verso miser Lancilotto, dixe:</p>
            <p>— Caro cavaliero, noi sempre abiamo audito dire che non è cosa più perniziosa in questa vita a l'omo, che ligarse in amore de quelle persone, de le quale non se ha vera scienzia né cognizione. E perciò vui da qui inanti come del primo errore castigato, più maturamente locareti el vostro amore e seguireti el nostro britano proverbio, che dice:</p>
            <lg type="non-definito">
               <l>
                  <foreign lang="frm">Quant je ne congnoy le novel amy,</foreign>
               </l>
               <l>
                  <foreign lang="frm">souvente foys il cont amy</foreign>
               </l>
            </lg>
            <p rend="noindent">che significa in vostra lingua:</p>
            <lg type="non-definito">
               <l>Non cognoscendo ben l'amico novo,</l>
               <l>a le volte cum damno amaro el provo.</l>
            </lg>
            <p>El britano accidente, magnanimo principe, non dette tanto riso, quanto materia de morale parlare; per che, rasonando sopra li suoi termini, la egregia compagnia alfine confirmò il sentenzioso documento del savio duca cum exemplo de alcuni nostri, i quali se modo non mutano, vederò alfin de loro (che al cielo per sua pietà non piaza!) qualche futuro dispiacere, perché più in l'amicicia nova che nella vechia sperano, obliando senza rasone il commune proverbio che dice: «Chi lassa la via vechia per la nova, spesse volte ingannato se retrova».</p>
            <p>Al cui moral parlare non sì presto fu posto fine che uno nostro onorevole citadino, di robba e di presenzia richissimo, e de bellissimi e costumati figliuoli fecundo, nominato miser Antonio di Paltroni, cavaliero ducale, vicino caro del conte, cum lieta ciera e ridente boca, come sempre è de sua natura e de libero rasonare, dixe:</p>
            <p>— Poiché nui siamo intrati in parlare de amorose battaglie, le quale sempremai sopra tutte le altre me piaqueno, a mi conviene dire ed exprimere alcuni acti e parole in uno amoroso effecto intravenute, de le quale per le sancte dei evangelie ne prendereti gran piacere. E state audire, che molto ve ne priego, perché sarano tutte rose e viole —.</p>
            <p>E in questa forma graziosamente dixe.</p>
         </div1>
         <div1 type="novella">
            <head n="Novella LII">NOVELLA LII</head>
            <argument>
               <p rend="italic">Gallante, per giugnere la moglie in adulterio, se asconde sotto el lecto. Sente uno delli signori de Verona darse piacere cum lei e non ardisse mostrarse: la quale cosa mostra poi per vestire la moglie de strane veste; dove el signore se leva da l'impresa e dona una bella vesta de brocato d'oro a la donna. E Gallante resta contento.</p>
            </argument>
            <p>Non vorei però, magnifico conte, mio magiore observando, e vui degni gentilomini, che queste bellissime donne de quello che da me serà al presente exposto pigliasseno alcuno male concepto delli facti mei, el quale sempre studiai alla gloria e fama loro, come de quelle ch'io ho sempre amate e avute care come la propria mia anima: ché, parlando a nostro diporto, non è se non da prenderne riso, piacere e solazo e morale exemplo. E però, attendendo al mio parlare dico che, quando la gloriosa e dolce memoria de Borso marchese Estense, di Ferrara primo duce (che de justizia, clemenzia e liberalità in questo seculo ha cum gran dolcezza di sé lassato eterno nome) ne l'ordine equestre me ebbe ascripto, retrovandomi a Belriguardo, palazzo degno, doppo alcune feste e piacevoli rasonamenti al conspecto de sua Excellenzia da alcuni generosi gentilomini facte e recitati, intesi dire ch'el fu uno de quilli da la Scala, già signori de Verona, il quale credo fusse fratello o figlio de miser Mastino (se ben me ricordo), che prendendo amoroso piacere cum una bellissima donna nominata Elena, moglie de uno gentilomo vicentino suo cortesano, uomo de ingegno assai e piacevole molto, advenne che, ancora che lui non sapesse di certo che 'l signore prendesse piacere cum la moglie, niente di meno, avendone qualche gelosia, deliberò cum effecto chiarirsene, acciò che, giugnendo el signore in tal fallo, cum qualche morale effecto el facesse distorre da l'impresa. E circa ciò tanto dimorò vigilante, che alfin, come fortuna vòlse, se accorse che 'l signore dovea una sera venire da la moglie a prendere piacere cum lei: il che dissimulando non sapere, fece sembiante de volerse per dui giorni absentare da Verona. E da inde a poco, quando tempo li parve, ascostose (non sapendo migliore luoco) secretamente sotto il lecto nella camera dove el signore era uso andare, accàde, intendendo el signore che Gallante non era in la terra, seguendo cum la donna l'ordine dato de retrovarse cum epsa, venne a lei in camera l'ordinata sera più lieto e più animoso e più de amore infiammato fusse mai, perché erano già passati multi giorni che cum epsa non se era potuto trovare. E giunto da lei, cum benigno e amoroso saluto basiandola dolcemente, la prese in brazze e postela sopra il lecto, come quello che uno poco era sensuale e delle donne dulcissimo e sapidissimo amante, ma per altro de singular laude degno, incominciò a basiarla in fronte dicendo:</p>
            <p>— Tesoro mio caro, di chi è questa bella fronte, degna di corona e de tanta reverenzia? —</p>
            <p>E lei, che sapeva molto ben danzare al cembalo, respondeva:</p>
            <p>— L'è vostra, signor mio bello —.</p>
            <p>E poi seguendo diceva: — Di chi sono queste orechie sì gentile e pietose, che a li mei amorosi suspiri se son piegate, cor del corpo mio? —</p>
            <p>— Signor mio — respondeva lei —, elle sono della vostra Excellenzia —.</p>
            <p>E poi seguitava: — De chi sono quisti begli occhii più lucenti assai che 'l sole, che tanto de amorosa luce sfavillano, li quale m'hanno l'anima col cor legato ad amarve perpetuamente? — basiandoli tuttavia centomilia volte.</p>
            <p>— Signor mio dolce, sono vostri — respondeva lei.</p>
            <p>E poi, seguendo diceva: — De chi è questo naso perfilato e ben composto, dove se ferma per maraviglia a mirar la gente, speranza mia bella? —</p>
            <p>— L'è vostro — diceva lei —, signor mio degno —.</p>
            <p>Poi, pigliandoli cum due dita legiadramente li soi rosati labri e baciandoli, diceva:</p>
            <p>— Di chi è questa boca piena de tanta suavità, odore e dolcezza, e ornata de quisti denti de colore de perle orientale, Elena mia vaga? —</p>
            <p>E lei pur cum dolcezza diceva: — Signor mio benigno, l'è vostra —.</p>
            <p>— E mia sia! — respondeva el signore, reiterando i saporiti basi.</p>
            <p>Poi, seguendo, diceva: — Di chi è questa lingua, molto più dolce che non è el zucaro o 'l mele, che spande parole de tanta suavità che romperebbeno i duri marmi e rescaldarebbeno un cor gelato? —</p>
            <p>— Signor mio — respondeva lei —, ella è vostra e de voi per piacere sempre parla —.</p>
            <p>— Queste colorite guangie mescolate cum el lampegiante bianco, speranza mia dolce, di chi sono? — e devali tuttavia pian piano de le gotate e poi li acostava il viso.</p>
            <p>— Sono vostre — respondeva lei —, signor mio grazioso —.</p>
            <p>— E questo collo che monstra de avolio di chi è, dolce perla bella? —</p>
            <p>— Ogni cosa è di voi, signor mio bono —.</p>
            <p>Il quale per le benigne e piacevoli risposte, tuttavia de amorosa dolcezza distillandose, infinite volte la basiava e rebasiava; e poi discendendo al pecto, dicea ponendoli sopra la mano:</p>
            <p>— Questo pecto prezioso, ornato de tante gemme orientale, di chi è, bellissima giovene? —</p>
            <p>— L'è vostro, signor mio — respondeva lei.</p>
            <p>— E non de altri? — dicea el signore.</p>
            <p>— Non de altri certamente — diceva lei.</p>
            <p>— Io te ringrazio summamente, perché a mi è sopra ogni altra cosa caro. Quale tesoro de questo è di più valore, anima mia? —</p>
            <p>E decto questo, li poneva sopra il suo viso, che certo per suavità de l'animo sopra li versava alcune lacrimette. E cusì poi, a l'altre parte descendendo, pose la mano de drieto a le parte de miser lo tondo, dandoli sopra cum suo gran piacere circa tre volte (le quale, essendo carnose, brinate e fresche, facevano una certa melodia, alla quale ogni sviato e fastidito gusto revenuto sarebbe), dicendo:</p>
            <p>— De chi sono queste parte candide fresche e tonde, di chi sono, conforto de l'anima mia? —</p>
            <p>E lei mottegiando respondeva: — Sono del Gallante, signor mio saporito; non volete che mio marito abia lui ancora qualche cosa? —</p>
            <p>— Anci voglio — rispose el signore ridendo — che queste siano sue, perché me rendo certo che li debbano molto piacere —.</p>
            <p>Alora el Gallante, che sotto el lecto jaceva, avendo avuto più volte ardentissima voglia monstrarse cum dispiacere del signore e della donna, perché a dire el vero aveva avuto a molesto infinitamente audire manegiare per quel modo le carne sue, dicendo forse in suo core: — O Elena ribalda, simile carece a me non festi mai! — come existimare potete (perché non credo che al mondo sia più duro e aspro bocone, a chi ha cervello, a patire de questo), pur considerando il futuro periculo e la perpetua infamia ed exterminio suo e de casa sua, mordendose de ira e de dolore le mane, se taceva. E quivi tanto stette che 'l signore, pigliato quello piacere ch'el vòlse (io dico quello dove ogni dolcezza se rechiude), se partitte.</p>
            <p>Partito ello, il Gallante uscì de sotto el lecto; e dimonstratose a la donna quasi cum animo de uciderla, epsa, vedendolo e pallida divenuta, vòlse gridare; ma lui, cognoscendo el vantagio, dixe:</p>
            <p>— Non avere paura, Elena, perché, quantunque meritaresti la morte da me in premio del tuo fallo, quale cum mia e toa perpetua vergogna hai col signor commesso tanto ingrato a la mia fede, nondimeno te perdono, purché me promitti uno giorno servirme d'un picolo officio ch'io voglio da te —.</p>
            <p>A cui la donna cum le brazze in croce rispose: — Gallante mio, io me sono inducta a gran forza fare quello, quale cognosco che prima se vorebbe morire che farlo; ma pur cossì ha voluto la mia disgrazia: perché, essendo stimulata cum ogni ingegno, astuzia e arte e per multi modi, vie e minace da questo nostro signore, il quale sai de che natura è, a mi è convenuto abandonare il mio e tuo onore per compiacerlo, come lo sa ben Idio de' nostri cuori vero cognitore. Ma ché pregoti abbi pacienzia (tu vedi cum chi ho fallito: almeno non me sono posta cum vile persona), perdoname, ché io te ne priego cum le brazza in croce; e perché el pare che tu vogli ch'io facia certa cosa per te, eccome prompta alla vita e alla morte per farte cosa grata —.</p>
            <p>El Gallante, intendendo la scusa della moglie e cognoscendola debile e scioca, non li vòlse far altra risposta che questa, avendo già statuito in l'animo suo quello che fare volea:</p>
            <p>— Elena, benché ora in mia presenzia te monstri dolente, pur ho liquidamente compreso il mele non saperti amaro. Io te perdono ogni cosa, ma cum questa condicione: fa' che a persona, né al signore ancora mai de questo vogli parlare, se cara hai la tua vita insieme cum la mia; e per lo advenire sii savia —.</p>
            <p>A cui la donna: — Gallante, se mai più di me sentirai simil cose, senza alcuna pietà serò contenta che me uccidi: ché certo per quello ho facto me viene voglia a me istessa dare la morte —.</p>
            <p>— Basta — dixe il marito —, gli effecti seguano e non più parole! —</p>
            <p>Ora advenne che, dovendo Elena andare da lì a pochi giorni ad una festa che faceva el signore, dove tutte le donne de Verona erano invitate, il Gallante, per seguire el suo pensiero (che pur altro non desiderava) fece fare a la moglie una vesta a maniche aperte de panno biso rusticale foderata de peccora, e dal canto de drieto, quanto teneva le disoneste parte, li fece tagliare uno grande tondo, e in quello fece porre tanto brocato d'oro bellissimo e rico, che uno ochio di chiesia parea; e intorno al brocato uno breve che diceva: «Benemerito». E venuto il giorno della festa, Gallante, facto portare la vesta alla moglie, glie comandò che se la vestisse; ma lei, vedendo la vile e strana fogia, dixe:</p>
            <p>— Oimè, è questa la bella vesta che me hai facta? Per niente la voglio portare: io voglio prima che me ucidi, che facia mai tanta demenzia —.</p>
            <p>A cui Gallante: — Elena, non me rompere el capo: credeme ch'el serebbe meglio che tu non fusti mai nata, se non la porti. Tu non hai avuto riguardo alcuno a farme perpetua vergogna, e mo' restia a questa cosa essere vorai? Guarda pur che 'l diavolo non te morda: ché, se più me romperai el capo, el te venirà facto —.</p>
            <p>De che Elena el partito cognoscendo, strinxe le spalle alla voluntà del marito, el quale gliela aiutò vestire e cum epsa la mandò a la festa del signore, non potendo guardare per vergogna de tal fogia a persona in viso. Or giunta che ella fu nella triunfale sala piena de nobilissimi omini e donne, adorne tutte de pompose e riche vestimente, non prima fu veduta cum tal abito comparire che, maravigliandose forte ogni omo, detteno smisuratamente nelle risa. Il che penetrando alle orecchie del signore, ch'era lì presente, ne ebbe non poco dispiacere reputando tal zergo e abito loicale non fusse facto per derisione della sua festa, e maximamente per essere conscio del suo peccato. Ma per intendere bene che significare volesse tal fogia, fece che d'alcune donne incontinenti in una sua camera la moglie del Gallante fu conducta: a la quale essendo ancora pervenuto sua Signoria, li domandò la significazione de la strana vestimenta; la donna, per vergogna suspirando, rispose:</p>
            <p>— Signor mio, io nol so: ma cusì a mio marito è piaciuto alla voluntà del quale né saprei né posso contradire —.</p>
            <p>Il signore, subito mandato per epso, dixe: — Gallante, io credo tu sii fuori del sentimento uscito; tu sai che oggi fazo questa festa, la quale specialmente da li mei dovrebbe essere onorata, e tu l'hai derisa mandando tua moglie a simile modo vestita, che me dispiace assai: e perché l'hai facto, sapere da te el vorei —.</p>
            <p>Gallante vedendo il signore sdegnato (che pur altro non voleva) dixe:</p>
            <p>— Signor mio, se io ho vestito mia moglie a questa fogia, el m'è piaciuto fare cossì per vestire le carne mie e quelle me sono reservate a mio modo; se la vostra Signoria ha altro vedere, vesta le sue al suo modo e come li piace, ché le mie voglio vestire al mio —.</p>
            <p>El signore cognisciuto subito per tal parole che 'l Gallante avea facto questo per il dolce parlare avea avuto prendendo piacere cum la moglie, quando a le parte de drieto dette cum la mano, dicendo: — Di chi sono queste brine, anima mia? — e che lei rispose: — Sono del Gallante, signor mio — or il principe, amando la donna caldamente e non patendoli l'animo che per simile abito fusse vituperata, li donò una bella vesta di brocato d'oro: la quale vestitase, tornò alegramente nella festa. E il signore, intendendo poi in che modo il Gallante avea audito simile parlare, come savio e discreto deliberò lassare l'imprese de l'amata Elena, e cusì fece: in modo che 'l Gallante ne rimase contento assai per averse tolto la noglia de lo amoroso signore dalle spalle. E la bella vesta fu poco tempo da la donna goduta, perché tra pochi giorni passò de questa vita, e forsi per medicinale aiuto del marito, non potendo suffrire il peso della corona delle corne.</p>
            <p>Veramente, signor mio caro, el narrato caso, non meno amoroso che piacevole, fece cum grande risa resentire la brigata e specialmente le onestissime donne, che nelli visi de purpureo colore se depinsono. E circa questo caso cum alte rise e mottevole parole l'un verso l'altro solazando, uno fisico prestante e delli umani studii eruditissimo, nominato maestro Nicolao, nato de maestro Baviera Bonetto, unico Ippocrate nelli nostri tempi, omo de generosi costumi, d'ingegno excellente, d'animo grande e de vita casta e munda, e ultimamente degno figliuolo de tanto padre, dixe:</p>
            <p>— Egregia brigata, perché in campo de amorose battaglie siamo intrati, voglio, quando grato ve sia, narrare alle vostre Prestanzie uno piacevole e onesto caso pochi anni sono in la cità de Milano intravenuto, el quale me rendo certo ve serà caro avere inteso —.</p>
            <p>E in questa forma dire incominciò.</p>
         </div1>
         <div1 type="novella">
            <head n="Novella LIII">NOVELLA LIII</head>
            <argument>
               <p rend="italic">Dui nobilissimi amanti milanesi, non potendo aver grazia dalle loro dame, li poneno alle brazze chiavature tedesche. Le dame dolorose cum virtù de le sue parole e cum laude delli amanti se defendono, e monache de sancta Caterina diventano.</p>
            </argument>
            <p>Quantunque a questo luoco e tempo sia de parlare, come ad altri piace, grandissima licenzia concessa, prestantissimo conte, illustri gentilomini e vui graziose e caste donne, nondimeno judico laudatissimo sapere adesso e sempremai de qualunque materia onestamente parlare, come ha facto al presente al cavaliero Paltrone, el quale materia non poco sensuale e lasciva ha saputo cum sì discreto ordine e prudente modo exprimere, che non me posso contenere che, nanti ch'io narri la mia, non laudi tanta sua virtute. Cum la grazia de la quale dico che, trovandome l'anno passato a Roma per occorrenzie del nostro inclito Studio una cum Bartolomeo Verardo, mio intimo e caro compagno, me accàde uno giorno per certa necessità parlare cum Francesco Casati, ducale secretario, omo de acuto ingegno, de summa integrità e d'eximia prudenzia, forsi quanto altro della sua etade; el quale a certo proposito me dixe che essendo, fanno pochi anni, a Milano e avendo assidua consuetudine cum uno Hieronimo (del cui cognome per ora certo non me recorda, ma secundo intesi da lui gentilomo milanese era), epso Hieronimo se inamorò de una bella, savia e virtuosa giovene, de claro sangue discesa, nominata Isotta, per sì facto modo che, non trovando mai alcun riposo, non lassava via a tentare per avere l'amore e grazia de l'amata giovene: onde, doppo strecte pratiche e caldi suspiri, una nocte giunse a parlare cum lei a una finestra de ferro gaibata, alta da terra circa diece brazza. Nel quale colloquio egli, che tutto d'amore ardea, seppe in tal modo dire, piangere e suspirare che la giovene, che prima nel suo freddo pecto amorosa fiamma non avea sentita, rescaldata alquanto de l'amore del giovene, dixe:</p>
            <p>— Hieronimo, quando me vogli promettere cum fede de bon gentilomo salvare el mio onore, el quale ho molto più caro che la propria vita, te farò spesso grazia de trovarte meco al jucundo parlare in questo luoco —.</p>
            <p>Il che Hieronimo, che pur altro non desiderava, promettendoli servare cum iurata fede, come è costume di fervidi amanti, i quali per conseguire el fructo de' loro amori farebbeno la carta del cielo, se fosse in loro bailìa, advenne che, seguendo lui quanto più poteva el parlare cum Isotta al consueto luoco, li fu necessario per cauzione della sua vita, la quale non stava in quel luoco senza gran periculo, menare seco Francesco Casati. Al quale doppo alcuni giorni rencrescendo tanta vigilia, per consiglio de Hieronimo e per consentimento della bella Isotta, a la quale non era manco bisogno de fida compagnia al longo andare de la casa che fosse a Hieronimo, se inamorò in una sorella de Isotta non manco bella e gentile de lei, nominata Cornelia, cum tanto ardore che, quella ora che non la vedeva o de lei non parlava o pensava, parea che morisse: e Cornelia similmente per instigazione de Isotta, a cui fu poca fatica far tal sensarìa, non manco de lui se accese.</p>
            <p>Or seguendo li dui amanti avidamente l'amorosa impresa e mostrandoli cum efficaci signi li affanni e passione per loro portavano, alfine promettendoli le giovene de sera in sera aprirli uno certo usso della casa non molto distante dalla finestra, acciò potesseno essere insieme senza impedimento, pure nol facevano, o fusse per vergogna o per tema de parenti o per zelo del suo onore, overo fusse più presto, come loro credevano, per strazii e stenti de' loro amanti. Il che cognosciuto per Francesco e Hieronimo, deliberarono per uscire di pena e pratica e per vendicare tale iniuria, che non li parea poca, trovare modo e via che le giovene, volesseno o non, contentasseno el loro disio. E sopra ciò pensato alcuni giorni e masticata e ruminata cum bon judicio la cosa, preseno partito far fare doe chiavature tedesche, a effecto de usar quelle nel modo intendereti. E quelle secundo el suo pensiero avuto, una nocte trovandose cum le giovene al modo usato e parlando seco cum gran solazzo e piacere, le pregavano cum ardenti preghi li volesseno servare la data fede de aprirli l'usso; e cum queste parole prendendoli le bianche mano e quelle alle volte basiando, ambedui in uno medesimo tempo, come ordinato aveano, cum cauto e dextro modo gliele poseno alle brazze. La qual cosa vedendo le giovene, né intendendo altramente in quel principio la cosa, cominciarono a ridere: ma volendole poi levare via, non poterono, e cognosciuto l'inganno semivive remaseno. De che essendo li amanti in grandissimo piacere, dixeno:</p>
            <p>— Noi soglieremo alora tal nodo dalle mane vostre, che voi adempireti el nostro desiderio, poi che sì longo tempo cum tanto nostro affanno e pena ce aveti menato in triunfo —.</p>
            <p>E cum queste parole discesi dalla finestra in terra, lì propinquo secretamente se poseno per vedere e auscultare el fin della cosa. E le giovene, poi che cognobbeno ogni loro arte e ingegno lavorare invano a sciogliere el groppo troppo fermo e forte, triste e dolorose più che mai fosseno alla sua vita, incominciarono a dire:</p>
            <p>— O misere, o sciagurate, dove semo conducte! Male per noi avemo cognosciuto Amore! Che maladecta sia l'ora e 'l puncto che videmo quisti iniqui e pessimi amanti! Lasso noi, che dirà la nostra matre e 'l patre e li nostri barbani quando ce vederano alle brazze queste diavolarie? Meglio sarei certamente che mai non fussemo nate! —</p>
            <p>E facendose cum queste parole mo' l'una mo' l'altra alla finestra per implorare aiuto e misericordia dalli amanti, li chiamavano cum sordo grido e offerivanli il core e la vita. Ma loro pur cheti, pigliando non poco piacere de tali lamenti e suspiri, restauravano cum sua gran dolcezza parte delle passate angossie. Ed epse, non sentendoli, cominciavano el più duro e pietoso pianto del mondo, e dicevano:</p>
            <p>— Ahi, misere nui e in mala ora al mondo nate! Sia maladecto el giorno che apparseno agli occhii nostri quisti ingrati amanti, che ce hanno per sì facto modo ingannate e tradite! Lasso dolente noi! perché pigliassemo mai piacere delle loro false parole? Fosse piaciuto a Dio che più presto ce avesseno occise, se vendecta pur de nui far volevano, nanti che averce a tanta calamità conducte! —</p>
            <p>E cum queste parole tornando alla finestra, cum summissa e flebile voce dicevano:</p>
            <p>— O Hieronimo, o Francesco, per l'amore de Dio non vogliate vedere la nostra vituperazione! Venite a levarce de tanta noglia, venite e più non tardati, ché già la nocte passa! Non la vedeti vui? —</p>
            <p>E non li sentendo, retornavano a dolerse; e consigliandose tra loro se li dovevano aprire o non, e bilanzando el bene e il male che de l'uno e l'altro effecto seguire poteva, alfine cum cor contrito e umiliato dixeno:</p>
            <p>— O Dio, de la cui benignità tutto el mondo è pieno, non guardare a questa volta a' nostri peccati, provìdi al nostro bisogno, che sai che è grandissimo, abii de nui pietade: ché se de questa rigida fortuna ce camparai, alla tua Deità la nostra pudicicia dedicaremo. O sancta Caterina, de Cristo unica sposa, advocata delle vergene polcelle, aiutace questa volta, intercedi grazia per noi apresso il tuo dolce sposo, ch'el bisogna; drizzane, ch'è tempo, nella via della nostra salute e non ce abandonare —.</p>
            <p>E in queste orazione cum gran fervore dimorando, o fosseno inspirate da Dio (che credo che cossì fosse) o fusse pure altramente, deliberarono aprire l'usso alli nascosti amanti, sperando in Dio e in la vergene Caterina, per la promissione li aveano facto, che le defenderebbeno dalle loro insidie. E cum questo pensiero retornate alla finestra, non restavano chiamare Hieronimo e Francesco, dicendoli e pregandoli che andasseno a l'usso ordinato, ché li aprirebbeno voluntieri e recomandandoli cum le lacrime agli occhii e cum le brazze in croce el loro onore. Li amanti, che cum gran piacere avevano audito li cordogli, li pianti e suspiri delle giovene, e alfine a quelli pietosi divenuti, cum lieto viso dixeno:</p>
            <p>— Ditene, per la fede vostra: seti vui ancora sacie delli nostri guai e stenti tanto tempo per voi sostenuti? Seti voi ancora disposte ad aprirce l'usso, ladre crudele? —</p>
            <p>— Sì, siamo — resposeno loro —, venite pure in casa —.</p>
            <p>E cussì intrati in epsa, subito cum dulci e amorosi basi se recorrono le amante in brazze cum pensiero cogliere el fructo de le loro fatiche. Ma epse, avendo già cum alto animo calcato ogni umana fragilità, in questo modo dixeno:</p>
            <p>— Se avessemo existimato, carissimi amanti, che 'l fine de' nostri amori sì vile e tristo effetto producto avesse, non volemo dire ce fussemo potute indure ad amarve, ma prima cum le proprie mano ce averebbeno tolto la vita. Ma poiché cossì è piaciuto e piace al cielo, umilmente ve pregamo e cum le brazze in croce supplichemo che, non degenerando dalla nobiltà del vostro sangue e da la fama del vostro virtuoso nome, vogliate avere per recomandata la nostra castità e acceptarne in luoco de pure e munde sorelle. La quale castità avemo in tanto periculo de fortuna dedicata a Dio perpetuamente, e cossì fare a ogni modo volemo: ché a gentilomini come voi non conviene né sta bene usare alcuno inganno o tradimento, ma opre virtuose e de laude degne —.</p>
            <p>E circa ciò seppeno in tal modo dire, pregare e persuadere, che li amanti, o fusseno da naturale virtù aiutati o fusse pur cossì (come più presto è da credere) voluntà de Dio, extinxeno cum forte animo l'impeto e il vapore de tanta voglia. E cossì levate via subitamente le chiavature dalle brazze alle giovene, a quelle cum core sincero uno baso in megio el fronte, per ultima pace de' loro amori, donarono. E questo facto, senza altro dire, pieni di stupore e meraviglia da loro se partirono, non potendose saziare redire insieme le savie e meliflue parole de Isotta e de Cornelia. Le quale tra pochi giorni, per potere più securamente la obligata loro castità conservare, cum lacrime delli sconsolati parenti se fecerono monache de sancta Caterina, facendo pingere nella sua chiesia a Milano, come ancora se può vedere, doe belle figure de damiselle cum le chiavature alle mano, genuflexe denanti alla imagine della diva Caterina. Il che persentendo li generosi amanti, extincto l'antiquo ardore, se detteno a fama e gloria immortale, de la quale ne vive sì splendido Francesco Casati, che l'Excellenzia del suo alto signore e la sua inclita patria ne stanno cum onore e grazia.</p>
            <p>Non cum riso, ma cum dolce pietate, illustrissimo principe ed excellentissimo mio signore, fu auscultata dalla generosa compagnia la narrata novella. E sopra epsa essendo per la brigata molte degne cose adducte e disputate, fu affirmato essere stato molto magiore la virtù della temperanzia delli focosi amanti, che la prudenzia de Isotta e de Cornelia in quello extremo effecto usata per loro in defensione della loro castitate, advegna imperò che alla pietate eterna ogni cosa retribuire se debba, cum ciò sia cosa che 'l loro onore in tanto periculo poseno che, se non li fusse aspirato el divino aiuto e consiglio, ogni modo trabucate sarebbeno; e cossì fu poi ancora concluso che 'l costume delle discrete e savie pulcelle è de stare sorde, mute e aliene dalli parlamenti degli omini. E ciò confirmato da ciascuno e specialmente dalle prestantissime donne, uno gentilissimo e valoroso cavaliero, e in arme quanto altro della sua etate strenuo, nominato miser Gasparo, figliuolo del vero marte Roberto Sanseverino, de Caiacia magnanimo conte, dixe:</p>
            <p>— L'amoroso accidente, narrato cum tanta facundia da questo nobile ed egregio fisico, che produsse fructo sapido e catolico, me chiama a dirne uno d'altra natura. E perché questo è giorno dedicato al bellicoso Marte, in cui me pasco e vivo, narrarò una novella alle vostre Magnificenzie, da la quale epso e Cupido averano cum voi piacere e dilecto: e però non ve rencresca l'ascoltare —.</p>
            <p>E voltatose prima alle generose donne, cossì dixe.</p>
         </div1>
         <div1 type="novella">
            <head n="Novella LIV">NOVELLA LIV</head>
            <argument>
               <p rend="italic">Dui cavalieri romani combatteno una donna per averla per moglie: tutti dui restano invicti; e poi da la donna gli è imposto che chi de loro magiore liberalità cum segno de amore verso lei userà, quello serà el suo marito. E mentre se disputa la grandezza della liberalità, la donna more cum gran dolore de' cavalieri; e loro poi pigliano per moglie due figliuole del conte de Caiacia.</p>
            </argument>
            <p>Bellissime donne, generoso conte e voi spectabili gentilomini, furono, non è ancora molto tempo, come forsi aveti inteso, dui nobilissimi cavalieri de li principi romani discesi, l'uno chiamato Publio Ursino, l'altro Gneo Colomnese, strenui e valorosi ne l'arme, e baroni e soldati de Andreasio, re de Neapoli e di Sicilia. I quali, essendo alogiati in quello de Caiacia, nostro antiquo patrimonio, al tempo di Hermes vechio, conte di Caiacia, barone degno quanto altro a quilli tempi sotto la italica corona se trovasse, se inamorarono de una bellissima, costumata e molto onesta donna de nostra prole e forsi quanto altra che alora nel regno de Neapoli se trovasse, nominata Diamante, cum tanto ardore che averiano posto el corpo e la vita a mille strazii e a mille morte per possedere l'amore de tanta donna cum legitimo nodo. E lei ancora di loro se accese per sì facto modo, che altro non desiderava se non d'avere o l'uno o l'altro per marito, essendo ambedui da lei equalmente amati, cum ciò sia che epsi, secundo le loro facultà e virtù, operavano ogni gentile e degno effecto a fine de pigare la donna al volere di suoi pensieri. Durato dunque questo amore alcuni anni, non era senza sollicitudine della mente de la donna, perché invero non sapeva quale de loro dui se dovesse pigliare per marito: e se possibile glie fusse stato, averebbe facto de ambedui una massa de carne e cum quella poi se sarebbe copulata, cognoscendoli equali de nobilità, di bellezze, de virtù e costumi; ma, non potendo farlo, deliberò un giorno cavare sé e loro de tanti affanni e tormenti. E cum questo pensiero, facto a sé chiamare li cavalieri, dixe a loro in questa forma:</p>
            <p>— Gentili cavalieri, sono molti anni, come sapeti, ch'io sono da vui amata a effecto, como io credo, d'averme per moglie e compagna. Possibile non è che l'uno e l'altro me possiate avere, proibendolo la divina constituzione: ché certo, quando non fusse cossì, ambedui per il vostro valore e per essere da me senza comperazione equalmente amati, ve prenderei. Ma questo essere non potendo, ho facto pensiero, quando pur siati disposto de ligarve meco matrimonialmente, che quello de voi ch'aquisterà l'altro per opera d'arme, quello abia a essere el mio marito e signore, advegna imperò che col core tristo e doglioso ve pona a sì crudo partito; perché quale di voi perirà nella battaglia, non serà senza eterno mio dolore e passione. Ma essendome io deliberata che, come vui non voleti altra che me per moglie, cossì non volere se non uno de voi per marito, non me piacendo per modo alcuno essere monaca, sono sforzata porvi a tal partito; sì che a vostro piacere infra termine de quaranta giorni siate sopra li vostri cavalli armati, perché quello che di vui serà vincitore quello pigliarò per marito e signore —.</p>
            <p>Li cavalieri, contenti più che mai fosseno al tempo de sua vita del partito de l'amata donna, se partirono da lei, ciascuno cum ferma speranza d'essere della guerra vincitore. E per comparire a l'amorosa battaglia più che potevano cum gran gloria, triunfo e pompa, ambedui de magnifice foge e de legiadri ornamenti al tempo debito in campo se trovarono: el quale campo dal conte Hermes sopra la piaza de Caiacia glie fu concesso. Ed essendo già sparsa la fama de la futura battaglia per tutte le terre circunstante e ancora per longiqui provinzie e remoti luochi, traxe numerosa gente a Caiacia a vederla; onde per commandamento del conte Hermes fo facto uno steccato intorno la piazza, adorno de palchi, acciò la concorsa brigata e tutto el populo potesse vedere senza impedimento a li amorusi cavalieri. Li quali da ogni canto del steccato presso l'entrata aveano facto, per loro disposamento e de' suoi servitori, drizare uno magnifico e rico padiglione cum richissime divise e insegne.</p>
            <p>Venuto il giorno a l'amorosa battaglia constituito, tutti li palchi se empirono de gente della terra e peregrina, aspectante cum gran disio li amorusi guirieri, li quali nel steccato in questo modo gloriosamente entrarono. Prima entrò miser Publio, cavaliero Ursino, per una porta facta verso l'oriente, la secunda ora del giorno, cum dui trombetti avanti cum penoni di seta verde, nei quali era uno falcon pelegrino che per amore se spennava; drieto ai quali era portato uno spiegato e gran vexillo di seta verde, nel cui megio era affigurato Cupido, che nella man dextra avea l'arco e le saette e nella sinistra una florida palma. E poi li seguiva a cavallo dodeci pagi, pur de verde vestiti, che in capo aveano girlande de viole, de rose e d'altri fiori, sopra selle de alexandrino veluto, ornate intorno de richi e belli lavori d'oro e de seta; poi dui altri trombetti li seguiva, drieto a' quali erano dodeci gioveni vestiti di seta verde sopra bellissimi cavagli coperti de la medesima seta, nelle quale coperte erano recamate saette d'oro cum ragi de perle, e in mano portavano ferrate lance pincte a verde cum uno verde pennoncello in cima, nel quale era un sole d'oro depincto e in capo aveano capelletti de burnito azaio. Poi sequiva a paro a paro tri cantori, vestiti a certa gallica fogia molto legiadra, che questa cantilena dolcemente cantavano:</p>
            <lg type="non-definito">
               <l>Amor, concedi a me la bella donna,</l>
               <l>se vòi ch'io viva in questa ardente fiamma,</l>
               <l>ché a te fia summo onor darme victoria</l>
               <l>per questa gloriosa e nobil dama.</l>
            </lg>
            <p>Drieto quisti cantori sequivano tre gentilissimi pagi di seta verde vestiti, che nella manica sinistra avevano uno orso de grosse e candide perle: uno di quali portava el lucentissimo scudo dove era effincto uno sole ornato de oro e de gemme margarite; l'altro l'elmo, sopra el quale per insegna era uno feroce orso, che nelle artiglie teneva uno fulvido diamante, el terzo e ultimo una grossa lanza pincta a verde cum ragi solari e stelle d'oro. Doppo quisti pagi veniva Publio, cavaliero Ursino, sopra uno spumante cavallo morello molto bello e gagliardo, nominato Drago, ch'avea sopra una coperta de richissimo brocato d'oro verde foderata de candidissimi ermilini, vestito de forte e lucentissime arme, e sopra quelle una giornea de drappo verde tempestata de rubini e diamanti in puncta, ch'era cosa molto pelegrina e magnifica a vedere; e nella testiera del cavallo era uno orso de perle orientale. E intorno a sé avea venti peduni in cipone de veluto verde, calciati a la divisa orsina, che nel pecto portavano uno orso pur de grosse perle e in capo zùcoli di ferro molto lucidi, cum una palma denanti sopra el fronte e nelle dextre mane aveano amorosi dardi penati d'oro; alfine poi, drieto a tutti quanti, certi cavalieri portanti varie generazione d'arme da combattere. E girato ch'ebbe cum questa pompa intorno al steccato, entrò dentro dal suo padiglione: dove non fu prima, ch'el giunse, per la porta posta verso dove el sole s'asconde, miser Gneo cavaliero Colomnese, nel modo proprio intendereti.</p>
            <p>Prima mandò inanti quindece còpie de gioveni vestiti de gonolini bianchi frapati a fogia catellana cum girlande de mirto sopra le loro chiome e calciati de panno bianco, e nella calza sinistra aveano recamato uno diamante de smiraldi, sonando cum grande armonia zuffoli, staffe, tamburini e danzando cum dextri acti e salti, che l'un piede l'altro non variava; poi dui sonanti trombetti cum penoni bianchi recamati a diamanti e drieto gli era portato uno vexillo de candida seta, nel quale era figurato cum rico lavoro uno unicorno che iaceva in amorose fiamme, ferrito da una saetta e legato a una colomna cum catena de diamanti. E doppo quello seguitavano dieci pagi, tutti de dalmaschino bianco vestiti, sopra legiadri e candidi cavagli forniti de argentini sonagli e di selle de drappo bianco lavorate a oro e argento, sbragliendo e rodendo li spumanti freni, che parea quasi volesseno dire: «Amore, Amore!». E ciascuno delli pagi avea avolto intorno le loro auree chiome certi bolognesi veli, tempestati de aurati tremolanti, che pendevano fin sopra la groppa de li cavagli, che come ragetti di sole resplendevano; e in mano aveano saette, nelle quale era uno core umano ferrito. Poi dui piffari e quatro trombetti, che sonavano trombe ornate de candidi penoni, nelli quali era uno core cinto de diamante e passato per megio da una acuta saetta; poi da tri altri pagi vestiti a simile fogia gli era portato l'elmo, sopra el quale era una colomna de finissimo cristallo, che sosteneva uno diamante, e uno scudo lucentissimo, nel quale era effincto uno rico diamante d'oro, e nel megio del diamante uno core ferrito da saetta, che d'amoroso sangue bagnava tutto el scudo, e la nervosa lanza tutta pincta a bianco cum diamanti de fin oro. Poi epso Gneo Colomnese, come uno Scipio e un Cesare triunfante, sopra uno leardo cavallo sfogiato cum capo serpentino e occhio fiero, chiamato Superbo, paramentato de sopravesta di seta candida tutta recamata a oro e argento a cuori passati da saetta cum diamanti intorno (a onore del generoso nome della bella donna), che in capo portava una penna bianca e in fronte una colomna de grossissime perle. E il cavaliero sopra l'arme avea una zornea di dalmaschino bianco, ne la quale era recamata dal canto de drieto e denanti uno diamante, e dentro a quello uno core umano ferrito: e a piedi entorno al superbo cavallo sedeci legiadri pedoni calciati a la colomnese divisa a bianco vestiti cum lanze bianche in mano, li quali per amore de l'amata donna gridavano ad alta voce: — Diamante, Diamante! — che certo più liete gride credo non se udissero mai. Alfine seguivano alquanti cavalieri armati de nitide arme cum li cavalli bardati de fronde de lauro e d'oliva, nelle quale erano certe foglie d'oro inserte, che era una grande legiadria a vedere; e in mano lance bianche aveano a diamanti d'oro depincte, e coronati de fronde de querco.</p>
            <p>Or girato che ebbe el cavaliero Colomnese cum la sua compagnia el steccato, entrò nel suo padiglione e ivi, come l'Orsino, dispogliarono se stessi e li loro cavalli delle riche e liete sopraveste, e sé e quilli di seta nera revestirono. E alaciatosi li elmi in testa e prese in mano le grosse lance e apparichiato ciascuno dal suo canto le opportune arme da ferrire, fuori de li padiglioni uscirono, acompagnati da funebre suono de le trombe, vestite de lugubri penoni a dimonstrazione che andavano a l'amorosa morte: dove li sensi de la gente de pietà tremavano. E fermatosi sopra li forti arzoni, fu comandato a ciascuno che dovesse el steccato vacuare, excepto li pedoni, che restarono a la guardia de li padiglioni, a li quali fu comandato sotto pena de cruda morte che senza licenzia del conte Hermes se dovesseno movere giamai. Or chiuse le porte del steccato e li cavalieri facto sotto gli elmi li divoti prieghi a Citerea e a Marte che li concedesseno victoria de l'amorosa battaglia, essendo invitati cum animoso segno da una squillente campana, poste le lance in resta, ferirono cum li aurati speroni li potenti cavagli e nel mezo del campo come strenui guirieri nelli loro scudi quelle spezzarono cum tal forza che, li azarini scudi volando, li tronconi fin al cielo se passarono. E li cavagli a testa per testa se urtarono cum tal forza e furore che, creppando sotto li cavalieri, nel campo subito restarono morti; e li cavalieri, per la recevuta percossa exanimati, càdeno fuori de li forti arzoni: onde li numerosi astanti, credendo fusseno morti, piangevano sì rigido e acerbo caso, e specialmente la bella donna, la quale non restava maladire se stessa e la fortuna che a simile puncto l'avea conducta. E cussì stando alquanto e volendo la brigata entrare dentro dal steccato per cavare del campo li reversati cavalieri, epsi, reavuti li smariti spirti e repigliate le perdute force, in piedi se levarono. La quale cosa la gente vedendo, divenne oltra modo consolata; e li cavalieri, vedendo li cavalli morti, caciarono mane a le tagliante spade e incominciaronsi a ferire, ingegnandose l'un l'altro superare: ma ciò niente valeva per la difesa de le forte arme, dove le spade spezarono. Di che adoperate altre maniera d'arme e prese de concordia in mano le tagliante ronche, incominciarono e per traverso e per dritto, e cum taglio e cum puncta, crudelmente e cum grandissimo animo a ferirse: né se vedeva altro che li pezzi delle finissime arme cum ardente faville, insieme cum le amorose insegne, a terra cadere. E vedendo non potere l'un l'altro cum l'arme in mano superare, gettarono in terra le ronche e, abraciatosi stretti cum ogni forza, dextrezza, industria e astuzia che sapevano e potevano, se sforzavano gettare a terra, in modo che, remanendo ambedui lassi e stanchi, era necessario per la durata fatica se reposasseno. E poi ch'erano alquanto posati e repigliato un poco el naturale vigore, recominciavano abraciarsi, ma ogni cosa era invano, perché, quanto più se afaticavano, tanto l'uno poteva manco vincere l'altro, perché le loro force erano pare. E in questa faticosa guerra più de due ore essendo dimorati, parve al conte Hermes de poner fine a tanta fatica; onde voltatose alla bella e vaga donna, cum dolce e lieta faza dixe:</p>
            <p>— Diamante mia cara, vivi secura e certa che quisti cavalieri prima de fatica e d'affanni morirebbeno, che mai uno de l'altro remanesse vincitore: che cossì le fiamme del tuo amore li comanda. E però da partito sì duro omai li licenzia e ad altro più piacevole li poni —.</p>
            <p>La donna, parendoli savio el consiglio del conte, come quella che altro non desiava, respose piacerli quello summamente; di che el conte Hermes gettata nel steccato uno ramo d'oliva in segno di pace, fu sonato incontinenti la tromba e comandato a li cavalieri che ponessono fine alla dura battaglia e denanti al conte Hermes s'apresentasseno. Li quali per obedire presto se cavarono li percossi elmi, dove per l'aspra battaglia e per la durata fatica se vedevano li loro visi de sudore coperti e pallidi tutti e tumefacti devenuti; e giunti cum reverenzia denanti al conte e a la vaga donna, ella in questa mainera dixe a loro:</p>
            <p>— Valorosi cavalieri, per virtù e legiadria vostra da me quanto me istessa amati, per volere una volta dare fine a li nostri communi affanni, ve proposi el partito de questa battaglia, ne la quale voi come strenui e fideli amanti aveti in tal modo monstrato le force del vostro animo e corpo, che ambedui sieti cum vostra summa gloria remasti invicti: la quale non solamente viverà in questa nostra etate, ma mille e mille anni e finché 'l sole de levante in ponente farà suo corso. Per questa casone a me è piaciuto, per non vedere de voi dura e stentosa morte, se sia posto fine a la vostra battaglia, ponendovi ad altro più piacevole partito e senza alcuno vostro pericolo: quale è che vui abiate a monstrare cum buono effecto una delle più excellente e gloriose virtù che ne' cavalieri sopra l'altre debba regnare, cioè l'inclita virtù della liberalità. La quale che di voi cum magiore segno d'amore verso di me userà, quello fia il mio signore e marito. Sì che, prima de qui ve partiate, pregove abraciate la impresa cum grazioso animo, come non dubito farete: che questa fia la diffinitiva sentenzia, dipoi che per l'altra virtù de l'arme, de la liberalità compagna degna, non me aveti potuta aquistare —.</p>
            <p>Li cavalieri, audendo el partito proposto a loro dalla bellissima donna, guardando nel viso l'un altro e ora in questa parte e ora in quella, non sapevano che dirsi o fare, parendoli più fiero partito che 'l primo. E a le volte ponendo gli occhii nel venusto viso de l'amata donna, morivano de dolore per non sapere cossì alla sproveduta imaginare che liberalità dovesseno usare, degna della loro magnanimità e della excellenzia della donna, per possedere tante bellezze, da loro più che 'l paradiso desiderate. Pur il cavaliero Ursino, richissimo di robba, de stato e de certe degne castelle, primieramente in questa forma dixe:</p>
            <p>— Magnifica madonna, ancora che troppo presto ne rechedeti de tanto effecto, al quale bisognarebbe longhezza de tempo e prudenzia d'ingegno, nondimeno, dipoi che cossì è vostra voluntà, eccome prompto alla obedienzia —.</p>
            <p>E factose subito recare da scrivere e drizzare una tavola, sopra epsa posto la penna nel papiro, in questo modo scripse: «Cum ciò sia che siano molti anni, como è noto a tutta Italia, che io sono stato fidelissimo sugetto e devotissimo amante della generosa madonna Diamante di Caiacia, spechio de beltà e lume de gloriosa virtù, a fin de ligarme seco cum vinculo de matrimonio, ancora ch'io sia indegno de tanta sua excellenzia (e per questo mettendo la propria vita in dispendio de morte, ho combatuto cum Gneo Colomnese qui presente, cavaliero valoroso e illustre amante e servo ancora lui per simile disio de la bella donna: dove tutti dui combattendo siamo stati equalmente gagliardi e vincitori), ed essendo piaciuto a la discreta e pietosa donna, per non porce al taglio della morte, che poniamo fine al duro partito, cum dirne che chi di noi dui usasse verso lei magiore segno de liberalità, quello avesse a essere il suo marito e signore, io, per obedire, secundo che Amore mio potentissimo signore e duce me insegna e commanda, dono alla sua excelsa Magnificenzia tutto il mio stato, la mia robba e le mie richezze e quanto mai acquistare ne possa, come quello che altro non cerco, altro non disio, altro non voglio o bramo se non lei da la quale ogni mio ben, pace e gloria procede: de le quale cose voglio che ne possa sempre far ogni suo piacere e voluntà. E in fede de le predicte cose, ho scripto la presente de mia propria mano cum la sincerità del proprio core e cum quella fede e devozione che rechede el mio verso lei infinito e perpetuo amore; e cussì giuro essere eterno observatore de quanto ne la presente lettera se contiene. E a questo chiamo testimonio el numeroso populo presente e Imeneo, nuptiale idio, e tutti gli altri dii, i quali prego, se 'l presente dono è in alcuna parte simulato, me fazano de dolore e miseria spechio ed exemplo a tutto il mondo». Scripta questa lettera, in presenzia de tutto el populo la lesse ad alta voce, acciò fusse da ogni omo intesa; poi basiatola, gettando uno caldo suspiro, in mano a la bella donna reverentemente la pose e umilmente a lei se recommandò.</p>
            <p>El Colomnese cavaliero, intendendo il dono facto a la donna dal cavaliero Ursino, quasi confuso, non sapendo che donare perché le sue facultà non erano grande come quelle degli altri Colomnesi e del cavaliero Ursino, e tanto più perché avea speso molto e obligato il suo ne lo adornamento, quando nel campo per combattere comparse, pure, essendo acceso de la donna e de gelosia e de dolore morendo, fece incontinenti a sé chiamare uno notaro e in questo modo uno instrumento celebrò:</p>
            <p>«Al nome del potentissimo figliuol de Citerea, regnante Andreasio, per Dio grazia re italico glorioso. Cum ciò sia che 'l cielo, Amore e la fortuna hano Gneo Colomnese, cavaliero romano, producto al mondo devoto subiecto e fidele amante della prestantissima Diamante de la magnifica stirpe de Caiacia, lume e gloria de tutte le donne della presente etate, qui presente, e perché le cose preziose e alte non senza gran difficultà e sudore aquistare se possono, miser Publio Ursino, nobilissimo cavaliero romano, epsa donna como io ad amare se pose. La quale equalmente amando lui e io e non sapendo quale de noi dovesse prendere per marito, alfin deliberò che per virtù de l'arme, excellentissima virtù, il suo amore aquistassemo. Di che essendo remasti ambedui gloriosamente invicti, per non vedre de noi fine sì acerbo e crudele, ce ha posto a partito, quale de noi verso lei userà segno de magiore liberalità, quello abia a essere el suo marito e compagno. Onde cognoscendo io che per richezza né per stato (casone de la scarsa mia fortuna) non potere al presente usare effecto degno de l'animo mio e della mia condizione, tuttavia, per non perdere per tal defecto tanta grazia e felicità, cum core mundo e sincero dono la vita e la persona una insieme cum l'anima a la generosa Diamante de Caiacia qui presente: de la quale persona glie do e concedo plenissima licenzia, arbitrio e facultà ne possa quivi e per tutto il mondo a suo piacere disporre, offerendome cum optima disposizione sempre dimorare paziente a tutti li suoi piaceri e commandamenti umani overo inumani, quali serano, che sempre a l'anima fiano suavi. E cussì per observanzia de la presente donazione, giuro per la potenzia di Colui che ha creato l'alma e il corpo mio per veruno effecto mai lite, quistione né controversia in questa cosa movere, ma avere sempre rato e fermo quanto de sopra se contene. E per testimonio invoco cieli, terra, omini e dei, la cui ira sopra di me piovere possa, se de le soprascripte cose observatore perpetuo non serò; pregando te, notaro, come publica persona, che de le predecte cose ne faci publico documento».</p>
            <p>Or lecto el contracto, el Colomnese cavaliero se decinse la centura e, come catena al collo de un cane postosela, il capo de la cintura insieme cum el contracto prese in mano; e quilli, genochiandose in terra denanti alla bella donna, dixe:</p>
            <p>— Excelsa mia madonna, io non posso usare in voi magiore liberalità, che farvi dono di me istesso, come se contiene nel presente contracto senza simulazione alcuna celebrato: ché in verità, essendo voi amata da me cum tutto el core, cum tutta la mente e cum tutta l'anima mia, quando credesse vivere cum vostra displicenzia, io me cavarebbe del tristo pecto el proprio core ed a voi uno devoto olocausto ne farei. Ma sapendo che non ve piacerebbe la mia morte, come quella che non de utile né de onore alcuno ma de crudeltà e infamia ve sarebbe, io ve supplico, io ve astringo che me vogliate far dono e grazia del vostro candido amore. E pur quando piacesse alla vostra Altezza che questa mia lacrimosa vita se permutasse in morte, eccome pronto a seguire cum forte animo e voluntiera tutto quello che grato e iocundo ve sia: come quello che ho tanto caro el fructo de mia vita, quanto in vostro dono e beneficio spendere el possa —.</p>
            <p>E questo decto, de genochio se levò in piedi e fecese aiutare cavare l'arme. Disarmato, prese uno coltello e dixe: — Madonna mia, io voglio mostrare, a coroborazione de quanto ho decto alla vostra Sublimità, el core, acciò che in quello possiati vedere coi proprii vostri occhii sculpito uno finissimo diamante a onore del vostro glorioso e alto nome —.</p>
            <p>E decto questo, subito se fece nel lato del core una fenditura; la qual cosa vedendo la brigata, smarita e pietosa divenuta, gridò cum alta voce: — Non far per Dio, cavaliero, non fare! —</p>
            <p>E la donna, vincta da pietà, corsali adosso credendo se volesse dare la morte, de le crude mano li tolse el sanguinato coltello e cum pietose parole verso lui dixe:</p>
            <p>— Miser Gneo, or cum che ardire potrebbe io mai della mia salute e vita domandare a voi mercede, se della vostra seti crudele e prodigo? Reponeti, per Dio, quel vostro coltello, col quale m'aveti el core e l'animo per dolore traficto, e facti che mai più per tal casone se mostri nudo —.</p>
            <p>A cui epso respose: — Magnifica Diamante, io vederò e cognoscerò bene a questo puncto quello voreti ch'io faza per la sentenzia che dareti —.</p>
            <p>Facto questo, disceso ogni omo di palchi, e chi a casa e chi altrove se ne andarono, rasonando quale de quisti dui effecti de magiore liberalità fusse indicio. Il perché prima che fosse iudicato, per la lunga consultazione e per li molti articuli aducti da l'una parte e da l'altra, passarono multi mesi e non senza cordoglio e dispiacere de le parte e della bella donna: la quale, per tal dolore, come io credo, e per li affanni insupportabili del dispiacevole letigio de li suoi amanti, fu assalita da una febre melinconica, a la quale non giovando alcun remedio, doppo el spazio de cinque mesi, de quella moritte. Del che li cavalieri remaseno tanto squalidi, mesti e tristi, che quasi non furono per sequire l'amata donna, dandose cum le loro proprie mano cum invicto core la morte: e alfine l'averebbeno facto se la virtù del conte Hermes non li fusse occorsa. El quale, avendoli pietà, deliberò cun degno e pietoso effecto consolarli, come quello che de la sua virtù e valore era oltra modo acceso e inamorato. E cum questo pensiero uno giorno, che l'uno non seppe de l'altro, li menò seco a disenare: dove finito quello, cum dolci gesti e amorevole parole per mano pigliandoli, in una camera, dove avea due sue bellissime e virtuose figliuole, li condusse e de quelle cum onorata dota a ciascuno ne dette una per moglie. La qual cosa piacendo summamente a li cavalieri, epsi tra loro poi cum pace e cum grande vinculo d'amore fraternamente visseno.</p>
            <p>Per la consolazione di quali, magnifico conte e voi spectabile brigata, a nostro piacere, sotigliando cum prudente lima li nostri ingegni, piaciane fare judicio quale per magiore liberalità cum segno de più caldo amore meritò la bella donna, benché alora, per casone de quella che è terminatrice d'ogni affanno, non se iudicasse.</p>
            <p>Excellentissimo mio signore, questo bellicoso e amoroso caso porse non meno pietà che piacere a la brigata, la quale, laudato cum reverente grazie el narratore, incominciò cum sutili termini arguire sopra quisti liberali effecti. Dove alcuni diceano che molto più fu liberale el Colomnese cavaliero che l'Ursino, per avere facto dono de si stesso, del quale alcuno non è né se trova magiore, e ferrendose dapoi il pecto per dimonstrare la vera affectione del core, che quella di colui il quale donò le sue facultà, stato e richezze, che sono fructi de fortuna e quasi de niuno momento apresso la libertà e il premio de la vita, le quale più che altra cosa se hano e debbono avere care. Imperò che colui che la sua libertà e la sua vita dona, oltra che se faza perpetuamente servo, tien sempre la sua vita al taglio della morte, secundo la voluntà del donato: la qual cosa me pare una infinita e incomparabile liberalità. E per questo el cavaliero Colomnese molto più liberale che l'Ursino iudicare se debbe, per avere donato la libertà e la propria vita: ché l'Ursino non donò se non le sue richezze, una insieme col suo stato e potere. E alcuni ancora arguivano in contrario dicendo, se 'l cavaliero Ursino se privò delle sue richezze, non fu che epse non avesse quanto la vita care, cum ciò fusse che quelle siano (secundo che vulgarmente se dice) el secundo sangue; e quelle ancora che l'aveano conservato in onore, in gloria ed exaltazione apresso la sua virtù. E per questo dicevano:</p>
            <p>— Chi sa se 'l cavaliero Colomnese avesse avuto robba e stato come l'Ursino, avesse posto la vita e la libertà in servitù come fece? E però ne pare magior liberalità quella de l'Orsino, che de rico e grande se fece povero e picolo —.</p>
            <p>Alora le donne, tenendo el contrario, dixeno: — Magnifica compagnia, perdonatice, ché certo questo non è bona rasone che allegati, ché molto più vale uno uomo valoroso, como sapeti, che tutto el tesoro del mondo. E però el cavaliero, che se stesso donò cum dimonstrazione del core, fu molto più liberale che l'altro, che promise donare la robba: cum ciò sia che multi per venire al disiato fructo d'amore prometterebbono, come s'è visto molte volte cum effecto, fin a la propria vita; che volendo poi venire a la experienza, tal promessa se trovarebbe vana e nulla. Chi sa se 'l cavaliero Ursino, poi che avesse posseduto la cosa amata, avesse poi le sue richezze donato? Il che non poteva cadere nel Colomnese, el quale cum vera esperienzia se ferritte el pecto per monstrare l'amoroso core. Onde credere se debbe per questo effecto, se tutto el mondo fusse stato in sua balìa, l'averebbe donato alla bella donna; la quale voluntà, in questo caso, certo non manco che si fusse seguito l'effecto existimar se debbe, attento (oimè!) che tutto el giorno vediamo molte donne da false lusinghe e promesse de omini inganate e tradite. E però noi iudicamo essere stato magiore liberalità e cum magior segno de amore quella del Colomnese, che 'l pecto s'aperse, che de l'Ursino. E i cieli veramente, secundo el nostro judicio, ancora che cossì non se debba dire, non furono iusti judici, non consentendo che la donna pervenisse a questo illustre e magnanimo cavaliero d'eterna laude e memoria degno —.</p>
            <p>Alcuni respondendo in contrario, dixeno: — Pietose donne, non vogliati cusì presto sentenziare: voi a le volte secundo li vostri appetiti ve governate e per qualche fincta lacrimetta scapuciate, e però non è da maravigliare se alcuna volta da le promesse degli omini ve vedete ingannate. Forse che el cavaliero Colomnese, quale liberalissimo chiamate, non averebbe saputo che fare, né serebbe stato sì prodigo di sua vita; ma avendo prima lo exemplo de l'Ursino, né quello potendo equare, come disperato fu svigliato a tal effecto. E però non dicete fusse più liberale, perché, vedendose lui senza robba, denari, auro e argento, e intendendo el rico dono del suo adversario e quello non potere superare, come disperato, reputandose vergogna che la donna per simile partito perdesse, usò tale effecto. Il quale certamente per due rasone liberalità non se può dire: prima perché epsa debbe emanare da sincerità de l'animo e prudenzia de rasone, che cusì non fu nel vostro Colomnese, il quale per avidità de possedere l'amata donna, oppresso da gelosia, da sdegno e da furore, se feritte el pecto; l'altra perché la liberalità, come vole el filosofo, debbe fra li dui extremi jacere, cioè fra l'avarizia e la prodigalità. E però el cavaliero Colomnese, non tenendo el megio de queste due virtù fu prodigo e non liberale: sì che a la vostra sentenzia, graziose donne, aderire per niente ce piace —.</p>
            <p>Le quale subito respondendo, dixeno: — Non più, non più, per Dio, perché la sentenzia per voi data milita al nostro favore. Adunque il vostro cavaliero fu prodigo e non liberale a farsi povero, come fece, ancora che ce rendiamo certe che nol fece sinceramente, perché avea speranza possedere le bellezze de l'amata donna: la quale possedendo, averebbe a sé vendicate. Ogni cosa, come sapete, per speranza se face; molto amara sarebbe la fatica de' mercatanti solcare il mare e fare gli aspri e lunghi camini cum dispendio de la vita, se la speranza del guadagno non fusse; e al cultivatore non sarebbe dolce gettare la semente in terra, s'el non sperasse racoglierne molto più. E se voi vogliate dire che 'l Colomnese de gelosia, da sdegno e da furore fusse sforciato tagliarse el pecto, confessiamo essere el vero, perché perfecto amor non fu mai senza quelle tre parte: né crediamo ancora che 'l cavaliero Ursino, spogliandose de le sue gran richezze, del stato e del potere, fusse senza gelosia sdegno e furore. Sì che state quieti e non parlate più, per Dio, ché ben cognosceti che le nostre rasone sono fondate cum tal radice, che male per voi né per alcuno altro se li potrei respondere —.</p>
            <p>A le quale parole le rise de multi astanti levandose, e chi l'una rasone e chi l'altra affirmare volendo, Andalao Bentivoglio, del conte Andrea carissimo nepote, giovene morigerato, facundo e predito secundo la sua etate, d'optima virtù, e in tal modo che è judicato da ciascuno lui essere stato meritamente instituito del nome de quello vero patrizio, che per la excellenzia delle sue singulare e gloriose virtù, al suo tempo, di Bentivogli e del quartiero de porta San Piero fu per decreto del generale Consiglio delli Octocento facto primario citadino, dixe ridendo cum dolce maniera:</p>
            <p>— Deh, non vogliamo più questionare cum queste generose donne, magnifica compagnia, della virtù de la liberalità, la quale è da tanta excellenzia che, a voler fare de lei optima discussione, ogni prestante ingegno e galiarda lingua mancarebbe: ché ben provide il cielo chiamare a sé la donna, la quale ancora non sarebbe iudicata. Unde poniamoli scilenzio, ché certo l'uno e l'altro de li effecti de quisti cavalieri sono degni d'eterna commendazione. E perché questo cibo è stato ed è duro a masticare, io ne voglio dare uno alle vostre mente che serà dolce e molle a masticare: e però ogni passione poniamo da canto e state audire, ché più presto riso che altro prenderete.</p>
         </div1>
         <div1 type="novella">
            <head n="Novella LV">NOVELLA LV</head>
            <argument>
               <p rend="italic">Guiducio Azzoguidi, sforzato d'Amore, se veste come una donna pregna; e sotto specie de volerse confessare prima parturisca, inganna el prete da Bagnarola e cum le nepote dolcemente iace.</p>
            </argument>
            <p>Non è troppo tempo, magnifico conte, patruo colendissimo, bellissime e amorose donne, e voi spectatissimi gentilomini, che nella chiesia de Sancto Pietro da Bagnarola, presso el nostro antiquo palazzo (reedificata al presente a onore de Dio per el venerabile patre miser Ludovico di Muzoli, de religione, de liberalità, de pii e de clementi effecti canonico tanto reverendo quanto altro del catedrale tempio de la cità nostra), fu rectore uno prete nominato don Filippo. Il quale avendo una sua bella nepote chiamata Castorra, de lei s'era forte inamorato uno nostro citadino nominato Guiducio Acciguidi, giovene de ingegno, de costumi e de famiglia non poco egregio. Il quale andando spesso a Bagnarola, dove avea una bella possessione presso alle nostre possessione, per vedere l'amata giovene, dimorava alle volte sei o otto giorni lì per vederla, operando ogni ingegno, industria e arte per parlarli e per conseguire el disiato piacere del suo caldo amore. Il che non li potendo venire colto perché el prete teneva la giovene, quale era de bona pasta, cum diligente custodia, Guiducio ne avea affanno e dolore assai e quasi come disperato ne vivea. Ma essendo pur tormentato intolerabilmente da le cocente fiamme d'amore, deliberò quelle totalmente extinguere, se ben morire ne dovesse: onde examinato più giorni cum gran diligenzia che modo e via dovesse tenere a venire a l'effecto del suo pensiero, una sera essendo in la villa de Bagnarola non troppo distante da la chiesia da casa de una donna vedoa sua domestica nominata Agnese Mastellara, perché il marito faceva le mastellette, che era circa septe misi prima morto e lei lassata gravida, li dixe:</p>
            <p>— Donna Agnese, bisogna che 'n mio gran servizio me serviate per questa sera de una vostra stanella, camisa e calce e de uno de li vostri veli portati in capo quando andate a la messa: ché domatina ve renderò ogni cosa fidelmente —.</p>
            <p>La donna, ancora che se maravigliasse de tal domanda, pur non potendo contradire a tanto giovene a cui era per molte cose obligata, respose:</p>
            <p>— Molto voluntiera, figliuol mio —.</p>
            <p>E cossì datoli subito ciò ch'el volse, lui istesso se le portò a la casa de la sua possessione; e quando li parve uno pezzo di nocte, vestitose de li panni de la Mastellara, in modo che epsa proprio parea, e postose uno guangiale sopra il corpo sotto la camicia, acciò dimostrasse la pregnecia de donna Agnese, n'andò subito a la chiesia. E pichiato a l'usso de l'abitazione del prete, epso venendo a l'usso dixe:</p>
            <p>— Chi sei chi pichii? —</p>
            <p>A cui Guiducio, facendo voce feminile, respose:</p>
            <p>— Aprite presto, miser! Io sono Agnese Mastellara —.</p>
            <p>Il prete, aperto l'usso senza lume, dixe:</p>
            <p>— Che voleti voi a questa otta? —</p>
            <p>Guiducio entrato in casa mostrandose affannato, col velo sopra gli occhii perché non fusse scorto, dixe:</p>
            <p>— Oimè miser, io me vorei confessare prima parturisse: il perché credo sono a termine, essendo assalita da li dolori ch'io sono —.</p>
            <p>El prete, intendendo cossì, se tenne tutto impaciato e dixe:</p>
            <p>— O sciagurato me! Ponetive qui a sedere sopra questa banca! Dove siete venuta a far figliuoli! —</p>
            <p>Guiducio, ponendosi pian piano a sedere, dixe premendo:</p>
            <p>— Miser mio, s'el non v'è sinistro, ve prego me lassate andare un poco sopra el vostro lecto tanto me posi, che meglio me confessereti. E non abiate paura: che io me sento, però, che fine a domane e forse fine a l'altro giorno non me discaricarò, ché cusì sempre me intravene de uno o dui giorni prima ch'io parturisca; ma non vorei che l'usata regola ora fallasse, e però me voglio confessare —.</p>
            <p>— In bona ora! — dixe el prete — Voi potreti andare nel lecto de mia nepote —.</p>
            <p>Guiducio, che pur altro non disiava, respose cum la boca inzucarata:</p>
            <p>— Voi diceti el vero, miser mio, ché più non me recordava de vostra nepote: oh quanto ella è dabene! Miser Domenedio ve ne dia alegreza e bona ventura li conceda! —</p>
            <p>— Amen! — dixe el prete; e cum queste parole chiammata Castorra che già dormiva, dixe:</p>
            <p>— Castorra, viene gioso presto e porta la tua lucerna, ché io te l'acenderò —.</p>
            <p>La giovene, a la voce del barba, se svigliò tutta spaventata e, uscita de la camera, discese la scala tutta somnolente e dixe:</p>
            <p>— Che ve piace, miser? —</p>
            <p>A cui don Filippo: — L'è quivi donna Agnese Mastellara, la quale se era venuta per confessare; ma essendo impedita da' dolori da far figlioli, non può, se ella prima non se posa un poco: unde menale sopra el tuo lecto e aiutala de quello che pòi, e scaldali qualchi panni al corpo —.</p>
            <p>— Bene e voluntiera — respose la giovene, che era tutta benigna e graziosa. E cossì preso Guiducio che d'amore ardeva per la mano, dixe: — Venite meco, donna Agnese, matre mia —; e conductolo cum dolceza a lecto, che pian piano se doleva, prima lo coperse; e incominciandoli poi a scaldare de' panni, dixe Guiducio, a cui rencresceva tal opra come quello ch'era pur troppo acceso:</p>
            <p>— Figliuola mia, non scaldare più panni: ché 'l dolore del corpo s'è partito e andatomi ne la schiena; e poiché hai incominciata a sanarme, pregote venghi a lecto, e strectamente acosta il tuo pecto e il corpo a la mia schena, ché migliore medicina non me potresti certo fare —.</p>
            <p>La buona giovene, pietosa divenuta, presto spogliatasse entrò nel lecto e postase a lato a Guiducio come lui decto avea, mentre se li acostava, epso, premendo pian piano come se da dolore oppresso fusse stato, dicea:</p>
            <p>— Oimè! oimè! fa piano! —</p>
            <p>E cossì stando, né potendo più suffrire le fiamme d'amore, se volse e prese in bracio la giovene, dicendo: — Laudato Dio del bon servizio che facto me hai! — basiandola tuttavia mille volte e volendo poi cogliere fructo del suo amore.</p>
            <p>Epsa cognosciuta lui essere uomo, el core di paura li incominciò a martellare e, gridando forte, chiamava el prete dicendo:</p>
            <p>— Oimè! meser, oimè! meser, venite! venite presto, ché l'è uno uomo! —</p>
            <p>Don Filippo, audendo la voce della nepote né pensando più oltra, credeva dicesse che donna Agnese Mastellara parturisse uno fanciullo, intendendo dire alla nepote «l'è uomo»; e per questa casone respondendo lui: — In bona ora! non avere paura! noi li poneremo nome Pietro a onore de questa chiesia —, Guiducio pur seguiva francamente l'opera sua. E già provisto ne la mente quello avesse a fare se 'l prete veniva a impedirlo, la giovene, a cui niente valevano prieghi, promesse, scongiuri né minace che Guiducio li facesse, de novo, vedendo che 'l prete non la soccorreva, dicea:</p>
            <p>— Io dico, meser, che l'è maschio! —</p>
            <p>E lui respondeva: — Io te ho bene intesa; aiutela pur in quello che pòi, ch'el serà el benvenuto: e ponoremoli nome Pietro a onore de questa chiesia —.</p>
            <p>E Guiducio, dicendo alora: — Anima mia, non gridare più, per Dio: ché cussì se fa figliuoli! adepso averò parturito! non odi tu el tuo cio che dice «in bona ora», come quello che t'ha bene inteso? ché suoi pari in simili casi non intraveneno — e queste e simile parole e molti altri acti usando, che al presente redire non lice per onore de queste magnifiche donne, seppe in tal modo fare che se dette quel piacere ch'el vòlse. E dicendoli che beata lei se 'l suo amore caro tenere sapesse, e feceli cum dolce parole e graziose maniere tale offerte, che la giovene pure in qualche parte remase consolata. E Guiducio, chetamente levatose e vestitose, senza saputa del prete, straco de somno e d'affanno, perché avea facto quatro balli de calata, da la giovene avanti giorno se partì e, le cose a la Mastellara rese, se ne tornò a Bologna.</p>
            <p>Or la matina don Filippo levatose, non sentendo cosa alcuna, chiamò la nepote; la quale incontinenti levata e venuta a lui, l'adimando come stesse la Mastellara e se figliuolo maschio o femina avesse facto; a cui la giovene volendo rispondere, vincta da dolore, incominciò dirottamente a piangere. De che don Filippo dolendose, dixe:</p>
            <p>— Che hai tu? Sarebbe ella mai morta? —</p>
            <p>— Meser no — respondeva pur lei piangendo.</p>
            <p>— Ma che hai tu dunque? Dime la casone del tuo pianto —.</p>
            <p>— Oimè mesere, male per me è stato la Mastellara! —</p>
            <p>— Perché? —</p>
            <p>— Perché era uomo ed era quello giovene citadino, che quivi spesso viene, da quello farsetto di veluto verde afigurato a ucelletti bianchi —.</p>
            <p>Il prete, anuvelandose nel viso, dixe: — Come! era quello citadino? —</p>
            <p>— Sì, che fu epso e non la Mastellara; e a questo modo se fa figliuoli, eh? —</p>
            <p>— Ma che ha facto infine? — dixe el prete.</p>
            <p>— Oimè! el me ha ferrita, tenendomi stretta nelle bracia e menaciandomi fare la più trista femina del mondo se niente diceva; e dicendomi poi che beata me se questa cosa tenesse secreta e avesse caro il suo amore —.</p>
            <p>E decto questo, costei cum singulti più forte incominciò a piagnere; don Filippo, ancora che fusse ne l'animo de rabia, de sdegno e de furore acceso, pur come prudente dixe:</p>
            <p>— Figliuola, taci e più non piagnere: e abii pazienzia, ché ogni cosa assettaremo —.</p>
            <p>E presto andatosene a casa de la Mastellara per intendere se la nocte passata era uscita de casa, respose che no, cum ciò fusse de dì a pochi giorni spectava de scaricarse, e che quello giorno voleva venire da lui a confessarse. La quale cosa audendo don Filippo e comprehendendo veramente essere stato lui e la nepote ingannato, non restava maledire la sua ignoranzia, la sua bestialità e la sua pacia a non avere cognosciuto se uomo o femina fusse chi l'avea ingamnato; e per tema de magior scandolo, maritata la nepote infra pochi giorni, se sforzò pore in pace l'animo suo.</p>
            <p>Per la quale cosa, magnifica brigata, a vostro piacere potreti fare iudicio quale fu più netto tracto: o la calidità de Guiducio o la providenzia del prete Filippo, che mitigò per simile modo el recevuto inganno.</p>
            <p>Piacevole risa, principe eminentissimo, se levarono fra la brigata per l'amorosa calidità de Guiducio Azzoguidi; né creder se debbe altrimenti, perché el narratore per sua nobile e faceta natura de narrarla se dette piacere: del che essendo lui dalle modestissime donne non poco mottegiato, renfrescò la dolce risa nelli auscultanti. E a quelle poi scilenzio essendo posto, uno nostro ornatissimo e litterato gentilomo, di costumi, de aspecto e de mansuetudine prestante, nominato Bartolomeo Saliceto, eximio secretario de reverendissimo cardinale ungaro e del conte amantissimo attinente, sedente presso a le venustissime donne, cum graziosa e dolce maniera dixe:</p>
            <p>— Prestantissima compagnia, al proposito de la narrata novella niente al presente dire saprei; ma ben ve exprimerò alcuni piacevoli casi in Roma, non sono molti anni, entravenuti, quantunque non se convenga bene a uno catolico cristiano simil cose narrare. Li quali casi, senza tenire in longo le vostre benigne menti, cum dulcissimo piacere intendereti: e state audire —.</p>
            <p>E cusì incominciò.</p>
         </div1>
         <div1 type="novella">
            <head n="Novella LVI">NOVELLA LVI</head>
            <argument>
               <p rend="italic">Miser Francesco Malacarne dice al cardinale de San Marco, che fu poi papa Paulo secundo, che meglio del diavolo averebbe el divo Job temptato, e diceli el modo; per il quale poi diventa examinatore de uno eretico.</p>
            </argument>
            <p>Prestantissimo conte, venustissime donne e voi altri ornatissimi gentilomini, vivente Eugenio, Nicolao, Calisto e Pio, per divina providenzia pontifici maximi, el reverendissimo cardinale de San Marco, che fu poi papa Paulo secundo, fu signore d'animo prestante e de singular laude degno como ciascuno de voi se può recordare: il quale, come uomo religioso e cardine della catolica cristiana fede, nel tempo che mangiava e stava a mensa se faceva legere qualche effecto degno in la sacra scriptura. Di che accàde che, legendose un giorno alla soa mensa la vita del sanctissimo e pacientissimo Job, finito el prandio, disparate le mense e rese le divine grazie, el cardinale, voltandose verso li suoi commensali, dixe:</p>
            <p>— Certo el fu una singular constanzia e inaudita pacienzia quella del sanctissimo Job: dove non è da maravigliare se Dio, come suo vero amico, fertilissimamente el premiò —.</p>
            <p>Il che audendo meser Francesco Malacarne suo auditore, uomo callido, faceto e piacevole molto, e in tal modo che, se doctore e persona graduata non fusse stato, delli sgherri e compagnoni di calca degno principe stato sarebbe, guardò fixo verso uno suo compagno e menando il capo se chiuse cum la mano stretamente la boca, como se avesse voluto carpire e beffare el dire del cardinale. El quale li dixe:</p>
            <p>— O pazzo, che vòi dire che tu meni cusì el capo e come a una borsa chiudi la boca? Qualche pacie, come è toa usanza, non è vero? Non fu gran virtù la pacienzia de Job? —</p>
            <p>A cui el Malacarne: — Monsignor mio reverendissimo, io non voglio già dire pacie alcune: ma ben me pare che la pacienzia de Job non fu cusì grande come dice la vostra Signoria —.</p>
            <p>— E per che rasone? — respose el cardinale.</p>
            <p>A cui el Malacarne: — Per la fede vostra, monsignore, ponemo fine a questo parlare; perché, quando io volesse, saprei dire che 'l diavolo nol seppe ben temptare: perché, a mio iudicio, certamente l'averei saputo assai meglio temptare io —.</p>
            <p>— Ma che averesti fatto tu, Malacarne? Dicelo un poco — respose monsignore.</p>
            <p>A cui el Malacarne: — Delli mille modi ch'io ho, questo sarebbe stato l'uno e il più debile: io l'averei facto giocare a tavole —.</p>
            <p>Il cardinale, incominciando a ridere cum quilli principali de la sua famiglia, dixe: — O pazo! non dixi io tu diresti qualche pacie? —</p>
            <p>Respose alora el Malacarne: — Monsignor mio, el non se vole cussì ridere alla smassellata; non ho già decto alla vostra Signoria che questa via è de le mille l'una, e la più debile ch'io ho? Ma quando questa del giocare a tavole giovata non fusse, io ne averei avuto una sopra ogni altra optima a farli perdere ogni pacienzia; ma taciamo per l'amor de Dio e non ne dicemo più —.</p>
            <p>Alora el cardinale: — Quale è questa, Malacarne mio? Dila, per la tua fede —.</p>
            <p>A cui el Malacarne: — Io non voglio dirla al presente: questa basti —.</p>
            <p>Tu la dirai per certo a ogni modo — respose el cardinale.</p>
            <p>Ed el Malacarne non volendo e repugnando, e il cardinale comandando e sforzando, alfine el Malacarne dixe:</p>
            <p>— Poiché pur voleti che dica, io lo dirò a l'aperta, monsignore: ma non vaglia poi a coruciarse! Io l'averei facto stare al servizio d'uno signore come è la Signoria vostra —.</p>
            <p>A le quale parole el cardinale, ancora che fosse non poco offeso ne l'animo suo, per non scoprire el concepto sdegno como prudente incominciò cum tutti li astanti fortissimamente a ridere; e acostatose al Malacarne glie prese cum le mane le orechie, tirandogliele alquanto, e dixe:</p>
            <p>— Tu sei ben proprio mala carne, come hai el nome: che buon sapore glie vorebbe a farte buono —.</p>
            <p>E posto fine al riso e a le piacevole parole, dixe: — Malacarne dipoi hai cusì subtile e speculativo ingegno, io te voglio delegare una onorata impresa: quale è che, avendome questa matina la Sanctità del nostro signore commesso ch'io vada in Castello Sancto Agnolo a examinare uno eretico e intendere quello che dubita de la fede cristiana, voglio che sii quello che li vadi in mio luoco e che faci l'officio cum quella più diligenzia che te serà possibile —.</p>
            <p>Il Malacarne, già commosso in sequire li dulci effecti de la sua natura, dixe: — Voluntiera, monsignore mio —.</p>
            <p>E quando fu tempo, andò da l'eretico; al quale giuncto, doppo le salute dixe:</p>
            <p>— Buono omo, essendo stato accusato alla Beatitudine del nostro Signore per eretico, cosa ignominiosa a la Sanctità e a la religione cristiana, a me è stato imposto e commesso in nome de sua Sanctità ch'io abia a intendere da te l'effecto della toa dubitazione. Il che essendo cossì, vorebbe sapere che eresia è la tua e che dubitazione hai nella nostra fede: e dicendomelo tu liberamente, averai da me un tal lume che serà la tua salute e la liberazione de questo carcere. Su! adunque, fratello mio, gagliardamente e non temere: e respondime cum buono animo e ardito; e prima, come credi in la fede cristiana? —</p>
            <p>— Miser mio — respose l'eretico —, io credo tanto che dubito non sia troppo —.</p>
            <p>Il Malacarne, oldendo tal risposta, cum gran fatica puòte retenere le rise; e parendoli costui più presto legiero di capo che altrimenti, li venne voglia pigliare di lui piacere e dixe:</p>
            <p>— Senza me distenda in altro, io voglio una cosa da te sapere: credi tu, se quivi fusse acceso uno grandissimo fuoco, che per virtù divina extinguere se potesse? —</p>
            <p>Respose lo eretico incontinenti: — Senza aqua, mesere? —</p>
            <p>— Senza aqua — respose el Malacarne.</p>
            <p>— Non io, che nol credo — dixe l'eretico.</p>
            <p>— Né ancora io — respose el Malacarne, tuttavia scoppiando seco delle risa; poi seguendo dixe:</p>
            <p>— Dime: credi tu che uno potesse andare fine in megio el mare sopra l'aqua, ch'el non se anegasse? —</p>
            <p>Dixe l'eretico: — Senza barca? —</p>
            <p>— Senza barca — respose el Malacarne.</p>
            <p>— Non io, che nol credo —.</p>
            <p>— Né ancora io el credo — respose el Malacarne.</p>
            <p>E sequitando tuttavia de dimandarlo, quantunque avesse più voglia de ridere che d'altro, dixe:</p>
            <p>— Credi tu che Dio saciasse tante migliara de persone cum cinque pani e che gliene avanzasse dodece sporte, come narra el sacrosancto evangelio?</p>
            <p>Respose lo eretico: — Io vorebbe prima sapere da voi, mesere, quanto era la loro grandezza, e poi responderei —.</p>
            <p>Dixe el Malacarne scoppiando delle risa: — Io parlo che li pani siano rasonevoli —.</p>
            <p>Respose lo eretico: — Nol sapendo voi di certo, io non so quello me debba respondere —.</p>
            <p>Alora el Malacarne: — In bona ora! tu parli bene! Ma intendi che cum quisti cinque pani erano dui pessi: che ne credi tu mo'? —</p>
            <p>Respose lo eretico: — Io credo ogni cosa, se li pani erano de mille stara de grano l'uno e li pessi balene —.</p>
            <p>A cui el Malacarne: — Né ancora io el credo —.</p>
            <p>E dentro da sé morendo delle risa, dixe: — Or oltra questo basta per ora: ché ben me maravigliava fusti in mancamento alcuno; e per questo datte de bona voglia, ché tu serai presto liberato perché tu me pari uno uomo dabene —.</p>
            <p>E cum queste parole partitose da lui, tornò al suo signore cardinale e dixe: — Monsignore mio reverendissimo, io ho examinato quello uomo accusato de eresia cum quella più diligenzia che m'è stato possibile —.</p>
            <p>— Ben! — dixe el cardinale — che te ne pare? —</p>
            <p>A cui el Malacarne: — Monsignore, el me pare uno omo dabene e uno bon cristiano; e veramente crede proprio quello che credo io, e parme li sia facto torto a essere tenuto lì —.</p>
            <p>El cardinale, ridendo forte per la faceta natura del Malacarne, dixe: — Per mia fede, el debbe essere uno uomo dabene se come tu proprio crede! —</p>
            <p>E vedendo el Malacarne che 'l suo signor avea in quella ora l'animo e il core lieto, rispose:</p>
            <p>— Voi voleti pur verificare quello ch'io dixi eri, cioè che Job cum la vostra Signoria averebbe la pacienzia perduta: ché certo quello che diceti eretico e io, cum emendazione, meglio di voi e del papa crediamo —.</p>
            <p>E multiplicando in queste parole, acompagnate de molte risa, doppo alcuni giorni fu conclusa la liberazione de l'incarcerato eretico. Il quale partito de Roma, il Malacarne narrò al suo signore in che modo lo aveva examinato e le resposte e 'l tutto de la cosa: di che ne ebbe tanto solazzo la sua Signoria, che non se possette contenere nol dicesse in concistoro; donde el papa cum li suoi fratelli cardinali ne riseno in tal modo, che ancora se ne ride. Del che, come iusto e sanctissimo pastore, ne dimandò perdono a Dio e fece reprendere el piacevole Malacarne, facendoli intendere che li miraculosi effecti del nostro Re superno non se doveano se non cum diva gloria e summa reverenzia recordare.</p>
            <p>Non meno li piacevoli effecti del Malacarne, glorioso duca mio, prevocarono la jocundissima brigata a ridere, che facesse el caso de Guiducio cum la nepote del prete Filippo: in modo tale che non credo per alcuno altro narrato se facesse fino in quel giorno più dolce e forte risa, de le quale tutto lo erboso e frondente luoco cum la picola valle rimbombava. A cui poi cum dolce modo e cum assai piacere posto fine, fu salvato reverentemente il divino onore de la nostra sancta e ortodoxa fede e concluso che, dove spirasse la potenzia divina, tutto el fuoco visibile e invisibile senza acqua se extinguirebbe, e il mare senza barca e senza alcuno sostegno se solcarebbe, e de uno picol grano tutto il mondo, quando fusse ben famelico, felicemente se saciarebbe. E sopra tutte queste parte e molte altre, le quale sotto silenzio al presente preterisco, adducte e allegate molte rasone dalla degna compagnia, Zoanne Baptista Refrigerio, de egregii e optimi parenti desceso e della nostra excelsa Signoria nel numero de' clarissimi secretarii, omo de integrità, d'innocenzia e de religione non manco predito che d'animo generoso, d'ingegno sublime e de presenzia gratissima splendido e decorato (questo è quel Refrigerio, illustre mio signor, el quale in verso e prosa vulgare ha scripto cum tanto nitore, grazia, legiadria ed excellenzia, quanto, secundo el iudicio degli omini docti ed eruditissimi, alcuno de l'età nostra: e che ciò sia el vero, i volumi de' soi versi e prose, quali in molte parte de Italia sono già sparsi, chiaramente el mostrano e cum tal splendore che è iudicato lui avere equato la tuba del divino Petrarca e Boccaccio; io non dirò al presente quanto vaglia el suo ingegno in explicare prosa latina, nella quale ha scripto e scrive tutto il giorno cum tal copia, elleganzia e candore, quale non se potrebbe quasi più desiderare: de che la nostra inclita citade per tale e tanto suo alumno non poca tranquillità ne piglia, e li nostri excelsi signori ne fano gran festa per avere al suo servizio omo de tanta virtù e sufficienzia), cum viso sereno e mansueto, come colui che per paterna fede e sua è stato ed è di precipui amici del conte, dixe:</p>
            <p>— Circunspecta compagnia, parendome oramai tempo rompere el diuturno mio scilenzio per non parere ingrato del dolce e grazioso benificio, quale ho recevuto a' dì passati cum mio gaudio e refrigerio dalle vostre Prestanzie in questo luoco, ho instituito narrarve uno effecto de fortuna: dove manifestamente cognoscerete quanto sia instabile e vagabunda la sua formidolosa rota; del quale me rendo certo non avereti manco piacere che doctrina. E perdonatime se io un poco troppo prolixo fusse, perché cusì la materia rechede —.</p>
            <p>E in questo stile eloquentissimo incominciò, glorioso e caro signor mio, a dire.</p>
         </div1>
         <div1 type="novella">
            <head n="Novella LVII">NOVELLA LVII</head>
            <argument>
               <p rend="italic">Gabriele di Roscuni da Como, avendo in gioco e lascivie consumato el suo, se dole de la fortuna; e a suo conforto gli è decto abia pacienzia, perché sono effecti de stelle: a le quale per dispecto mostrando el tondo, inopinatamente e cum aqua fredda è tutto bagnato. Dove poi, essendo molti anni stato fuori de la patria incognito, cum pietà e onore da li suoi è recolto e optimo astronomo diventa.</p>
            </argument>
            <p>Credo, amplissimo conte, unico signor e singular benefactore mio, spectatissimi gentilomini e vui pudicissime e generose donne, debiate avere inteso che la fa miglia de Roscuni de nobilità de sangue, de splendore de richezze, de potenzia de stato e de numero d'omini sia stata già sono molti anni e sia de presente la più chiara e la più illustre de Commo, cità de Lombardia ed egregia colonia de' romani. Ne la quale famiglia, fanno pochi anni, se trovò, como credo che oggi se trovi, Gabriele, nato de miser Francuzzo, dignissimo cavaliero e conte de Belenzona; el quale essendo educato in molte delicatezze, come vedemo qualche volta alevare li figliuoli de' conti, baroni e magnati cum extrema vergogna e infamia loro, de sapere qualche grammatica in fuori, a la quale dette pur da fanciullo qualche opera, crescette in studio de gioco, de gola e de cative femine. Il che glie fu facile cosa ad acquistare: perché in casa del padre usandose molto giocare cussì Gabriele assuefacto in quello, nella gola poi e nella luxuria, fetidissimi vizii soi germani fratelli, se precipitò. Ne li quali ancora che fosse nutrito e cresciuto, per essere de la famiglia che era tolse per moglie madonna Elisa, figliuola de miser Aloise Guasco, nobilissimo cavaliero de Alexandria de Lombardia, savia, bella e costumata quanto altra alora in Como o in Alexandria se trovasse. De la quale avuto già lui uno figliuolo maschio nominato Octaviano, el conte miser Francuzzo suo patre, come piacque a Dio, passò de questa vita, avendo prima Gabriele suo unico figliuolo de le sue amplissime facultà universale erede instituito. Morto adunque miser Francuzzo, trovandose Gabriele, come io ve ho decto, richissimo, cominciò subitamente cum ogni opera, studio e ingegno ad abrazare el gioco e gli altri vizii da me exposti desopra, conversando cum tutti quilli ai quali cognosceva piacere tale effecto, e tenendoli seco in casa e partendo cum loro tutti li fructi de le sue rendite e facultà, né perdonando a spesa alcuna per saciare el suo corropto appetito. Il che cognoscendo la valorosa e savia moglie, più volte cum discrete parole e cum affabile dolcezza el represe, confortandolo volesse lassare tali vizii e mancamenti, ne li quali oltra la loro commune ruina perderebbe l'onore del mondo e la pietà de Dio; ma volesse imitare le virtù di soi progenitori, li quali e ne l'arte militare e in ogni politica e moral virtù forno sempre non solamente de quella cità, ma de tutta Lombardia prestanti. Queste e molte altre parole, dicte più volte da la donna a Gabriele cum summa affectione, poterono mai far tanto che lui se revocasse dal suo pristino proposito: anci cum agre parole glie faceva intendere che, se più glie spezasse el capo, glie darebbe una bevanda che se la torebbe denanti, biastemando sancto Antonio e tutto el paradiso. Dil che vivendo la savia donna in afflictione e pena assai, ché comprendeva la sua futura miseria e del marito e di figliuoli, fece che li parenti de Gabriele e di lei più volte cum dolcezza ed aspreza lo represeno, e minaciarono de morte certi scelerati, che stavano sempre cum Gabriele in tale opere nefande. Ma questo giovando niente, fu necessario che Filippo Maria Vesconte duca de Milano, suo signore, liberalissimo principe de Italia, a instanzia de quisti parenti scrivesse a Gabriele gravissime lettere e minaciasselo de torli Belenzona e de farlo morire incarcerato se non se desse al civile vivere e lassasse le sue cative e flagiziose opre. Ma questo ancora non fu de tanto peso che lui più che prima non giocasse, non ungesse la gola e non trastulasse cum le cative femine: perché la natura sua, radicata da fanciullo in tal terra, pullulava in età virile più exuberanti fructi. Dove oggi una possessione, domane un'altra vendendo, in spacio de quatordeci anni, avendo già de madonna Elisa cinque figliuoli maschi e tre femine avute, consumò el valore de sexanta migliara de ducati d'oro; né altro glie restava a consumare se non quello che non poteva, cioè el castello de Belenzona, el quale né vendere né impignare se poteva per cauzione del testamento del conte Brandilise, suo bisavo, e la dota de la moglie ch'era duemilia ducati d'oro, a la quale erano ipotecate doe possessione poste sopra el lago de Lugano. Unde abandonato dal vizio, come disperato, non facendo motto ad alcuna persona, da Como se partitte, non più che cinque lire de moneta de pichioni seco avendo e una cappa e zornea de ganzante, compendo alora de la sua etate anni trentaotto, e cum quilli a Roma se n'andò: dove conducta in casa de una povera donna una camaretta, se mise a scrivere libri a prezio. Questa virtute, oltre la grammatica, gli era remasta: che sapeva assai ben scrivere; in che affaticandose nocte e giorno per non gire mendicando gli altrui suffragii, maledicendo ogni ora se stesso, el patre che l'avea generato e la morte che non li troncava el stame de la vita, stette vinteuno anno scognosciuto a tutti li romani e a molti da Como che in quel tempo avitavano a Roma e da altri che tutto el dì da Como a Roma se transferivano per loro facende, como accade: senza avere mai per alcuna via voluto intendere in tanto tempo che de la moglie, de' figliuoli e de' parenti sol fosse. Unde avendo lui assiduamente scripto e avanciatosi circa septanta ducati d'oro, e vedendose già per la età perdere la vista, deliberò, nanti che più invechiasse, trovarse uno patrone, a fin de star cum lui el corso di sua vita. E cum questo pensiero, andatosene a Siena e da inde a Fiorenza, né trovando alcuno che glie piacesse, se ne venne a Bologna: dove stato dui giorni a circa, fu menato a casa mia da Piero da Cremona, che in quel tempo acconciava famigli, avendo avuto ordine meco de trovarmene uno de l'età sua. Veduto io Gabriele, uomo de statura grande, grosso, bianco e colorito, e tutto bello e de presenzia grata e iocunda, e domandatolo che sapesse fare, respose che sapeva tenere conto de spese e de intrate, mostrandome l'exempio de sua lettera, e che spazarebbe la casa, aparichiarebbe la mensa e l'altre cose a lui possibile, che li fusseno comandate, farebbe; e che non voleva da me altro salario, salvo essere vestito e calciato secundo la sua condizione, e piacendome el suo servizio per uno anno, voleva me obligasse tenerlo a vita; me piacque assai el parlare, i costumi e la presenzia sua: dove quello medesimo giorno de concordia rimase in casa mia.</p>
            <p>Or stando Gabriele meco in tal servitù e usandola cum fede, amore e discrezione, era da me non mediocremente amato; e communicando seco ogni mio secreto, consiglio e voluntà, reponeva in lui ogni mia facultà, in modo che de possessione o de rendita, ch'io me avesse, non sapeva cosa alcuna, datome tutto a l'ozio de le muse, de le quale era lui devenuto amantissimo. Talvolta per mio refrigerio parlava seco di Stati de Italia, de le vite di principi moderni, talvolta de l'agricoltura, de la mercantia, de le provinzie del mondo, talvolta de la istoria greca, ebraica, barbara e latina; lui curiosamente ascoltava, voleva intendere, recordavase pur de grammatica e parlava latino non incongruamente, non so se per avere scripti tanti libri quanti avea o pur per recordarse de quella avea imparato da fanciullo. Dixeme lui spesse volte che mai se avea dimenticato cosa avesse impresa; e io di lui simile iudicio feci per averlo già cognosciuto d'alta memoria.</p>
            <p>Ed essendo già stato meco dui anni o circa, svigliato una nocte sul primo somno de la mia moglie, me fece audire che questo mio famiglio era levato e andava per camera parlando solo. Io, audita la voce, quale era sonora e alta, e pensato che ciò potesse essere, e più cose nel mio animo revolgendo, alfin me disposi levare e de audire quello che lui dicesse; e cusì levato, nonobstante che freddo fusse, ch'era circa al fin de novembre, n'andai a l'usso de la camera sua; dove giunto, intesi che lui diceva:</p>
            <p>— O tristo, o sciagurato, o misero me! a che fortuna sono io conducto! O parenti mei, o dulci figliuoli, o cara moglie! Lasso Gabriel, a che sei tu giunto! Tu sei famiglio, che ne solevi avere tanti! O sangue mio gentile e tanto onorato! o conte Bernardo mio cio! o conte Gerbo! o conte Brandilise! —</p>
            <p>E cusì or l'una de queste parole or l'altra dicendo e spesse volte repetendo, senza proferirne più, infino al matutino me fece stare a l'usso de la sua camera, sofferendo non poco freddo, pur per vedere se lui prorumpesse in altre parole, per intendere la sua misera fortuna. Nel quale tempo o lui vincto dal dolore o straco da l'affanno, se dette a l'umano riposo; e io, retornato al mio lecto e narrato a la moglie quanto avea inteso, non remasi manco pieno de maraviglia che de disio de sapere chi lui fusse, avendo già facto concepto che, essendo lui de nobil sangue disceso, dovesse esser stato da qualche rabia de fortuna calcato. E rimasto in concordia cum la donna che de tal cosa cum lui né cum altra persona dovesse parlare, cominciai sottilmente a rimare e quadrare ogni decto e facto suo. E ponendomi la seguente nocte e molte altre in ascolto a l'usso de la camera sua, mai possetti intendere altre parole che le prime o de simile substanzia, salvo che alcuna volta dicea:</p>
            <p>— O cara Elisa, avesse io sequito il tuo consiglio, ch'io non me trovarei in la calamità ch'io vivo! —</p>
            <p>Molte volte essendo cum varie e diverse parole temptato da me, mai potetti far tanto ch'egli me volesse scoprire la via di suoi pensieri e de l'immenso suo dolore. Unde, ardendo ogni mio spirto de sapere la casone del suo affanno, feci alfin pensiero de parlarne cum ser Cola di Bentivogli, mio patre observandissimo, sapendo lui avere longa cognizione de le cose del mondo e maximamente de tutti li signori e gentilomini de Italia, come quello che, essendo stato, come sapeti, secretario de la gloriosa vostra famiglia anni sexanta o circa, generosissimo conte, era stato più volte per tutta Italia suo mandatario. Unde, trovato uno giorno la opportunità de parlare seco de tal materia, la narrai diffusamente cum dirli se mai per veruno tempo aveva audito nominare overo cognosciuto uno conte Bernardo, conte Gerbo o conte Brandelise, i quali avea Gabriele nominato, premendo il suo dolore. El savio vechio, cognoscendo già Gabriele per essere più volte meco stato a la sua camera, limando bene el suo parlare, come era suo costume, respose:</p>
            <p>— Refrigerio, credo, per avere lecto tu molte istorie come hai, debbi cognoscere quanto siano varii gli effecti de la fortuna: io non dubito che, essendo vero quello me dici, che questo tuo Gabriele debba essere stato oppresso da sinistri culpi de lei, avendone visto a' mei giorni quasi infinita multitudine. Se ben me recordo, credo avere audito nominare quello conte Gerbo e gli altri conti che m'hai nominati: ma dove e in che luoco non ho al presente memoria. Ma fa' quello te dirò: onora costui quanto più t'è possibile e, seco parlando spesse volte de qualche tua iactura e afflictione, guarda bene cum ogni arte e ingegno se pòi far ch'ello esca fuori in qualche parola de la sua fortuna, ché facil cosa ce serà poi cognoscere el tutto. E nol potendo movere cum questa via, narrali cum merore la misera sorte del re Priamo de Troglia, la clade extrema de Pompeio magno, l'ingrata morte de Fozione ateniese e altri strazii c'ha facto spesse volte la instabile fortuna d'altri omini prestantissimi, di quali fa rumore la greca e nostra istoria: ch'io non dubito, facendo ciò più volte e cognoscendo lui essere da te amato e ben tractato, te farà alfin palese la radice del suo affanno. E pur quando nol facesse per tal casone, ne trovaremo de l'altre più urgente, cum le quale non dubito che intenderai quello che desideri sapere —.</p>
            <p>Ringraziato io ser Cola del prudente suo consiglio e tolto da lui licenzia, posi ogni mio pensiero per mandare tutto quello a effecto. E cusì tra pochi giorni trovata l'occasione e 'l tempo, suspirando gravemente verso Gabriele, incominciai a dolermi de la repentina morte de mio patre, stato celebre doctore a' soi tempi ne la cità nostra, compendo io alora de la mia etade anni quatro; poi de quella de mia matre, da inde a cinque anni per l'acerba morte del marito morta; commemorando ancora molte mie adverse fortune cum gran cordoglio, pur per vedere se in qualche sua disaventura incappasse, mai, se non cum suspiri profundi, me respondeva. Me disposi adunque legerli la vita de Gneo Pompeio scripta dal Plutarco greco, istorico excellente; dove giunto a la morte sua misera e deploranda e quella cum flebili affecti pronunziando, lassando Gabriele uno altissimo suspiro e poi piangendo, dixe:</p>
            <p>— O ingrata, o crudele, o adversa fortuna, io a rasone de te dolere non debbo né voglio: perché io stesso de la mia ruina son stato casone; ma de Pompeio romano excelso accusar te voglio —.</p>
            <p>Io alora incontinente: — O Gabriele, ditime, per la fede vostra, che ruina è stata la vostra? —</p>
            <p>Lui, facendo prima uno fiume de pianto interropto da multi singulti e suspiri, dixe:</p>
            <p>— Miser mio caro, io avea fermamente constituito e proposto in l'animo mio non aprire mai ad alcuno la mia calamità; ma poi che io cognosco l'amore me portate e la virtù del vostro ingegno, son contento, renovando el mio dolore, explicarve el stato de la mia misera vita, de la quale cognoscendovi pietoso son certo ne avereti compassione —; e comenciando da li primi anni della sua gioventù insino a questa età, ogni cosa intieramente me narrò.</p>
            <p>Il che tenendome gran pezzo d'ora stupido e de pietà conflicto, fui strecto a consolazione sua dirli le presente parole:</p>
            <p>— Gabriele, de due cose assai me doglio: l'una che, essendo stato vui gran tempo meco, non ve abia facto quello onore che merita la prestanzia del vostro sangue, el quale nobilissimo cognosco: ma de questo me dovete avere ogni modo excusato, non avendo de la vostra condizione altra scienzia avuto che voi stesso voluto avete; l'altra che la forza de le stelle sia stata sì impetuosa in voi, che ve abia trabucato in sì basso luoco. Ma che io ve conforto ad avere pazienzia, ché forse le stelle ve hanno qualche clemente fortuna reservato al resto de la vita che v'avanza: armati el core de fede e l'animo de speranza, ché certamente, avendo vixo da molti anni in qua virtuosamente come avete, per quello che da voi intenda, convien ch'i cieli ve aprano la strada a trovare qualche jocunda fortuna, cum la quale resarcerite tutti i passati damni; e de questo non dubitate niente —. E così decto, me tacqui.</p>
            <p>Gabriele, stato alquanto cogitabondo e ora in questa parte e ora in quella altra menando el capo, irato quasi e cum fazza assai turbida, respose:</p>
            <p>— Miser mio, io non intendo questo vostro parlare de stelle, che voi me fate; voi dunque concludeti che le stelle siano state casone di mei crudeli affanni? Questa me sa per certo una nova cosa, né mai più da me intesa: ché quando questo fosse, io non so quel ch'io non me facesse per far le mie vendecte contra loro; ma io non posso credere tal cosa, né per alcun modo me la voglio persuadere —.</p>
            <p>Io alora: — Gabriel, me persuadeva che, essendo vui in l'età che sete e scripto li libri ch'aveti, dovesti per pratica e per teorica avere inteso e liquidamente cognosciuto che le stelle diponeno e governano cum loro influenzie questa nostra vita activa intieramente. E se non che pur la materia è in sé diffusa e forsi non molto militante nella nostra catolica fede, io ve farebbe oculatamente cognoscere che quello c'ho decto è il vero. Ma pure a vostra scienzia n'exprimerò qualche particella: donde credete voi, Gabriele, che nasca che, avendo avuto mio patre cinque figliuoli maschi, siamo stati diversi e varii l'uno da l'altro, non dico tanto in l'effigie, nella proporzion di membri e nella forma (nelle quale cose, come voglion pur li astronomi, ce potevano assimigliare, come forse l'uno cum l'altro in qualche parte siamo), ma nella professione, nelli costumi, nelle infirmità, nella vita e nella morte? Voi vedesti el conte Francesco Sforza da Cotignola, felicissimo signore e capitaneo d'armati de quanti in Italia a recordo d'alcuno se trovasse, e Alexandro Sforza suo fratello, forsi de non minor virtute e prudenzia di lui, questo, de l'arte militare peritissimo quanto forsi colui, non avere mai potuto drizzare li trofei delle sue victorie; lui averne drizzati tanti che ebbe ardire d'equiperarli cum quilli de Julio Cesare, perpetuo dictatore. Però Ptolomeo, precipuo astronamo, prudentissimamente scripse: «Fazano alegrezza coloro che nascono felicemente», Io ho visto, Gabriel mio, in questa cità multi omini, de umile condizione nati e quasi ignoti a tutta la patria, essere in pochi giorni saliti al più alto segio che noi abiamo: così multi de sangue, de amici e de stato trabuccare al basso e vivere in stato misero e mendico. E donde credete vui, che sete stato tanti anni a Roma e visto tanti miraculi in quella d'omini bassi salire in alto, che causino tali effecti? Credeti vui che causino da loro? Nol crediate: perché, se cossì fosse, vedresti omini solamente de virtù prediti e fecundi essere de dignità decorati e non famigli da stalla, né barri, biastematori, ruffiani o ladri, né alcuno de nefanda ed execrabile vita a le volte essere facti abbati, vescovi, arcevescovi, cardinali e forsi pontifici maximi; ché, se per propria virtù questo accadesse, quilli tali seriano tutti colmi de virtù, che pochi de loro me pare giungeno a tal effecto. Gabriel, voi me avete più volte decto che, trovandove a Roma, vedesti fare pontifice maximo Nicolao quinto, del quale ho audito più volte dire a' nostri degni citadini che, essendo in questa cità povero insignò legere a' fanciulli in casa de Fuscarari e Albergati, notabile famiglie de la cità nostra; e quantunque fosse uomo singularmente disciplinato e d'animo generoso, non fu gran stupore che in spazio de desedotto misi fusse facto vescovo de Bologna e cardinale e papa? Tazzo alcuni suoi successori per non consumare il tempo. Non vedemo oggi quanti cardinali e vescovi e il presente pontifice, d'ogni laude degno, e tanti suoi parenti e nepoti in tanta felicità, quanta non se averebbe mai potuto o credere o pensare? Non avete vui similmente a' vostri giorni veduto papa Janni essere deposto del papato e d'ogni dignitate, e ultimamente venenato miseramente morire? Tazzo ancora multi capitanei floridi ne l'arme, molti signori temporali, italici e barbari, per non recitare al presente cum mio dolore la loro ingrata fortuna. Or se voi volesti dire: «El piace al Motore delle stelle che cusì sia», io nego questo totalmente: perché noi sapiamo e credere debiamo che, dando lui a' rei l'inferno e a' boni el paradiso, non vorebbe né li piace ch'i tristi e cativi siano exaltati e li buoni e virtuosi deposti. E donde credete voi, Gabriele, che sia nato questo infortunio vostro, el quale in verità è stato rigido e acerbo: da voi o da le stelle? Credeti veramente che non da voi ma da loro, c'hanno influxo tale effecto in voi, sia causato; ché l'è tanto el furore e la rabia sua, e cusì la benignitade e la clemenzia, che tuttavia cose incredibile e mai più vedute o pensate nel mondo parturiscono, or dolce or suave or aspre ora acerbe. Saturno, Marte, la cauda del Dracone e infinite stelle fixe, che sono in l'octava spera, son quelle da le quale pioveno tanti effecti iniqui e maligni; né dubito che qualche una de loro sia stata del vostro strazio casone. Jove, Venere e innumerabile stelle fixe sono quelle che parturiscono al mondo tanti benigni effecti, quanti vedemo tutto el giorno; e veramente de loro è quello ch'io ne scripsi già legiadramente in uno mio sonetto, dove io dixi: </p>
            <lg type="sonetto">
               <lg>
                  <l>Senza favor de ciel invan s'aspira</l>
                  <l>a stato, a regni, a fama, a gloria, a nome,</l>
                  <l>s'in un fosse el valor de mille Rome</l>
                  <l>e ciò che 'l mondo orbiculato gira;</l>
               </lg>
               <lg>
                  <l>ché, quando Marte rutilo s'adira</l>
                  <l>e quadra a lui Saturno le soe chiome,</l>
                  <l>convien ch'ogni virtude alor se dome</l>
                  <l>e ch'ogni nostra maiestà delira.</l>
               </lg>
               <lg>
                  <l>Sono in l'octava spera alcune stelle</l>
                  <l>tanto maligne e de sì dura forza,</l>
                  <l>che fan cadere un uomo d'excelso ad imo.</l>
               </lg>
               <lg>
                  <l>Altre ne sono ancor benigne e belle,</l>
                  <l>e Jove e la soa figlia, in cui s'amorza</l>
                  <l>ogni lor rabia, e fan l'ultimo el primo.</l>
               </lg>
            </lg>
            <p>Potrei al presente molte cose dirve del Sole, peritissimo duce e re degli altri pianeti; molte de la Luna, inferiore e gravissimo de tutti loro e altrice de' nostri corpi; molte ancora de Mercurio velocissima stella e datrice de l'arte e magisteri umani, se io non temesse far troppo lungo processo e generare confusion ne la vostra mente. Ma debia bastare a voi che da loro nasce e descende tutti gli effecti umani e il governo de questa machina mondiale. Non voglio imperò, Gabriel mio, che per aver audito la presente mia narrazione pensasti che io non abia ferma credenza che Dio optimo e maximo, creatore de quilli fuochi eterni che noi diciamo stelle e di quatro elementi di quali consta questo nostro vital corpo, non abia armato l'animo nostro immortale cum arme, cum le quale possiamo contra li sinistri culpi de fortuna dextramente combattere: ché quella sarebbe intieramente eresia. Ma voglio dire e concludere questo: che quando l'omo, calculato la sua natività diligentemente e judicata, cognoscesse che qualche colpo de irate stelle dovesse offenderlo o nella fama o nella robba o nella persona o in qualunque altra cosa (come tutto el giorno non perdonando ad alcuno impetuosamente fanno), se possa defendere da quelle coprendose col scudo de fede, amore, caritade e speranza; e umilmente el Factor di cieli supplicando che come lui ha concesso e prestato valore e forza a le stelle operare tali effecti in noi, cossì piazza a sua benignità levarla. Facendose questo, come ho decto, non dubito che l'omo possa superare la malizia e durezza loro, come s'è visto alcuna volta cum effecto. Ma perché pochi o quasi veruno in quisti nostri miseri tempi se curano intendere o de sapere sotto qual constellazione sono nati e qual stella o pianeto abia più forza e podestà nella loro vita activa (e se pur alcuno se trova ch'el sapia e intenda, par che manchi in lui la fede e la speranza verso Dio), fo questo judicio ultimamente: che li fati sono quilli che governano ogni nostra actione e che cibano tutti i mortali delle vivande che intendite e che voi già tant'anni acerbamente avete gustato —. E questo decto, me tacqui.</p>
            <p>Poi che Gabriele ebbe auscultato intentamente le narrate mie parole e quelle cum più morsi masticate, alfin respose:</p>
            <p>— Se cossì è, como diti e veramente credo, miser mio, ch'i cieli sono quilli che regono e governano questa vita umana, assai me doglio certamente, non cognoscendo qual vendecta mai de loro me possa o debbia fare, da le quale tanti affanni e iacture ho recevuto. Nondimeno a mio conforto una cosa ogni modo voglio fare, e perdonatime se io parlerò forse cum voi troppo domesticamente: io intendo e son disposto, calandome le brache al ginochio e ponendome in quatro, mostrarli uno tracto quanto tondo io ho. Che siano maledecte loro, chi li adora e quasi ch'io non dico chi le fece, poi che a sì misera sorte conducto me hano! —</p>
            <p>Io ancora che tal parole e le maniere me provocasseno a ridere assai, cognoscendo pur el sagurato vincto dal dolore, dixe:</p>
            <p>— Gabriel mio, quelle intelligenzie del cielo se curano poco de nostre offese e manco de nostri tondi; né noi, potendo ancora, le dovessemo offendere, sapendo che sono organi e instrumenti del summo opifice. Cessati, per Dio, da tal pensiero e vestite el core de quelle virtù cardinale ch'io v'ho decto: perché io non dubito che, quelle mediante, placarete de le stelle l'ira e 'l furore, che forsi a questa ora son placate. Che sapete voi se la donna vostra, la quale per quanto intendo da voi, era savia e valorosa, trovandose rica de nobilissimi parenti dal lato vostro e dal suo ed essendo da loro aiutata, abia tal cura e diligenzia avuto a quello che glie lassasti che, se ella vive come potrebbe, se trovi in buono stato? e li vostri figliuoli essere dati a tal virtù che siano in colmo d'onore, de robba e d'amici? Non ve desperati, per Dio: vogliate intendere che de loro advenuto sia, ché ne serà facil cosa. Io biasimo assai tanta vostra pertinazia non avere mai in corso de tanti anni alcuna cosa de loro voluto sapere —.</p>
            <p>Per tutte queste parole e altre molte, el potetti a tal pensiero persuadere giamai. Or, onorando io Gabriele molto più de l'usato e facendolo servire quanto più m'era possibile, non passarono multi giorni che, trovandome una sera seco, dal fuoco mossi verso lui piacevolmente queste parole:</p>
            <p>— Dicetime, Gabriele: mostrasti voi mai miser lo tondo alle stelle, come a' dì passati dicesti? —</p>
            <p>Lui levatose in piedi, traendo uno gran suspiro, dixe:</p>
            <p>— La mia disgrazia ha voluto, miser mio caro, che mai non se sia potuto vedere alcuna stella in cielo d'alora in qua, ché ben l'averei facto —.</p>
            <p>Io non ve potrebbe dire, nobilissima brigata, de quanto gaudio e piacere me ocupò la mente tal risposta, sì per avere lui expresso le parole cum impeto e dolore, sì perch'io sapeva essere el vero che già più d'uno mese in cielo stelle non s'erano vedute per l'aere denso e nubiloso, che fu tutto quello mese che era de genaro. Ma più rise e piacere me tocò da inde a pochi giorni; perché trovandome una sera in camera per andare a dormire e sentendo nel cortile un gran rumore de gride, de biasteme e de minazze, e correndo subitamente in quella parte, vidi Gabriele in capo de la scala tutto bagnato, gociolandoli el capo e 'l viso, che biastemava el cielo e malediceva la sua fortuna. E domandato da me che fosse quello e che avesse, respose:</p>
            <p>— Io era venuto qua giuso nel cortile, potta de sancto Antonio! per mostrare el tondo e ciò che avesse a le stelle, come avea già decto: ed eccotte, calate già le brache e postome in quatro, venirme subitamente adosso de sopra uno calcedro pieno d'aqua fredda, che m'ha concio come me vedete, credo, a fin ch'io cognosca che, come loro furono sempre rebelle e nimiche al mio bene, utile e onore, cussì in questo extremo effecto m'abiano voluto de le sue amare vivande cibare —.</p>
            <p>Gran fatica me fu a tenere le risa, udendo e vedendo tal cose da stracare le maselle come cognoscite: pur mostrandome a suo conforto sdegnato in vista e volendo intendere la casone, Marta mia serva dixe:</p>
            <p>— Patron mio, perdonatime: perché quello ch'è facto non è stato per malizia, ma per ignoranzia; cum ciò sia che, venendo io qua per prendere aqua netta da lavare le scudelle, non sapendo che Gabriele fosse là giuso nel cortile, ne gettai uno calcedro de brutta: che certo me ne dole assai —; e se gliene dimandò perdonanza.</p>
            <p>Io ebbi da fare assai facendo sugare Gabriele, mutarlo de panni e alfin porlo a lecto, a confortarlo a pazienzia scoppiando tuttavia meco delle risa. Ma naque da inde a pochi giorni la casone che alleviò ogni suo dolore e affanno, in questo modo come intendereti. L'è stata mia consuetudine, come forsi alcuni de voi può sapere, andare spesse volte a la libraria de San Domenico nostro, dove stano li frati predicatori, degna e magnifica quanto forsi un'altra in Italia a quisti tempi se trovi, per studiare certe opre le quale in altro luoco della nostra cità &lt;non&gt; se trovano. Dove trovandome un giorno cum Galeaz dal Bo, mio caro cognato e vostro singulare amico, magnifico conte, e parlando cum maestro Hieronimo da Belenzona, celebre predicatore in quisti tempi, me venne a memoria Gabriel, el quale m'avea già decto ch'era signore de Belenzona. Presi consiglio de nominarglielo; il che non ebbi prima facto, che lui me rispose:</p>
            <p>— Questi dui che sedeno qui davanti in questa banca — monstrandome dui frati gioveni — sono suoi figliuoli —.</p>
            <p>Io facendome incontinenti presso loro e narrandoli in presenzia de mestro Hieronimo quello che de Gabriele loro patre fosse, e tutto el progresso della vita sua dal dì che se partì da Como fin a quel'ora, glie strinxe el core cum un fuoco de pietà, che piansono amaramente, e io e chi gli era presente cum loro. Unde avuta loro licenzia alora alora dal suo patre priore, in compagnia de maestro Hieronimo se ne veneno a casa mia: dove trovato Gabriele loro patre e a pena potuto dire a lui per tenerezza: — Padre nostro! — l'uno da la parte dextra e l'altro da la sinistra, bagnandoli cum un fonte de lacrime el viso e i panni, el baciarono e abrazarono infinite volte. E lui recognosciuti loro similmente per figliuoli, stretti tenendoli e cum dolce e pietose lacrime bagnandoli, stette alquanto che non pòte formare parola. Certo io non credo vedere mai più effecto de tanto amore e dolcezza quanto io vidi alora, né parole sì fervide e pietose. Ma poi ch'i smariti spirti poterono reciprocare l'anima, el magior di loro narrando a lui come madonna Elisa sua matre, rimasta afflicta oltra modo della sua partita, aiutata da miser Aloise suo patre e da tutti i suoi parenti, li aveva cresciute e multiplicate le facultate; e maritata già Lucrezia e Diana sue figliuole nelle migliore famiglie de Como, essendose l'altra, nominata Angelica, facta monaca de sancta Chiara; e Octaviano suo primogenito, uomo de singulare virtù de animo e de ingegno, stato già multi anni ed essendo tuttavia primo secretario de Federico imperatore romano, aveva molta grazia e tesoro presso la sua cesarea Maiestà acquistato; loro, inspirati da Dio, factose religiosi come vedeva; e Pandulfo, suo quarto figliolo, morto già quindeci anni; e Costanzo ultimamente, decorato de milizia dal duca de Austria e facto sposo d'una sua stretta coniuncta, starse a Como in bono stato e reputazione, fu repieno per tal novelle de tanto gaudio e letizia quanto poteti pensare. Il che notificato tra pochi giorni a madonna Elisa, venne incontinenti miser Constanzo acompagnato da amici e famigli a Bologna: dove doppo le feste e abraciamenti del patre e di fratelli, che furono senza numero, vestito el padre onorevolmente e pigliati tutti da me licenzia, e ringraziatome della bona compagnia li avea facto e factome amplissime offerte, piangendo da Bologna se partirono e a Como se ne andarono. Dove facto grandissimo onore e feste da madonna Elisa e da tutti li parenti e amici a Gabriele, come per sue lettere intesi, se dette, cusì pieno d'anni come era, al studio de astrologia; a la quale avendo dato opera assidualmente d'alora in qua, odo che se trova al presente, come cosa miraculosa, de tutta la Gallia cisalpina peritissimo astronomo.</p>
            <p>Sopra questa lunga e generosa novella, magnanimo principe, poi che cum rise e cum prudente gusto fu parlato, e non senza laude del claro narratore, concluse la magnifica compagnia esser vero ch'i fati e la fortuna produceno varii e infiniti effecti nel mondo. Ma non piacendo al tutto questa sentenzia confirmare a uno nostro erudito citadino de grato aspecto, de laudevoli costumi e de bontà e virtute ornato, e a mi fin a teneri anni de benivolenzia coniuncto, nominato Bonaventura di Paliotti, famiglia egregia in la cità nostra, e cancilero del magnifico miser Zoanne Bentivoglio, dixe:</p>
            <p>— A mi pare ben tempo ormai, per l'invito me ha facto in alcuna parte l'audita novella del mio ornatissimo Refrigerio, a cui ha il cielo, come vedeti, virtù, grazia e meravigliosa facundia concesso, narrare a le vostre Excellenzie, illustre brigata, quello che già cum mio gran piacere intesi: che, non v'essendo tedio, in breve parole e presto intendereti —.</p>
            <p>E in questa forma cum dolce umanità dixe.</p>
         </div1>
         <div1 type="novella">
            <head n="Novella LVIII">NOVELLA LVIII</head>
            <argument>
               <p rend="italic">Bruschino, dimente se sentencia a la morte un ladro, fura cun piacevole astuzia uno paro de caponi, per i quali è frustato; e non volendo per il meglio avere la data castigazione, è liberato.</p>
            </argument>
            <p>El mio parlare, che breve fia, non serà per disputazione ma per piacere e solazo nostro, e in recordazione che io non vorebbe mai patire male alcuno per dire poi: «L'è stato per lo meglio», secundo s'è audito nella narrata novella. Magnifico conte, clarissimi gentilomini e vui donne bellissime e prestante, per questo adunque sapere dovete che regnante i Pepuli, già dignissimi principi della citade nostra, fu uno dato totalmente al vizio nominato Leonardo, ma chiamato per altro Bruschino, perché era da Bruscolo, oppido del nostro territorio, ma al presente destrecto de l'illustri signori fiorentini, casone che in quilli tempi li nostri magiori, credo per loro usate sedizione, non erano curiosi e zelanti di beni de la nostra già opulente republica. Ma se la fortuna, de l'altrui prosperità invidiosa, li magnanimi pensieri de lo excelso principe della nostra cità Zoanne Bentivoglio primo non avesse interropti e cum ingrata morte terminati, el dicto castello de Brusculo, el Caprenno, Pancaldoli e la Sambuca, cum grazia de' fiorentini, per il bolognese onore e per gloria e augumento del stato de quello, averebbe vendicati e facti nostri; e sarebbese de' fiorentini el mottevole parlare extincto che dicea: «Noi abiamo il vino brusco, el pan caldo, il capretto e il sambuco, e ne manca solamente el casuolo — cioè el castello de Casi — a fare le buone frictelle».</p>
            <p>Ma retornando al nostro primo intento de Bruschino, per recordo del cui nome ho facto questa poca disgressione, dico che, secundo ho inteso molte volte dire in la cità nostra, che Bruschino, delectandose del gioco de azaro, perdette in breve tempo quanta robba avea, benché poca n'avesse. Di che remaricandose cum uno suo amico, ello li respondeva per suo conforto avesse pazienzia e che pigliasse ogni cosa per il meglio; e Bruschino respondea questo non voler fare, perché il meglio sarebbe fusse venuto più presto il suo che quello del compagno. E cusì or cum questo or cum quello altro de la sua fortuna remaricandose e niente guadagnando, parea che altri, come sogliono fare de' cativi, se alegrasseno del suo male e del misero suo stato: unde questo sciagurato, essendo senza virtù e sempre de quella e de ogni buono costume inimico, e senza robba vivere non potendo, incominciò a furare delle galline domesticamente, non trovando forse altro. Di che accadette che un sabbato, giorno de publico mercato, legendose la sentenzia de la morte de un ladro alla renghiera del podestà, Bruschino essendo a udire sotto epsa renghiera, e più presto per potere qualche cosa furare che per altro, se chinò dextramente e tolse un paro de capuni, che avea da vendere una povera donna contadina; e postoseli presto sotto il mantello, li slongò il collo. E questo non sì presto ebbe facto che, sentendo legere in la sentenzia che quello ladro avea rubato di capuni, dixe:</p>
            <p>— Se coloro, di chi erano li capuni, li avesseno slongato il collo come ho facto a quisti mei, non li sarebbeno stati furati —; e partisse.</p>
            <p>La povera donna, guardandose intorno e non vedendose li capuni soi presso, dixe: — Oimè, sagurata me, dove sono li mei capuni? —</p>
            <p>E presto presto, come vòlse la disgrazia overo il peccato de Bruschino, epsa dubitò fusse stato quello per le parole avea da lui audito: onde subito levata in piedi, recomandò certe altre sue cose a una sua compagna e corseli drieto, gridando: — O giovene, o giovene, damme li mei capuni che m'hai rubati! —</p>
            <p>E d'una voce in l'altra per la piazza se li levò rumore drieto, in modo che intorniato da la gente Bruschino e da la donna, e cognosciuto lui pur alora quilli avere furati e slongateli el collo, fu preso e sentenziato che fusse frustato cum li capuni el collo e non manco per derisione sua che per exempio d'altrui, secundo l'effecto de justizia. E mentre era aconcio cum la mitra in capo per essere frustato, piagneva fortemente; e il cavaliero, di lui pietoso divenuto, il confortava ad avere pazienzia, dicendoli che era per il meglio e che de quella castigatura rengraziasse Dio. Di che Bruschino dicea:</p>
            <p>— Ringraziato sia sempre Dio, ma non de questo: perché non è per il meglio, ma è solo per avere furato li capuni, che mai non li avesse veduto! Io me ve recomando per l'amor de Dio: non me fate male, ché mai più non furarò! —</p>
            <p>E dicendo simile e molte altre parole, il cavaliero alora, oltra la pietà aveva de lui, incominciò a ridere fieramente insieme cum li famigli in modo che, persentendo questo solazo il podestà e pigliandone, come persona clemente, molto piacere, per alora non vòlse s'eseguisse la frustatura: di che in brevi giorni poi cum onesta punizione fu liberato.</p>
            <p>Sì che voglio concludere, excellentissima compagnia, se la mia conclusione serà buona a conforto di tristi e cativi, che la poca prudenzia anci la trista vita e mancamenti loro siano de' suoi strazii e affanni sola casone e non el corso de le stelle, come nel facto del Roscone resolvere possiamo.</p>
            <p>Dolcemente piacque a la brigata, unico e caro signor mio, la narrata novelletta da Bonaventura, dicendo cum molte rise che per certo la umana propagazione producea pur novi ucelli e novi casi nel mondo e concludendo che, cossì come uno omo non fu mai al mondo simile a l'altro in ogni parte, cossì essere varii, infiniti e dissimili gli effecti della nostra vita: e per questo non essere forse meraviglia se tanta varietà se vedeva tutto il giorno nel nostro emisperio. Ed a queste parole e a molte altre de simile substanzia essendose posto fine, uno altro nostro citadino, caro convicino e prisco amico del conte, nominato Filippo Beroaldo, de la cui doctrina, profonda memoria, mansuetudine e divino ingegno non potrei cum mille lingue a pieno narrare, non voglio dire cum questa inepta e stanca penna, in modo, signor mio caro, che io non ardirei alcuno altro per tanta etate per mio judicio proporli (come a sua eterna fama nel gran gimnasio de Parrise, cità primaria del cristianissimo re di Franza, l'effecto de tanta laude ha dimonstrato e tuttavia nella nostra inclita cità dimonstra a li numerosi auditori de la mirabile sua doctrina, dove meritamente è stato posto nel numero de li onorati secretarii de la magnifica nostra republica e fatto degno preceptore de miser Annibal Bentivoglio, cavaliero nobilissimo, sposo de madama Lucrezia, tua illustre e bellissima figliuola), in piedi levatose quasi a l'opposito del suo carissimo collega Refrigerio, sorridendo dixe:</p>
            <p>— La piacevole risposta de Bruschino e il caso de Gabriele Roscone, che inopinatamente fu cum l'acqua renfrescato, persuadendose cusì cum piacevole acto ingiuriare le stelle, me induce, magnifici gentilomini, narrarvi certe piacevole risposte che faceva uno quando gli era decto, a conforto de li suoi infortunii, ch'ogni cosa era per il meglio; non denegando però la scienzia dell'astrologia, optimamente allegata dal nostro facundissimo Refrigerio, quantunca molte cose subtile sopra epsa adure se potesse. E stati attenti: ché piacere non poco avereti —.</p>
            <p>E cossì incominciò.</p>
         </div1>
         <div1 type="novella">
            <head n="Novella LIX">NOVELLA LIX</head>
            <argument>
               <p rend="italic">Eliseo di Bolognini, partendose dal re Ladislao, fu preso da' pirati e a uno mercatante moro venduto; e cognosciuto poi omo de gran virtù, divenne carissimo al signore de quella terra dove fu conducto. E morendo poi el signore, Eliseo per virtù del suo ingegno doppo alcuni affanni ne diventò signore.</p>
            </argument>
            <p>Voi dovete dunque sapere, prestantissimi gentilomini e voi onorandissime matrone, che la famiglia de Bolognini, de la quale fu la magnifica madonna Magdalena, vostra genetrice, circumspecto conte, sempre è stata in la citade nostra molto nobile, copiosa d'amici, de parenti e de splendide richeze; e gli omini de quella, secundo la condizione de' tempi, molto apti e idonei al stato de la republica e a la mercantia (cosa de gran gloria a le citade, reputazione a le republice e generoso sustentamento di populi), e finalmente prompti ad ogni altra opra de laude e gloria degna: per il che hanno adducto a la citade nostra grandissimo utile e onore. De epsa, dunque, famiglia fu uno gentile giovene de grande animo e ingegno illustre nominato Eliseo, nato de miser Bolognino; el quale, essendose dato alla mercantia, insieme cum alcuni altri nobili mercatanti nel porto pisano montò in nave cum merce de velami bolognesi e drappi de più sorte. E ivi, dato le vele al prospero vento per andare in levante, poi ch'ebbe navicato cum mare tranquillo circa quatro giorni, la nave, da contrarii venti e impetuosa fortuna assalita, fu portata presso il porto de Cartagine nova, ditta ora Cartaginea, citade posta nel regno de Granata, altre fiate colonia de' grandi osti de' romani, cartaginesi. Ed essendo ropto l'arbore e le sarte, epsa dette de urto in uno scoglio ivi propinquo: di che tutta se fracassò, e la mercantia e ogni omo che era sopra la nave fu da le salse aque surbito. Ed Eliseo, per campare la vita sopra una tabula distesose e quella tenendo abraciata e a Dio devotamente recomandatose, il procelloso mare el gettò nel predicto porto: dove veduto da alcuni marinari, fu tratto fuori de l'aqua semivivo e, confortato cum quelle cose che erano opportune, tra pochi giorni se fece gagliardo.</p>
            <p>E portando questa sua fortuna cum assai constanzia, tenne modo navigare in Sicilia al re Carolo primo de Angiò, cioè Andegavense, intendendo essere re magnanimo e abraciatore degli omini prestanti e auxiliatore de' virtuosi oppressi dalla fortuna, el quale in quel tempo avea gran guerra cum el feroce re Piero de Aragonia, suo capital nimico. Cum sua dunque Maiestà, quando lassò la Sicilia, aconciatose per camariero, advenne che, cavalcando un gentil cavallo un giorno presso la cità de Nola, sopra uno ponte, temendo el legiadro cavallo de una rota che voltava uno molino, prese tanto spavento che, traendo e buttandose molto sinistramente, le cinglie, redane e pectorale per forza ruppe e gettò Eliseo nel fiume e, percottendolo sopra uno conficto palo, gli ruppe una gamba. De che tracto cum gran fatica fuori, fu medicato in tal modo da uno chirurgico ignorante, che sempre andò zoppo: dove per esser lui gentile e discreto, a ogni omo ne doleva. Ma epso, per se istesso confortandose, respondeva che loro non se dolesseno, perché lui credeva esserli quello per il meglio advenuto. </p>
            <p>Né dipoi passarono dui anni che, essendo a una cazzia d'uno salvatico porco per una densa silva, se mosse una acuta fronde che del capo l'ochio sinistro cum gran dolore li trasse: di che, ancora che multi seco se ne remaricasseno e dolesseno, pur lui al modo usato affirmava esserli advenuto per il meglio.</p>
            <p>Ma la rabiata fortuna, non anche sazia de tanti mali, un'altra magiore disgrazia gli ballestrò adosso in questo modo: che ucellando Eliseo a le quaglie cum uno suo sparviero del mese de octobre, e avendolo optimamente gettato a una quaglia, ello non potendola avere sorò sopra uno arbore e, imbragatose a li rami de quello, suspeso rimase. Onde, essendo Eliseo senza famiglio e senza altro aiuto, montò sopra l'arbore e, posto il piede sopra un troncone secco, epso se ruppe e insieme cum quello a terra càde: dove, percotendo sopra un duro saxo la spalla dritta, quella se ruppe ed essendone male medicato remase sempre gobbo, guerzo e zoppo; e questa ultima disgrazia, overo ventura, più che mai dicea esserli advenuta per il meglio. E veramente a mio judicio questa pazienzia e conforto procedeva o da una gran virtute d'animo, overo da una speranza trovare alfine qualche benigna fortuna: niente di meno, o venisse per ventura o venisse per speranza, sempre concludeva che ogni cosa per lo meglio era intravenuta.</p>
            <p>Onde accàde poi che, morendo el re Carolo primo e succedendo a lui Carolo claudo, ello non voleva apresso sé claudi, zoppi, ciechi né gobbi: di che fu opportuno a Eliseo pigliare novo consiglio e mutar luoco, avendo disposto mai più a la sua patria retornare. Epso adunque, montato in nave a Brundusio, n'andò verso la Grecia per aconciarse, se poteva, cum il dispotto della Morea. Nel quale camino per cumulo delle sue disaventure fu da' pirati preso e in una coca carca de varia preda a Cipri conducto e venduto a uno mercatante moro nominato Talasio. El quale, vedendo el comprato servo cusì della vita storpiato, il conduxe in suo paese e poselo nell'Arabia Felice guardatore de' suoi camelli; al quale exercizio stando circa cinque anni, questa fortuna ancora per lo meglio diceva esserli advenuta.</p>
            <p>Pur cognosciuta da alcuno moro la virtute del suo ingegno, furtuitamente fu conducto nelle extreme parte dell'Arabia in una citate chiamata Labrich, ove uno potente signore dimorava, nominato Ezeboeth. Ivi, imparata lui la lingua de quella provinzia, glie fu facil cosa assai venire in grazia de quel signore per le sue opere e virtute, per le quale ogni giorno l'amore del principe verso lui cresceva: e in tanto che tutto el populo el reputava el primo omo de auctorità e de consiglio apresso el signore.</p>
            <p>E cusì in tal grazia e stato dimorando, il principe finì il corso de sua vita; per il che a Eliseo era necessario a l'altro seculo lo sequisse, per essere in quelle contrate uno antiquo costume: cioè che, quando per morte mancava il principe, quella medesima ora se decapitava il più caro servitore avesse, adciò ch'ello ne l'altro seculo avesse compagno ch'el servisse. Unde la sorte a Eliseo tocava, come al primo e più caro consigliero del defonto signore. La qual cosa al nostro savio bolognese dispiacendo molto, né volendo per ancora l'onde de l'altra patria navicare, benché nella vita presente infelice fusse stato e fusse, montò sopra uno eminente pulpito in arengo e cum molta eloquenzia queste parole dixe:</p>
            <p>— Populo valoroso, per virtù della vostra perpetua fede meritamente affectionato a la felice memoria del vostro defonto principe, io, come fidele e devoto servitore che sempre li fui, sono promptissimo per ogni regione, ove ello ne sia andato, seguire la sua gloriosa anima; e tanto più quanto cognosco farvi cosa grata e periuconda, per l'onore e carezze che per vostra benignissima natura fatto me avete sempre. Ma prima ch'io pigli il mio extremo viagio, dovete, come prudenti e temperati, sanamente considerare la fine de questo effecto, cum ciò sia che la reputazione e gloria de' principi se cognosca a la qualità, condizione, opere e costumi de li sugetti. Onde che, essendo ne l'altro seculo multi parenti, re, signori e baroni noti al morto principe, e degli altri assai che per la fama delle sue virtute l'hanno cognosciuto, existimare dovete che li sarebbe grandissima vergogna avere per compagno uno guerzo, gobbo e zoppo, come sono io, cum ciò sia cosa che mai a li suoi servizii e opportunità dritto per alcun tempo andare non potrei. Unde, per tal rasone, avendo a minuire io la sua fama, fra gli omini infimi sarebbe posto. Né pensati, amantissimi mei, ch'io dica queste parole già per recusare la morte, la quale, per ordine de natura una volta convenendoci gustare, a mi fia sempre cara quando pensi, come è stato continuamente il mio desiderio, farvi cosa grata: ma ben ve conforto e astringo a pensare maturamente a le rasone audite. E come in questo mondo amasti el vostro re, vogliatilo in questo ultimo bene ed eterna gloria amare: ché perpetua laude consequireti, e grazia de questa vostra providenzia presso el grande posseditore de' superiori reami in tal modo avereti, che fia casone de la perpetua felicità vostra —.</p>
            <p>E circa questo Eliseo, come prudente ed eloquente, in tal guisa il suo sermone depinse, che 'l populo, già indulcito per le auscultate parole, subito el chiamò per suo unico signore cum festa grande e liete grida; e finch'el visse, cum summo onore e reverenzia in signoria el tenne, dicendo che mai non vide il più savio né il più facundo omo di lui, e che meglio e cum più veritate li aluminasse la tenebrosa mente a tanto onorato debito. Per il che, la prima sentenzia revocando, salvarono Eliseo e quello guadagno e onore fu dato a un altro de' servitori cari del signore, chiamato Sigripich.</p>
            <p>In questo modo dunque Eliseo campò la mala ventura, divenendo principe per essere guerzo, zoppo e gobbo, dicendo che era per il meglio, come audito avete: che cusì Bruschino non voleva la giocata sua robba né la vile punizione per il meglio avere, imputandolo per non essere al gioco venuto il suo e per avere li capuni furati. Cossì adunque, magnifici gentilomini, noi, cum emendazione, diremo le miserie e adversità de Gabriele Roscone esserli più presto advenute per il suo imprudente governo che per forza de stelle o disposizione de' fati: advegna che questa cosa, come prima ve nunziai, non voglia disputare, non rechedendolo el luoco, el tempo e la stasone, ché non potrebbe essere non entrassemo in la predistinazione e nel nostro primo arbitrio, il che non sarebbe forsi senza offuscazione de' nostri ingegni. Onde tanto effecto ne li congrui luochi a li gran filosofi e maestri de la sacra e vera lege lassaremo; dove, per resecare questo profondo parlare, al modo usato entramo in altro caso più facile e più piacevole, ché molto ve ne priego.</p>
            <p>Questa novella, inclito principe e signor mio clementissimo, non cum troppo risa fu intesa; e sopra epsa, poi che usate furono degne parole alla lepida materia rechedetrice, la brigata se levò in piedi, essendo per coricarse el sole, e dixe:</p>
            <p>— Domane, che fia capo di septimana, ce sarà tempo de novellare, ancora che oggi molto bene abiamo de piacevole e alta materia rasonato —.</p>
            <p>E cusì partendosi cum soni e canti e dulci e piacevoli ragionamenti, retornarono a li loro alberghi, aspectando per seguire l'usato loro piacere cum gran desiderio el nuovo giorno. El quale venuto, a tempo congruo la brigata andò pur drieto al fiume de Reno a sinistra mano verso Bologna alquanto più che l'usato; e trovato uno luoco erbido e frondente acosto la publica strata, dove era de una quercia seca un gran tronco reversato in terra, quello coperto de tapeti e alcuni altri distesi sopra l'erba, ivi la nobilissima compagnia, cioè chi sopra l'ornato tronco e chi in terra, a sedere se pose. E cum el magior piacere e dolceza del mondo cussì assetàti, repetendo tuttavia alcune cose delle narrate novelle del passato giorno, e chi l'una e chi l'altra laudando, uno nostro bolognese doctore illustre, de ingegno prestante, de singular doctrina e de eximii costumi e integritate predito, nominato miser Vincenzo Paliotte, affectionata tuba di preconii del tuo ducal Valore, signor mio caro, per avere, oltra li tuoi clarissimi meriti, nel Studio de la tua gentile e bellissima cità di Ferrara, de preclari ingegni molto copiosa, le lucubrazione del suo ingegno optimamente tractate, dixe:</p>
            <p>— Per certo li suoni, canti, balli e giochi non sono, a mio judicio, de tanta dolcezza e piacere a l'umana mente, quanto è il stare in festevoli e morali colloquii fra brigata generosa, come sono le vostre Excellenzie destinate in quisti silvestri luochi: ché più dolce e jocundo solazzo trovare potevi per fugire el diurno somno. Onde, per non essere io qui sempre auditore (che già a Bologna e altrove ho circa anni trenta publicamente lecto), e per fare intendere alle vostre Prestanzie che questo vostro novellare m'è stato ed è dolce e jucundissimo, ve voglio narrare una disputazione de tre umane onoranze de alcuni nostri oratori bolognesi, già facta avanti uno eminentissimo e savio re; la quale, essendo vui pazienti, como spero, ad auscultare, intendereti cum vostro grandissimo piacere —.</p>
            <p>E in questa forma dixe.</p>
         </div1>
         <div1 type="novella">
            <head n="Novella LX">NOVELLA LX</head>
            <argument>
               <p rend="italic">El re Roberto rechede sieco in lega la signoria de Bologna, la quale contenta li manda per ambasciatori uno doctore, un cavaliero e un conte a capitulare; e poi avanti sua Maiestà disputano chi de loro in onore debba essere preferito: di che epsa solve la sua disputazione.</p>
            </argument>
            <p>Lo italico re Roberto, circunspecto conte, prestantissimi gentilomini e voi donne excellente, credo che, per la lampegiante fama che di lui è restata nel mondo, abiate inteso che fu re de tanta excellenzia, perfectione e gloria, quanto altro forsi al mondo da ducento anni in qua se trovasse. Epso adunque, intendendo la gloria della nostra citade e sapendo l'antiqua sua importanzia per li accidenti de Italia, e il valore de' citadini apti a l'arme, a le lettere e a la mercantia; e la unione de epsa cità una cum la gran copia de' nostri celebri doctori che nel gimnasio in quel tempo se trovava; e la felice captività de la propria persona de Encio, re de Sardigna; ed el repremuto furore de Modena, avendola facta a Bologna tributaria; e l'avuta guerra cum veneziani nel tempo de miser Laurenzo Templo, per Dio grazia illustrissimo duce veneziano, e le bastìe e fortezze sopra il suo degno territorio facte (che quelle poi, essendosi negli anni de la perpetua salute milleducentoseptantatri creata la pace, se disfecerono cum salute del nostro onore, per obligazione del sale che tanto inclito senato de Venezia ogni anno de darce promise, secundo nelli nostri annali scripto e auctenticato se trova); la possessione de Imola, Faenza, Furlì e Cervia, avendo portato a Bologna cum grandissima gloria e triunfo le proprie porte de ligname de alcune de queste citade e spoglie de gran valore, come ancora a nostra gloria sotto la magnifica casa di nostri Castelli vedere se possono, fu constrecto per la sua gentile e magnanima natura (come vuole la forza della virtute, che fa coloro che mai non se videno d'amore coniuncti) venire affectionato a la nostra citade: onde mandò il conte di Celano e il conte de Fundi per suoi oratori a rechedere li nostri citadini che li fusse piacere confederarse seco. La quale cosa intendendo el bolognese populo, non fu manco contento, per il regale valore de tanto eminentissimo principe, che la sua Maiestà questo legame desiderasse; e per questo facto grandissimo onore a li regii oratori de giostre, bagordi e d'altre cose nobile e generose, e alogiatoli nel palazzo del vescovato cum amore e degna pompa, contenti de Bologna se partirono cum risposta che in brevi giorni el loro signore re averebbe oratori bolognesi a capitulare la optata lega (come a certo proposito, dimorante io nel gimnasio de Ferrara, cità prestante, recordai a la excelsa memoria del duca Borso Estense, el quale dimonstrava avere piacere intendere delle passate excellenzie della nostra carissima patria).</p>
            <p>Or, essendo partiti li regali oratori, il nostro populo cum prudentissimo consiglio elexe tri dignissimi legati di sangue e de virtute e de dignità, cioè miser Zoanne Andrea di Caldarini, doctore illustrissimo, Raimondo di Ramponi, apostolico conte del sacro concistoro, e miser Bertoldo di Primadici, cavaliero creato da la nostra republica per la strenua invasione che fece nelle flamminie schiere fin sopra le porte della citade de Arimino. Or facta la electione, la nostra signoria donò a ciascuno delli oratori uno capucio de finissimo scarlato e uno manto longo fine a' piedi di veluto alexandrino, foderato de bellissimo varo, che sopra la spalla rita cum tre bottoni de riche perle se alazava. Li quali avuti loro e d'ogni altro ornamento e cose opportune provedutosi, cum comitiva de nobilissimi gioveni sopra legiadri cavagli se miseno a camino per la Toscana; e quando furono presso Firenci, dixeno:</p>
            <p>— Avendo noi a visitare li excelsi signori fiorentini, nostri antiqui e cordiali amici, seria ben facto che elegessimo uno de noi, che avesse le parole a dire ed exprimere la casone della nostra andata —.</p>
            <p>Il che ognuno dicendo tocare a sé, allegava cum prudente rasone la sua dignità essere magior che quella del compagno. Pur alfine, essendo fra loro fraterno amore e non ambizione né odio, come in simile imprese conviene, se acordarono che la Excellenzia de miser Zoanne Andrea, come preceptore e lume delle lege, avesse in qualunca luoco a dire e propore: maisì che, poi che avesseno concluso la lega col re Roberto, la sua Maiestà avesse a iudicare chi de loro per più dignità dovesse essere preferito. Visitato dunque li fiorentini e recevuti da loro benignamente, cavalcarono e non senza piacevole ragionamento della incominciata disputazione, tanto che giunseno a Neapoli, dove dal re nel suo palazzo cum grandissimo triunfo, pompa e onore accolti furono. Venuto poi il seguente giorno, epsi, pomposamente vestitisi, davanti al re se presentarono e cum sua Maiestà confederandose, concluseno quatro capituli. El primo che, per mutua tuizione e salute de' loro Stati, ciascuno accadendo mille marchi de argento spendere dovesse: il secundo che il re non potesse fare pignere l'arma sua senza la nostra a quartieri, e ponesse la nostra desopra: e similmente la nostra signoria non potesse fare pignere l'arma sua senza quella del re pur a quartieri, ponendo quella del re disopra; il terzo capitulo che 'l giorno commemorante la sanctissima memoria del nostro patrone san Petronio, sua Maiestà, come molti altri signori in quel tempo facevano, mandasse a onorare epsa comemorazione donandoli uno bello cavallo copertato di seta a la sua regale insegna a quartieri, como è decto, cum uno bellissimo scudo fornito de argento e d'oro, nel quale fusse sculpito cum vivo smalto l'arma sua cum quella de Bologna a quartieri; il quarto e ultimo capitulo che la nostra signoria ogni anno, nel tempo de la triunfante commemorazione de la felice corona del suo regno, mandasse dui oratori a onorare quella e che gli avesseno a donare una delle opere in carta membrana, compilata quello anno per li excellentissimi doctori del nostro alora fiorentissimo gimnasio, che se avesse poi a collocare per sua Maiestà nella sua biblioteca, che molto degna fare voleva.</p>
            <p>Questi capituli cum gran triunfo scripti, publicati, lecti e sigillati, piaque al re che li nostri oratori desenasseno seco; dove li fece solemnissimo onore. Desenato che ebbeno, exposeno alla sua Maiestà el dubio loro e come erano rimasti in concordia che epsa sentenziasse la cosa secundo il suo parere e judicio. E circa ciò cum molti preghi lo invitarono a sumere tal provinzia, concludendo che ogni sentenzia pronunziata per lui in epsa causa sarebbe incontinente da tutti loro cum gram dolcezza e iucundità admessa e approbata. A cui il re, come persona savia, respose che non era Solone, Numa Pompilio né Licurgo, delle lege fondatori; né sufficiente a solvere sì degna e illustre questione: ma che tuttavia, per intendere più cose e per satisfare alle loro Magnificenzie, li piacerebbe particularmente intendere le rasone de ciascuno e, per quello poi sapesse e cognoscesse, el suo parere li direbbe. A le quale parole miser Bertoldo cavaliero, voltatose prima cum discreta reverenzia al re, in questa forma dixe:</p>
            <p>— Sacra Maiestà, credo che per la vostra suma prudenzia e singular capacità delle mondane cose debiate sapere che la dignità militare col periculo de la vita, cum l'arme in dosso, al caldo, al freddo, al vento, alle &lt;veglie&gt; s'aquista; e per il militare exercizio s'aquistano li imperii, li domini e li sceptri del mondo; e che appellati siamo militi, perché antiquamente uno uomo de mille valorosi el più degno era electo, quantunque altre diffinizione ed etimologie se siano sopra ciò adducte per li compilatori de le civile lege. E nella nostra creazione juramo per il principe overo per Dio omnipotente non fugire morte o dispendio alcuno della vita, per tuizione della republica e della patria e delle vidue e pupilli; ed ène la spada cinto e datoce le stigme e altre insegne militare, acciò che doppo la conseguita milizia non siamo negoziatori; e per privilegio possiamo occidere, cum licenzia imperò delli nostri superiori, senza poter rei d'omicidio essere chiamati né sottoposti ad alcuna punizione; e che persona publica e non privata siamo, e possiamo per propria auctorità vendicare la cosa nostra, ancora che fosse apresso al possidente, senza essere ad alcuna rasone sugetti. E che non possiamo eziandio essere posti ad alcuna tortura regularmente, e pretendere ignoranzia d'ogni lege, perché a noi solamente apertène l'arme. E che la nostra fede sempre è temuta e reverita: e che ciò sia vero non solo in polvere, ma col proprio sangue el nostro testamento cum simplice scriptura scrivere possiamo, e dentro nel nostro scudo, e ha valore in ogni parte del mondo; e che morendo noi possiamo dui validi testamenti overo simplici codicilli fare, e che la nostra robba a chi ne pare possiamo lassare, quantunque glie obstasse la proibizione paterna, perché sempre il cavaliero per excellenzia s'entende patre de famiglia: che simile privilegio ad altri non è concesso, ché la eredità non può avere effecto senza instituzione del testamento. Dove se può manifestamente comprehendere che le lege cedeno a tanta dignitate; la quale è de tale importanzia che, commettendo el cavaliero alcuna ingratitudine, peccato nefandissimo, debbe essere de la milizia deposto e privato, perché la condizione sua ogni gratitudine, ogni prestanzia e ogni excellenzia in sé rechede. Ma che dirò io, serenissimo re? Non è questa dignità de tanto effecto che ogni re e imperatore, a volere mostrare legitimamente la sua gloria ed excellenzia, conviene in esse essere de quella ornato? Per le quale rasone dico che 'l cavaliero debbe essere al doctore e al conte apostolico in onore preferito; el quale conte, non avendo contato né dominio, è conte abusivo. E quantunque a quisti tempi non se consequa la milizia cum queste debite solemnità, né epsa se conservi in quelle intieramente, pur considerato la sua origine e fondamento e quanto de sopra ho decto, a loro debiamo meritamente essere preferiti. Molte altre rasone e privilegii in augumento del militare onore addure al presente se potrebbono, quale, per non occupare troppo il tempo, voglio sotto scilenzio passare, existimando quanto ho narrato debba alla serenità della vostra mente satisfare, come ancora le Excellenzie de quisti mei onorati compagni, non li potendo contradire, cederano —. E questo dicto, se taque.</p>
            <p>Miser Zoanne Andrea, avendo le allegate rasone de miser Bertoldo intese e cum prudente consiglio examinate, in questa forma rispose:</p>
            <p>— Serenissimo re, negare non se puote che miser Bertoldo non abia della sua dignità gli effecti egregiamente narrato, advegna che molte più cose sopra ciò se potrebbeno addure al favore della milizia. Onde confirmando ciò che ha decto, secundo voleno li nostri jurisconsulti Modestino, Ulpiano, Paulo e Pampiniano, de tutti eminentissimo, e Justiniano imperatore e Graziano nel <emph>Decreto</emph>, referendo le parole del divo Hieronimo in <emph>Jona profeta</emph>, insieme col commentatore e le parole de la cesarea Maiestà, la quale fa el cavaliero per excellenzia persona publica e non privata, e molti altri jurisconsulti che exaltano maravigliosamente la militare dignità, dico che, acquistandose per lo exercizio militare l'imperii e li dominii, che quello non s'entende per il simplice cavaliero, ma per l'imperatori e duci de armati. Li quali, come vuole el principe de' filosofi, sono come l'anima nel corpo, le cui membra secundo el volere de epsa se moveno; cusì li cavalieri nel loro exercizio non se adoperano se non quanto li suoi superiori comandano e voleno: onde tal gloria a li duci e non a loro è tribuita. Per questo dico che, essendo el doctore decto a <foreign lang="lat">docendo</foreign>, ed essendo virtù illustre e singular a insignare ad altri, el jurisconsulto prudentemente ha voluto che 'l doctore abia come principe e signore dominio: la qual cosa pare a ogni altro privato omo essere denegata, non essendo specialmente ad alcuna preeminenzia overo officio per li superiori electo e deputato. Ma al doctorato non solo dignità, ma jurisdictione e imperio è tribuito; in modo che Justiniano, sacratissimo imperatore, questa sentenzia confirmando, l'equipera al vescovo della cità, e Ulpiano el doctore apella vero filosofo, cioè amatore de sapienza, secundo la greca exposizione. Questa dignità è de tanta preeminenzia, che alcuni sapienti omini vòlseno che chi non fusse constituito in età perfecta, cioè de anni vintecinque, non potesse essere doctore. E hanno voluto le lege e l'imperatore, per più celebrità de' doctori, che li suoi figliuoli siano priviligiati, perché in loro la paterna dignità refulge: la quale volendo per virtù de suoi studii conseguire, debbeno essere <foreign lang="lat">gratis</foreign> examinati a chi ha l'imperatore e il papa auctorità concessa, advegna però che cussì a loro come agli altri conviene prima avere facto in luochi approbati, cinque anni in rasone civile e septe in canonica almeno, professione de vita, de costumi e delli studii, deponendo e demonstrando la perizia del suo ingegno, che tanto tempo non è dato al cavaliero cingerse la spada. Né ebrei e altre secte contrarie a la nostra fede, né profani e spurii, secundo in più luochi parla la scriptura divina e umana, posseno questa onoranza obtenere. Il doctore può ancora lui, benché sia figlio de famiglia, come il cavallero testare il suo peculio, chiamato da le lege «quasi castrense». A lui ancora è concesso e reservato, come a persona publica, la vendecta de chi glie facesse iniuria, ma non cum l'arme in mano: che è molto più onesto modo che l'omicidio al cavaliero concesso. Hanno ancora le lege al doctore come al milite concesso che regularmente non possa ad alcuna tortura essere posto. Ancora el doctore non è tenuto ad alcuna satisfactione, se non quanto la sua facultà comporta, deducto sempre il viver suo, come rechede la doctorale condizione; né ancora può essere carcerato, né esserli dato punizione né morte de plebei e mecanici, sì come le lege disponeno. Ed è in tanto precio che non è constretto a la guardia della cità ed è immune da qualunca gravame publico, reale e mixto; e il patre è constretto comprare li libri al figliuolo che voglia conseguire la dignità del doctorato, che cusì non è a comprare l'arme per farlo milite. Ed essendo poi de questa onoranza dignificato, non può cum alcuno vile officio macularla: in modo che, quando per suoi demeriti de epsa privato fusse, mai più la potrebbe recuperare. Vole ancora l'imperatore che 'l doctore, quale sia stato vinti anni catedrante, per sublime onore, gloria e splendore della sua dignitate e virtute, sia conte senza contato e stato de fortuna: che se simili conti fusseno abusivi, come ha deducto miser Bertoldo, la excellenzia, che ha dato cum tanti privilegii l'imperatore e il papa al doctore, sarebbe abusiva; perché non è da credere abiano parlato vanamente, essendo le lege cosa sacratissima e divinamente promulgata. E decerneno che altri che 'l dottore in cospecto del principe non possa sedere, e voleno che epso per tanti privilegii meritamente sia chiamato «illustre», come illustratore delle lege e della veritate, virtù sopra ogni altra degna, per la quale in salute de tutto el mondo il figliuol de Dio vòlse morire. Adunque, serenissimo signor re, per le allegate rasone da mi brevemente fra molte racolte, concludo che la mia dignità debbia essere per la vostra regia Sublimità a quelle de quisti mei compagni e fratelli, sì come più degna, al tutto preferita —. E qui se taque.</p>
            <p>Il conte Raimondo, avendo inteso le rasone di suoi compagni e parendo epse a lui molto efficace e prompte, pur cognoscendo la sua dignità essere stato contra el iusto e l'onesto avillita, in questa forma dixe:</p>
            <p>— Se io non sapesse così bene dire le mie rasone, inclito re e illustrissimo mio signore, come sarebbe debito mio e come rechede la mia dignità e condizione, ne dimando excusazione alla vostra regale Excellenzia, la quale son certo che cognosca, dove parli miser Zoanne Andrea nostro, lume delle divine e umane lege, non io ignaro e debile, ma ogni ingegno alto e perspicace remarebbe lasso e vincto. Tuttavia, avendo speranza che la mia rasone, come vera iusta e onesta, per se istessa se abia a defendere, e che vostra regia Celsitudine, come sapientissima, senza ancora alcuna mia allegazione darà la sentencia in mio favore, dico che, essendo sempre stato el mio studio de cavagli, sparvieri, falcuni, giostre servire altrui, e voluntiera amatore della libertà e gloria de la mia patria, e desideroso de roba più presto per donare agli amici, di quali ne son fecundo quanto altro de la mia cità, che per lassarla a li mei figliuoli (perché molte volte la troppo robba gli priva de virtute, de grazia de Dio e degli omini del mondo), el conte è solo creato da l'imperatore o dal papa, né altri che loro tal dignità può impartire, ed è appellato «clarissimo» perché può expurgare el spurio ed el naturale nascimento, che è acto come in figura de resuscitare l'uomo da morte a vita, cum ciò sia che simile nazione sono quasi come morti: perché nel spurio stato dimorando, secundo ho inteso, sono privi d'ogni umana onoranza e paterna ereditate. Abiamo ancora questo privilegio, che noi, moglie, figliuoli, servi e finalmente lavoratori nostri siamo da qualunca gravame immuni; e siamo ancora dalla cesarea auctorità posti equali a li questori e maestri de officii ed equiperati alli duci de armati. E già intesi da la degna memoria del conte Onofrio mio patre che, quando il papa fece lui e suoi posteri in concistoro publico conte de tanto reverendissimo e sancto luoco, li expose che 'l conte meritava la prima comitiva del primo ordine, cioè de precedere a qualunca e sedere sopra ogni omo; e cusì in epso concistoro li fece per el maestro delle ceremonie dare per sempre el primo luoco, come compagno del pontifice in ogni occorrenzia; ed è dato al conte l'auctorità d'essere proconsule, che non è de minore importanzia che se sia el legato <foreign lang="lat">de latere</foreign>, né ad altri che a' cardinali, consuli del papa, tale auctorità per la Sedia apostolica se concede, excepto li casi che quella se reserva. Questo privilegio ho io cum mei figliuoli ereditato; né tale auctorità e onoranza è già al cavaliero né al doctore concessa, quantunque, secundo le loro rasone, siano simili a li dei. Ma questo voglio concludere: che 'l magiore onore, che abia tribuito el papa e l'imperatore al doctore, è che, quando lui sia stato vinti anni catedrante, sia conte e goda il privilegio di conti: che se li cavalieri fusseno più degni del conte, il papa e l'imperatore gli avrebbe ornati de cingulo militare. E benché miser Bertoldo abia decto che conti apostolici siano abusivi, certo più discretamente parlare poteva; ché, come ha decto la Excellenzia de miser Zoanne Andrea, il papa e l'imperatore averebbeno in ciò vanamente parlato, se abusivi fusseno simili conti: che chi vuole altrimenti de quisti precipui principi la mente commentare, se istesso confonde e la verità occupa, per il che molte volte se disfaceno le citade e i regni. E recordome avere audito, finché a la scola andava, che quatro cose sono che distrugono il mondo, cioè: <foreign lang="lat">recipe medicorum, conscientia clericorum, cetera notariorum et opiniones doctorum</foreign>. Pur, stando la verità disopra come l'olio a l'aqua, la mia dignità è de tanta excellenzia che voi, sacra Maiestà, iustamente a quisti altri preferire me dovete; e tanto più quanto epsa dignità mia cum diligenzia ho sempre observata, per farme di lei senza ambizione solamente degno —. E qui pose fine al suo parlare.</p>
            <p>El savio e glorioso re, avendo intentamente audito ogni omo, cum viso mansueto rispose:</p>
            <p>— Al presente non vogliamo iudicare tanta causa, prestantissimi oratori; ma domane ancora cum noi desenareti e, desenato che averemo, intendereti la nostra diffinizione: e acciò possa discretamente passare le vostre audite rasone, cum li nostri savii consultaremo —.</p>
            <p>Consultata la cosa e venuto el sequente giorno e l'ora del prandio, li oratori, come ordinato era, desenarono col re; il quale doppo el desinare dixe:</p>
            <p>— Clarissimi oratori, per satisfare a le vostre Excellenzie abiamo cum li nostri savii conferito de quanto quelle eri per le loro dignità ne exposeno. Per il che, per non tenerve molto in tempo, brevemente dicemo che in verità qualunca delle vostre dignità per sé è molto excellente e degna d'onore e laude, cum ciò sia cosa che l'imperatore Justiniano, parlando del doctore e del cavaliero, preferisse l'arme alle lege in versiculo <foreign lang="lat">Armorum atque legum</foreign>. Ma molto perplexi e suspesi restiamo, perché in altro forsi più eminente luoco dice che «la imperatoria Maiestà non solo conviene essere decorata d'arme ma de lege ancora armata»: che, secundo noi, dimostra l'una e l'altra dignità essere de pari excellenzia, come ambedue sono de cingolo d'oro ornate, cum ciò sia che per l'una s'aquista li regni e dominii e per l'altra se governano e conservano. Ma non volendo fare comparazione né distinctione tra el cavaliero e il doctore, dicemo ben questo solamente: che nelli acti militari ne pare preferire el cavaliero e in li acti dottorali preferire el doctore, excepto se non fusse alcuno doctore e cavaliero insignito de l'una e l'altra dignitate, ché in questo caso indubitatamente al simplice doctore se debbe preferire; sogiungendo ancora questa altra parte: che el doctore de rasone canonica debbe essere preferito al doctore legista, perché el sugetto de rason canonica è più degno, per contenere in sé effecti sacri, perpetui ed eterni spectanti a la nostra immortal anima, e il sugetto de rason civile concerne simplicemente il governo delle republice e delle cose temporale. Ma, quando consideramo la dignità del conte apostolico, magiore certamente assai ne pare la sua altezza e reverenzia; che questo diremo seguendo la sentencia de Ostiense prestantissimo jurisconsulto, che 'l conte, secundo però la condizione di luochi, sia de magior dignità che 'l marchese, e vuole l'imperatore ancora che 'l conte, come el proconsule de Asia, sia appellato «illustre». E guardare non se debbe se alcuni conti apostolici non hano contato né stato de fortuna, perché 'l papa vuole, se quisti conti fusseno più egeni che Codro, siano come ditissimi onorati: perché dice il trito proverbio che la capa non fa el monaco, né el contato el conte, né l'oro il cavaliero, né il varo el doctore, ma ben li manifesta e discopre. Onde, se ben mancasse de contato, non manca però de la dignità del nome e de l'effecto della sua auctorità, come expressamente confirma Graziano nel suo aureo <emph>Decreto</emph>. Adunque, considerato per le rasone antedecte e per quelle sono state dal conte Raimondo egregiamente allegate, e specialmente che ciò che emana dal papa, vicario dello eterno Principe in terra, è inrevocabile, judico che 'l conte al doctore e al cavaliero debba essere preferito: e cossì conforto le vostre Excellenzie de observare.</p>
            <p>Alle quale parole miser Zoanne Andrea, postose la mano al pecto in segno de pentuto, dixe:</p>
            <p>— Sacra Maiestà, voi aveti iustissimamente iudicato, perché questo c'ha decto la vostra Sublimità, io stesso l'ho concluso ed affirmato nelli mei commenti sopra le <emph>Decretale</emph>: cioè che de magiore eminenzia è la dignità del conte che quella del doctore e del cavalieri, e da questo io non intendo appellarme. E cossì conforto e prego miser Bertoldo voglia approbare ed emologare quanto è stato per la vostra regale Celsitudine judicato, ché cussì è il justo e l'onesto.</p>
            <p>E cum queste parole, ratificate da miser Bertoldo, posto fine cum assai piacere a questa sentencia, se levarono da mensa; e il re, presi per mano li ambassatori, li menò sopra una ornatissima logia a vedere una degna giostra de multi gentilomini, cavalieri, conti e baroni, che sua Maiestà per onorarli ordinato avea; il premio della quale era uno dorato elmo cum un falcone de perle orientale disopra, che se cibava d'uno core de robini. La quale giostra cum gran valore e gentilezza finita, il re fece cavalieri quatro gioveni, nostri nobili citadini, ch'erano andati cum li oratori e Neapoli, che nella giostra s'erano portati valorosamente: cioè Paulo di Bocadiferri, Galeotto di Scappi, Zannetto Catelano, nepote del fondatore de l'amorosa torre che ancora di Catellani se chiama, e Georgio Antonio, figliuol del strenuo Gualengo di Ghisilieri, el quale, essendo generale capitanio della nostra republica e morto valorosamente combattendo in servizio de quella, fu facto per li nostri de quel tempo signori, morto come era, cavaliero e poi donatoli cum funebre pompa militare sepulcro, in merito della sua virtù forza e gagliardia. Il che facto li nostri oratori, stati alcuni giorni cum festa e triunfo apresso la sua Maiestà, tolto reverentemente comiato da lei, se partirono e vèneno a Bologna; dove la capitulata lega ebbe felice fine, e cum molta grazia de' nostri citadini: quantunque poco tempo durasse, perché a Dio della beata anima de tanto glorioso principe il suo regno celeste piacque ornare.</p>
            <p>Non potrei, excellentissimo duca e observandissimo mio signore, cum penna explicare cum quanta admirazione fusse auscultata la narrata novella e disputazione delli bolognisi oratori dalla generosa compagnia per molti rispecti, e maxime per essere stà recordata da quella la degna memoria del genitore del conte, quando da Nicolao pontifico quinto fu decorato de militare splendore e facto lui e suo posteri conte del palazzo Laterano e del sacro concistoro, e ornati de rutilante cingolo d'oro; e poi in amplitudine de la data milizia e dignitate e in gloria de la patria factoli per sua Sanctità dono de la sacra spada, de la quale se sole munificare solamente li magni principi; e poi cum la benedictione del papa acompagnato da tutti li cardinali e da la corte apostolica e gente d'arme, che alora erano in Roma, fine a la sua abitazione. De che intrando poi in Bologna per apostolica obidenzia, fu cum grande letizia e cum grandissimo onore de tutti li primati e citadini recevuto, e da' nostri magistrati li fu donato uno vexillo, un scudo e sopravesta de finissima seta cum l'arme de la nostra Signoria, e factoli una splendida orazione per el reverendissimo cardinale Niceno Greco, in quel tempo a Bologna legato apostolico, tractante la importanzia de tanto dono, come ne l'armario nostro publico appare; per il che e Roma e Bologna per uno medesimo effecto tra pochi giorni de tanta illustre onoranza fece triunfo e festa. E sopra questa dignità essendose per la magnifica compagnia de longo parlato cum dolce laude e preconii del genitore del conte, el quale non ha avuto a' nostri tempi manco meriti apresso la nostra republica che Metello o Quinto Fabio Maximo apresso li romani, il conte ringraziò cum dolce mainera li recordanti la paterna gloria. E a questo poi cum gran reverenzia posto fine, uno nostro cavaliero, uomo morale, eloquente e domestico molto de le cose de Italia, nominato miser Galeaz Marescotto di Calvi, degno patrizio e senatore della nostra republica, per avere in gran parte cum le sue opere, degne de perpetua laude, la patria e li citadini defesa dal jugo de servitute quando della fortissima roca de Varano, territorio de Parma, cità ducal, trasse la benigna memoria del magnifico Annibal di Bentivogli, patre del prestantissimo miser Zoanne, precipua colomna della nostra inclita patria, dixe cum virile ciera e sonora voce:</p>
            <p>— El me pare, magnifica brigata, che delle virtù de molti principi fra noi se sia a li giorni passati sufficientemente rasonato senza recordo de Filippo Maria, duca de Milano, che fu principe de tanto valore, de tanto ingegno e virtù d'animo, como sapiti, quanto altro a' nostri giorni (secundo el mio judicio) se sia trovato. Cum ciò sia cosa che, non perdonando a spesa né a fatica per conseguire effecto de eterna gloria e fama, faceva portare per Italia e fuori de quella ancora in molte parte le salme del suo tesauro per donare, pagare e premiare cum gran liberalità ciascuno omo excellente: advegna imperò che per gli alti suoi pensieri la cità nostra non se possa della sua magnifica memoria troppo laudare, per avere per sua casone sustenuta affanni e iacture ingente. Pur constrecto dal splendore delle sue virtù, voglio narrare alle vostre Prestanzie uno suo illustre effecto sopra el quale me piacerà poi che noi judicamo quale magnanimità fusse magiore, o la sua o quella de Octaviano Augusto quando perdonò a Erode, avendo Marco Antonio suo cognato superato e vincto. Il che non ve rincresca audire, ché cosa de laude e virtù grande intenderete —.</p>
            <p>E in questa forma dire incominciò.</p>
         </div1>
         <div1 type="novella">
            <head n="Novella LXI">NOVELLA LXI</head>
            <argument>
               <p rend="italic">El duca Filippo Maria de Milano per avere perdonato ad Alfonso rege e a molti altri principi, se disputa qual fu magiore magnanimità, o la sua o quella de Octaviano quando perdonò a Erode. Dove se chiarisse che l'anima del duca a l'altra vita jubila de la fama ha in questo seculo da sé lassata.</p>
            </argument>
            <p>Conte mio caro, gentilomini prestantissimi e voi bellissime e caste matrone, dovete intendere che, occiso il re Vincislao per veneno da' fiorentini, secundo io trovo, per oppressione grande faceva alla sua illustre citade, remase la regina Zoanna juniore regina del suo regno. La quale in figliuolo adoptatose Ludovico duce Andegavense, doppo la sua morte adoptò il re Alfonso de Aragonia, patre del potentissimo re Ferdinando presente, in figliuolo. El quale essendo poi da lei, che fu donna instabile e vana, reiecto, adoptò ultimamente Renato, fratello del dicto Ludovico Andegavense, per el quale il duca Zoanne voleva poi al regno succedere: dove, come sapeti, ne naqueno atrocissime e cruente battaglie, nelle quale Ercule Estense, odierno duca di Ferrara, <foreign lang="lat">in minoribus</foreign> essendo, se adoperò cum tanto animo e virtute che da tutti li duci d'arme fu iustamente appellato «il cavaliero senza timore». Or, morta la regina e il prefato duca Ludovico, li baroni del reame tolseno de quello la protectione, facendo loro capitanio miser Jacomo Caldora, per conservarlo al re Rainero e al figliuolo duca Zoanne. Ma, come accade nelli Stati, li quali più che altra cosa mondana sono subiecti a culpi de fortuna, fra quisti baroni nacque discordia: per il che d'alcuni di loro, e specialmente del principe di Taranto, fu chiamato il re Alfonso a l'impresa de la corona, come secundo figliuolo adoptivo della regina Zoanna, che alora era in Tunisi, dove faceva grandissima guerra al re di Barbaria. E perché non se poteva da quella impresa alora levare, aspectando de giorno in giorno acordarse cum suo utile e onore cum epso re de Barbaria, mandò subito a l'impresa il conte Janni de Vintemiglia, alora viceré de Cicilia, cum molta gente d'arme e cum aiuto del principe di Taranto. Ma non più presto ebbe preso acordo il re de Barbaria cum Alfonso, al quale promise dare ogni anno quarantamilia doble d'oro, che se partì de Tunisi cum tutta l'armata avea cum summa celerità e venne nel desiderato regno italico. Dove, conquistato Neapoli e gran parte de epso regno, alfine, essendo acampato a Gaetta cum circa 17 nave e 18 galee e cum lui molti principi, signori e baroni ne l'arme strenui e valorosi, il duca Filippo Maria Vesconte, come quello che per magnanima sua natura e per fugire l'ocio, inimico d'ogni spirto valoroso, non abandonava alcuno infelice, fece subito armare 14 nave grosse e septe galee genoese nel porto de Genoa cum maravigliosa forza; e facto de quelle capitanio miser Biasio Isare genoese, omo ne l'arme strenuo e peritissimo duce de bataglie navale, li dette per compagno miser Jacopino Justiliano per suo commissario, quantunque ne fusse da' genoesi, suoi voluntarii suditi, pregato volesse prendere la protectione della casa Andegavense, cioè del re Rainero: il quale avea già mandato la regina Elisabeth sua consorte col picolo suo figliuolo, duca Zoanne, nelle parte del reame datose già tutto ad Alfonso, excepto casa Caldora e casa Campanesca, perché epso re Rainero era stato preso dal duca di Bergogna nella guerra avea col re di Franza. E cum quelle spiegate le bianche vele al prospero vento el secundo giorno de augusto, corrente gli anni de la perpetua salute 1435, navigarono verso Neapoli; dove il quinto giorno de augusto presso Gaetta a l'isola di Raponzo afrontarono l'armata del re Alfonso e quella felicemente ruppeno e spezarono: dove epso re fu preso e seco il re di Navara e il maestro de Sancto Jacobo, soi germani fratelli; e l'altro suo fratello, nominato lo infante don Piero di Castiglia, cum astuzia degna e animo grande in una barchetta per forza de remi fugì in Calabria. Ma essendo cum gran fatica e periculo conquistato epso re di Navara dal ducal commissario miser Jacobino, non prima se li vòlse rendere che lui cum le sue proprie mano facesse miser Jacopino cavaliero. Fu preso eziandio il gran principe di Taranto, el signor Isaia d'Aquaviva, el signore Rugiero Gaettano e molti altri strenui combattenti, fra quali fu Carolo de miser Gasparo Bargelino, nostro optimo e degno citadino.</p>
            <p>Consequita dunque la fausta victoria, il capitanio de l'armata ducale volendo de li regali captivi in Genoa triunfare, non piacque a Filippo Maria: ma vòlse che Milano fusse de tanto triunfo eternamente decorato. E cusì li fece condure a Milano, non però come captivi, ma come degni principi, acompagnati da la Excellenzia de madonna duchessa e da la ducal corte, e ultimamente da tutti li nobilissimi milanesi. E nel castello, ornato de richissimi e pomposi ornamenti li fece alogiare, onorare e servire de tutte quelle cose, che se potesseno pensare e fare al mondo. Il che facto, molti giorni senza lassarse mai vedere a loro, che gran desiderio ne aveano, lassò passare: de che ne portavano grande affanno nella mente, specialmente Alfonso; el quale spesse volte adimandava miser Alovisino di Bossi, datoli per compagno dal duca, qual fusse la casone che non poteva el duca vedere né parlarli, dal quale tanto onore e grazia recevea. Ma a questo niente era risposto se non che avesse pacienzia, perché col tempo averia bono effecto la sua captività. Unde nacque che infine, quando parve al duca farse vedere, per uno secreto e occulto modo e molto dextro e prestante el fece: di che il re singularmente lieto, recommandandose alla sua ducal virtude, li vòlse far reverenzia. Ma al duca non piacendo, vòlse che 'l re fosse da lui al tutto onorato, dicendoli:</p>
            <p>— Idio ve conceda ciò che desiderate, sacra Maiestà e voi altri excellentissimi principi, e ancora che siamo certi che, dapoi fosti nelle nostre forze, li vostri animi non sono passati senza admirazione, perché non solamente parlato ma veduto non ce avete, nondimeno persuaditive che ciò da iusti effecti e bone casone è proceduto. Onde conforto vostre Excellenzie e Serenità a non temere d'alcuna cosa, ma a vivere cum bona speranza d'essere da noi ben veduti e cum amore tractati, quanto ne fusti cari e magiori fratelli. E se per voi alcuna iniuria ce fosse stà facta, benché non sapiamo d'alcuna, quella liberamente ve vogliamo perdonare; e per non tenerve in tempo, ma per dare conclusione al nostro intento e proposito, volemo restituirvi nella vostra pristina libertà cum quello onore, cum quella reverenzia e amplitudine che merita la vostra alta condizione e virtù gloriosa: aciò che, cusì come noi abiamo delle vostre proprie persone triunfato, cossì le vostre Excellenzie godano e triunfano della nostra indulgenzia e sua restituzione. Sì che dunque, fratelli nostri cari colendissimi ed excelsi viveti lieti e contenti, ché a vostro piacere ve ne potreti andare, offerendoci sempre al presidio e favore di vostri desiderii: cum condizione imperò che debiate restare alcun giorni cum noi, in quanto ve piacia e sia grato, acciò goldere insieme ce possiamo in satisfactione del tempo che vedere non ce aveti potuto. Ché cussì ne sforza la splendida virtù di vostri gloriosi animi —.</p>
            <p>E decto questo, incominciando ad Alfonso, tutti li abraciò e basò in boca, le trombe e altri infiniti instrumenti per letizia sonando. Questo facto, el duca tutti li fece chi de oro e chi de argento e chi d'altri richi drappi e recami, secundo le loro condizione, pomposamente vestire. E datoli alquanti giorni varii piaceri degni de memoria, facendo ben forsi fra loro rasonamento in che modo dovesseno Italia nostra partire, e factoli amplissimi doni e ultimamente fornitili de nave e altre cose opportune, da lui se partirono e a loro viagio cum gran triunfo e amore se n'andarono, rendendoli quelle immense grazie che a tanta magnanimità convenia. E mandò seco el glorioso duca per suo oratore a Neapoli Nicoloso di Poeti, al presente de' nostri clarissimi senatori e patricii, che alora era in verde etate. E nel regno de Neapoli retornato, trovarono che il gran fante de Castiglia, che fugitte in Calabria, era retornato a campo a Gaetta e quella avuta in nome de Alfonso suo fratello per megio de miser Jacomo Gatto. La quale liberazione, e maxime del re Alfonso, dispiacque in tal modo a' genoesi che al duca Filippo se rebellarono: che non fu senza affanno e iactura de sua ducal Excellenzia.</p>
            <p>Per il che, prestantissima compagnia, avendo inteso sustanzialmente la clemente opera de questo duca, non ve sia fatica iudicare come prima ve dissi, cum quel prudente modo sapreti, qual fusse de più excellenzia, o la magnanimità sua in personare a quilli principi cum la liberazione delle proprie loro persone, o quella de Octaviano, decto poi Cesare Augusto, quando remise il sdegno a Erode, per avere cum tanto fervore contra di lui Marco Antonio, suo mortale nimico e cognato, favorito.</p>
            <p>Excelso mio signore, piacque alla excellente compagnia summamente audire questo glorioso effecto del magnanimo Filippo Maria, dicendo quello essere stato de singular clemenzia e de magnanimitade pieno. Ma molto più quello de Octaviano laudarono alcuni; cum ciò sia che, avendolo Erode cum gran iactura afflicto e favorito Marco Antonio, suo capitale nimico, contra lui, sarebbe stato non solo conveniente ma laudevole ancora che verso epso più presto incrudelito che umiliato se fosse; onde nacque che, poi che lui ebbe felicemente superato Marco Antonio e spogliato meritamente del regno Erode, intendendo poi da epso Erode che quello avea contra di lui operato non era stato per malivolenzia alcuna, ma solo per non essere ingrato di benificii recevuti da Marco Antonio, Octaviano, come magnanimo principe, non solamente li perdonò e restituì cum gran liberalità e dolcezza il regno, per non l'avere cognosciuto amico de fortuna come sono molti di moderni tempi, ma quello cum molta grazia ampliò a lui.</p>
            <p>Altri eruditi e savii ingegni, el contrario tenendo, dicevano che, quantunque fusse la magnanimità de Octaviano illustre e grande, non era per questo da farne gran maraviglia perché, extincto Marco Antonio, non gli era rimasto alcuno emulo del quale avesse a temere contra el suo imperio: che non fu cossì in Filippo Maria, el quale era cincto e circumvallato quasi da tutti li potentati de Italia de odio e inimicicia per non avere lassato reposare in spazio de trenta anni alcuno de loro. E adducevano ancora al suo favore che, non se costumando in quisti tempi (ingrati e perditi costumi!) donare stati, regno, onore né condizione per alcuno principe, anci de rodere e consumare l'uno l'altro cum gran vergogna del nome latino e della cristiana republica, essere stato magiore assai la clemenzia e magnanimità che usò Filippo Maria per avere donato molto più stato e più potente e degno che non era el suo, che quella de Octaviano in Erode; ché certo existimare possiamo, essendo sempre stato al duca Filippo naturale instincto, come se cognobbe cum mille optimi effecti, de donare amplissimamente, che, se avesse avuto el regno de Octaviano, averebbe donato stato e regni non forsi meno che Octaviano o Alexandro.</p>
            <p>E circa questo parlare adducendose molte rasone dalle parte, non senza splendore de' loro ingegni, el nostro illustre e savio conte respose:</p>
            <p>— El non è da dubitare, magnifica compagnia, che la virtù della magnanimità e clemenzia de Filippo Maria fu singolare e prestantissima e de sempiterna laude degna. Pur quando penso la prudente casone che indusse Octaviano a perdonare a Erode, non me pare che se ne possa trovare un'altra degna d'essere equiperata a quella, perché fece proprio come che io facto averei, trovandome col mio illustre parente miser Zoanne Bentivoglio a Modena in casa del conte Guido Rangone, degno duce d'arme, quando andavamo a visitare el nostro fidele e liberale protectore Francesco Sforza da Cotignola, felicissimo duca de Milano. Dove venendoli uno nostro nobile citadino, rebelle della patria e della nostra famiglia, per vedere la ornatissima presenzia de epso miser Zoanne e della sua generosa comitiva, che de perle d'oro e de argento tutta reluceva, dixe verso me cum reverenzia e lieto viso: «Quantunque non sia de vostra factione e secta, come sapeti, conte Andrea, per non essere ingrato a la benivolenzia verso me cannesca, pur me alegro de voi e de quisti altri mei citadini, vedendove in tanta gloria ed exaltazione». Le quale parole audendo io, cum tanto fuoco de amore nel core me entrarono che, se fosse stato in mio potere, alora alora li averei la grazia della carissima patria cum perfecto e sincero amore restituita, perché li amici de fortuna a me giamai in alcun tempo piacqueno —.</p>
            <p>E in questo certamine de parole dimorando cum altri termini subtili e accorti, fu decto cum grandissima dolcezza ed efficacia in laude de le degne operazione che se fanno in questo mondo: — Dovemo noi credere che l'anima de sì prestante duce, che ne ha ora inducti a questo egregio colloquio, jubili e goda a l'altra vita de tanto nome e fama ha in questo seculo di sé lassata? E respondendo alcuni che credevano avesse altro che fare che pigliare piacere delle sue operazione facte in questa mortal vita; e ch'el non se sapeva se l'anime passate de questa presente vita avevano delle cose de qua alcuna cognizione, perché non audirono mai alcuno che de l'altro seculo venisse qui a farne chiari, alcuni altri ancora de ingegno più perspicace, reprendendo tale opinione, dicevano:</p>
            <p>— Chi non credesse che la nostra anima jubilasse delle sue bone operazione facte in questa vita, non solo non in bono sentimento, ma inrazionale e infidele alla nostra catolica fede sarebbe —.</p>
            <p>E circa questo tema molte parole e argumenti facendose, fondati nella nostra scriptura sacra, ecco sopragiugnere a cavallo, che da Bologna veniva, maestro Baptista Mantuano de l'ordine carmelo, omo de probatissimi costumi, de vita integerrima, de vera innocenzia e de singular sanctimonia. Questo è quel maestro Baptista, signor mio caro, el quale, seguendo in li studii della sacra filosofia la dottrina del subtilissimo Scoto, ha scripto in quella opre eximie e prestante. Lasso stare al presente quanto vaglia el suo ingegno in filosofia morale e naturale, quanto in lettere greche, quanto in geometria, arismetrica, musica e astronomia, per aver monstrato tanti effecti de scienzia in tutte loro, quanto non pare ad alcuno quasi credibile. Tutte queste arte, queste virtute e discipline, le quale cum grandissimo sudore fine a questa sua età, che è al presente de anni quaranta, ha aquistato, gli hano dato tanto splendore in cantar verso latino che è iudicato essere emulo e, se cossì è licito dire, equiperare el divin Marone suo conterraneo. E che ciò sia el vero, el <title>Suburbano</title>, la <title>Presidenzia de l'oratore e del poeta</title>, <title>Lociamo</title>, la <title>Morte contemnenda</title>, el <title>Cola</title>, la <title>Porreta</title>, opere tutte scripte e dedicate al suo carissimo Refrigerio, similmente le <title>Calamità di nostri tempi</title>, la <title>Vita della Regina di cieli</title> e altre sue excellentissime opre, quale sarebbeno troppo longo a numerare, felicemente el mostrano. Le quale opre quando el tuo ducal Valore vorà vedere, le offero al suo comando, acciò che possa cognoscere cum sua gran dolcezza l'effecto de quel ch'io parlo. El quale dal nostro magnifico conte, suo spiritual figliuolo, recognosciuto, fu da epso cum reverente fronte e lieto viso accolto; e facto lui e li compagni scavalcare e menare li loro cavalli al suo allogiamento, el fece poi presso sé sopra el secco tronco de querza, cum spiranti segni d'amore, da man dextra sedere. E narratoli dal principio al fine la casone del suo piacevole concistoro e l'effecto della presente disputazione, in queste parole concluse:</p>
            <p>— Reverendo padre, el ce pare che proprio Dio ve abia ora quivi per compimento del nostro usato piacere mandato, essendo tuttavia in disputazione de uno magnanimo effecto da Filippo Maria Vesconte, duce de Milano, emanato, quale è questo: se l'anima nostra a l'altra vita gode e triunfa de la fama e gloria ha in questo mondo de sé lassata; e similmente se de la trista se ne affanna e crucia, e per che via e per che modo la sente. Questo dubio preghiamove che ne vogliate, a laude de Dio e nostro contentamento, chiarire, dipoi che 'l cielo de optima doctrina, speculazione de ingegno e vera sanctimonia ve ha fatto abitaculo degno —.</p>
            <p>A cui el venerando teolego: — Laudato sia sempre el Creatore superno, magnifico conte e voi jucunda compagnia! Voi fate certo de me, fraticello, troppo alto iudicio, volendo ch'io solva la vostra sublime petizione. Tuttavia per satisfare le vostre carità e mente spirituale, me sforcerò chiarirvi quello che la propria naturale rasone e la scriptura vera ne dimonstrano. E benché forsi sarano alcuni che li filosofici termini intieramente non potrano pigliare, pur non essendo da dubitare che l'anima nostra sente il bene e il male ha in questa terrena patria lassato, col divino aiuto intendereti —.</p>
            <p>E in questa forma dixe.</p>
         </div1>
         <div1 type="parte">
            <head>DISCORSO SULL’ANIMA</head>
            <argument>
               <p rend="italic">Essendo narrato dal teolego che cosa è la nostra immortal anima, se intende per che via e modo l'anima del magnanimo Filippo Maria Vesconte, duca de Milano, jubilare se puote a l'altra vita de la buona e trista fama ha di sé in questo mondo lassata.</p>
            </argument>
            <p>Dovete adunque sapere, magnifico conte e vui altri prestantissimi gentilomini, che l'anima è de subtilissima natura: il che volendo exprimere li nostri sapienti, l'hanno denominata spirito (cioè vento) e <hi rend="italic">grece</hi>
               <foreign lang="grc">ἄνεμος</foreign>, (cioè «anemos»): dove è derivato questo vocabulo anima non significa altro che vento. E questo solamente a dimonstrare la sua agilità e subtilità. L'anima è substanzia e non accidente, spirituale e non corporea, apta a unirse al corpo umano come sua prima ed essenziale perfectione e ha virtù la quale conserva il corpo: né quella essendo in lui, se può mai putrefare, augumenta il corpo, acciò che pervegna al termine della naturale mesura; nutrisse ancora quello, acciò che augumentato non mora; genera, acciò che produca fructo a sé simile. Tutte queste cose dicono essere officii de l'anima vegetativa, la quale è ancora nelle piante e negli arbori. Ha ancora l'anima virtù de movere il corpo e de movere se istessa quando è fuora de quello; ha ancora forza, e quasi come un ochio, de vedere e cognoscere el bene e 'l male, le cose conveniente e inconveniente: e questa forza è duplicata ne l'omo per sentimenti corporei e per rasone, overamente intellecto. L'anima ancora ha un'altra forza: che cognosciuta la cosa, overamente la desidera overo la fuge; ed è chiamata questa forza concupiscibile; ha ancora un'altra forza cum la quale repelle e descaccia, per quanto può, tutte le cose che glie vetano conseguire quello desidera: ed è chiamata questa forza irascibile. E queste tre forze son cusì in la sensitiva, la qual è in li animali bruti, come in la intellectiva, la quale è negli omini. La forza, la quale è detta intellectiva, è chiamata ancora ne l'omo memoria, perché le cose intese conserva e le cose cognosciute guarda. Ne l'anima intellectiva la voluntà è chiamata concupiscibile, la quale non può operare se prima l'intellecto non opera: perché la voluntà amare non puote o avere in odio se non quelle cose, le quale per l'intellecto glie son monstrate, bone o cative che siano. Son tre generazione d'anime, cioè vegetativa, la quale è de li arbori e delle piante; sensitiva, la quale è degli animali bruti; intellectiva, la quale è degli animali razionali, cioè degli omini. Queste anime, essendo in diverse nature come in li arbori e nei bruti e negli omini, senza dubio son de tre qualità; le quale quando vàno in una natura, come nel bruto, nel quale è l'anima vegetativa e sensitiva, e ne l'omo, nel quale oltra la vegetativa e sensitiva gli è la intellectiva, è dubio se più e distincte remangano, overamente se siano in una medesima cosa e sustanzia reducte. E come s'el fusse decto Cicerone avere una dracma d'oro e Socrate un'altra dracma e Platone un'altra dracma d'oro, che, essendo decto quelle essere avute da diversi, se se intendano distincte e separate. Ma s'el fusse decto Cicerone avere tre dracme d'oro dubio è se distincte siano overo unite in uno sol pezzo d'oro: ma, siano come se vogliono, pur l'anima razionale, la quale abrazza l'intellecto e la voluntade, è nobilissima de tutte l'altre e immortale da Dio de niente creata e mandata poi dal cielo nei corpi, e nel descendere gioso per le spere di pianeti avere certe qualità contracte, secundo la natura de' pianeti a cui se sono applicate, in modo che da Saturno abiamo tristizia e lacrime, come è la natura d'epso Saturno. E perché questo pianeto è il primo, però l'omo, incontinenti nato, comincia prima a piagnere e atristarse, e quasi tutta la infanzia sua è piena de lacrime e de pianto. La secunda età, cioè la puerizia de l'omo, è quella de Jove perché l'è più lieta, più dolce e più jucunda de l'altre età, come è la natura d'epso Jove. La terza età de l'omo, cioè l'adolescenzia, è de Marte, cum ciò sia che i giovenetti in quella età sogliono ardere d'ira, de rixe e de discordie, ché cusì è la natura d'epso Marte. La quarta, cioè la gioventù, è del Sole, el quale, essendo duce e principe degli altri pianeti, incita la natura de l'omo al desiderio de li onori, glorie e dignitate. La quinta età, cioè la virilità, è de Venere perché essendo lei e 'l proprio calore che accende gli animanti a coire insieme, excita l'omo in quella etade a procreare figliuoli, acciò che doppo lui resti qualche imagine per memoria di sé nel mondo. La sexta etate, cioè la prima vichiezza, è de Mercurio perché, essendo lui interprete de Jove e degli altri dei, è de natura calida e astuta: cussì fa l'omo in quella etate, che è principio de la vichiezza, prudente, acorto e ingenioso. La septima e ultima etade è tribuita a la Luna perché, essendo epsa più fredda degli altri pianeti, fa l'uomo in quella etade che è l'ultima vichiezza, nominata senio, più umido e più freddo e più sterile: come Diana, la quale, essendo più vicina a la terra de tutte l'altre stelle, è più sottoposta al transito e a l'occaso, né altro è a dire vichiezza se non occaso de la vita. Ma queste sono tutte opinione de filosofi, a le quale opponendose in molte parte la nostra catolica e intemerata fede e la militante Chiesia cristiana, vole e tene che l'anime siano da Dio in uno acto e momento create insiememente e infuse in li nostri corpi, né altro che lui avere in ciò arbitrio o potestà.</p>
            <p>Questa anima, dunque, è la più infima de tutte le nature spirituale, le quale angeli appellemo, perché quilli angeli, i quali in novi ordini e tre gerarchie se distingueno, sono de natura immutabile, e in tal modo che, dove una volta inclinano la voluntade o sia bona o sia cativa, mai più de quella partire se ponno; e imperò né gli angeli boni dal bene, né li cativi dal male se possono seperare. Ma l'anima nostra, quando sta congiunta al corpo, è mutabile e flexibile; e dal bene al male e dal male al bene, e da' vizii alle virtute e da le virtude ai vizii se piega. Ma più facilmente cade nel vizio, perché ha da sé sola potenzia de far quello; più difficilmente fa il bene, perché quello senza il divino aiuto non può fare. Ed essendo separata dal corpo remane inflexibile: onde partendose ella dal suo mortal velo applicata e congiunta al bene, cusì in quel felice stato resta; e similmente col male partendose, cum quello la misera remane sempre: e però se debbe cum ogni studio e diligenzia curare de vivere e morire sanctamente e cum timore de Dio.</p>
            <p>Quanto a quella forza la quale è decta voluntà, l'anima è libera né è subiecta ad alcuna cosa, né può essere sforzata d'alcuna altra, perché dove gli piace se può voltare e da lei nasce odio e amore. E advegna che l'anima sia libera, come ho decto desopra, nondimeno ella ha certa naturale inclinazione e amicicia cum l'appetito sensitivo, el quale è nelli membri del corpo, in modo che ciò che desidera l'appetito, la voluntade ancora, se ella non è da la rasone e da l'intellecto recta o governata, el più delle volte suol volere. L'anima ancora tutte le discipline per uso e per esperienzia a poco a poco ha trovate; e a lei è dato da Dio el corpo come instrumento, el quale possa sempre usare a ogni opera de virtù. E come alcuni angeli volgeno i cieli secundo la lege è data loro da Dio, e altrimenti facendo pervertirebbeno l'ordine delle celeste lege (se quella intelligenzia che da l'oriente a l'occidente volge la nona spera, secundo la lege data a lei da Dio, a l'opposito la volgesse, grande desordine e scandolo in li cursi celesti generarebbe e de grandissima punizione sarebbe degno), cusì l'anima, a chi è il governo del corpo come a la intelligenzia quel del cielo comesso, se secundo però la lege a lei data nol governa e rege, è de supplicio grande degna: e tanto più quanto che, essendo in più sublime e alto stato constituita, magior desordine e impedimento in li inferiori può generare. Cusì adunque a l'anima è dato arbitrio regere e gubernare il corpo. Platone, divin filosofo, ha voluto che l'anime siano infuse ne li nostri corpi piene de scienzie, ma per le tenebre del corpo esserli inducta oblivione, quasi come se fusse per una bevanda del fiume Leteo. E Aristotile, di peripatetici illustre principe, ha voluto che l'anime siano mandate ne li nostri corpi de scienzie nude e poi per exercizio generarse scienzie in quelle. Ed Epicuro per filosofo ha decto le anime essere subiecte a la morte. E Pitagora filosofo excelso ha voluto che, quando le anime nostre escono de li corpi, entrano subitamente in un altro corpo. Ma gli omini più savii, e specialmente quilli che confessano la nostra vera fede, vogliono che, quando le anime nostre escono di corpi siano portate a li luochi congrui secundo li loro meriti, cioè le anime viziose ne l'abisso e le anime mediocre a certo luoco de purgazione, dove lavate le macule possano poi fruire la sempiterna patria; e le anime monde, chiare e pure siano portate nel cielo empirio, dove, fruendo quello eterno e immenso bene, vedano e cognoscano tutto l'ordine delle cose terrestre e celeste. In questa beatitudine vole Cicerone, unico fonte de eloquenzia, che vadano tutte quelle anime le quale, essendo ne' corpi, derono soccorso a le patrie e a le republiche sue per gloria e degno riposo del stato de quelle. Platone nel suo <title>Gorgia</title> dice che Minos e Radamanto, judici de l'abisso, gli omini viventi iudicare solevano, come da lì a poco aveano a morire: dove erravano el più delle volte, perché l'anime, ch'erano da li membri velate, sufficientemente non potevano vedere; e per questo essere stato dapoi statuito che loro non avesseno se non doppo morte l'anime a iudicare, acciò che nude ed explicate denanti da loro quello avesseno de bene o de male potesseno manifestatamente vedere. Son varii e infiniti i peccati de l'anime e per questo varie e infinite generazione de cruciati e tormenti rechedono; perché se commetteno alcuni peccati, i quali non solamente colui che pecca ma molti proximi ancora ed el presente seculo ed el futuro maravigliosamente offendono, come sono le eresie, le sedizione, le male consuetudine, le prodizion delle patrie, le tirannie delle republice: gli auctori de' quali mali non debbeno solamente avere pena del suo scelesto delicto, ma ancora de tutti quilli delicti che possono nascere per casone de quello. E per questo è sapientissimamente scripto che le anime potente potentemente sarano tormentate. E come la ignoranzia, che apertène a l'intellecto, sole minuire le colpe, cusì la mala intenzione, che segue la voluntà, le sole accrescere. Ma, poi che li spiriti nostri sono usciti de li corpi, subito la sua natura, che prima non aveano cognosciuta, cognoscono, perché al spirito, congiunto al corpo proprio, intravene come a colui el quale, essendo stato incluso in uno obscuro carcere, mai non gli è stato licito se istesso vedere; onde poi, uscito de quello, mai non è sazio de mirarse e cognoscerse per maraviglia e ha sempre in orrore e in displicenzia la memoria d'epso carcere. E cusì el spirito del corpo uscito, guardando e contemplando se medesimo, disprecia le spoglie de quello e ha in orrore el fetore della carne, né mai più cum quella, se ella non è purgatissima, desidera essere unito.</p>
            <p>La prima unione de l'anima è col corpo mortale, impuro, caduco e pieno de fecia e de fastidio; la secunda è col corpo immortale, purgato, vivace, lucido e mondissimo. Né cum altra aviditate e desiderio veniamo noi e gli altri egrotanti e oppressi da varii morbi del corpo a bere questa saluberrima aqua porretana, che se fazano le pie e felice anime al luoco del purgatorio, acciò che, detersa e purgata ogni rubigine e macula, possano andare a quella beata e tranquilissima patria. De qui nasce che, poi che una volta l'anima pia è partita de questo terrestre carcere, mai più tornarce desidera: tanta è la sua cura, tanto el desiderio de andare a quella celeste beatitudine. Onde, se licito gli fusse, vorebbe ancora pene più grave e più acerbe, acciò che monda e purgata potesse più presto fruire quel eterno e infinito bene. E cusì come alcuno omo in questo luoco beve molto più aqua porretana che quasi la natura portare non pote, acciò che più presto li sia restituito la desiderata valitudine, cusì una anima, nelle pene del purgatorio exulante, desidera molto più pena a rispecto quella che sente, per potere salutare senza indusia il suo divin Fatore. E come ancora uno omo che se vedesse sanare cum la bevanda de epsa aqua, portarebbe molestamente che dalla decta aqua revocato fusse, overo che glie fusse interdecto quella nanti l'acquistata salute; cusì le anime, che se vedono in quelle pene purgare, judicano ogni altro tempo essere perso, excepto quello quando sono cruciate. Questa fu dunque la casone che 'l generoso Lazaro, dipoi fu resuscitato, lieta faza mostrò giamai; e Samuel e molti altri resuscitati da morte se dolseno che la sua quiete glie fusse stà turbata: perché l'anime pazientemente se reposano in le pene, per le quale expectano lo eterno e beato riposo.</p>
            <p>El m'è paruto dunque, magnifico conte e voi nobilissimi gentilomini, far questo preludio cum quella più brevità che me sia stata possibile, nanti che abrazzi la materia e il dubio che vostre Magnificenzie vogliono che io li chiarisca, cioè se el bene e il male, e la fama e l'infamia che di sé lassa una anima nel mondo, gli dia dolcezza e molestia ne l'altra vita. A che respondendo, dico che come questo nostro mondo comparato al cielo è cussì picolo, come li matematici cum certissima rasone hanno compreso ed examinato che la minima stella fixa che se vede in l'octava spera è molto magiore de tutto lui, cusì li gaudii de questa terrestre vita judico essere tanto minori de li gaudii de la celeste vita quanto sia el mondo del cielo. E quello ch'io parlo ora di gaudii, quel medesimo intendo degli incommodi e delli tormenti. E come uno omo savio e intelligente, quando è posto in carcere e in vinculi, molto più s'attrista e afflige che non fa uno scioco e ignaro, cusì le anime solute de' nostri corpi, perché più de intellecto valeno seperate dal corpo che quando erano a quello congiunte, tanto più acerbe pene senteno e patiscono, perché la magior cognizione del damno aguzza e fortifica molto più la tristizia e il dolore. E come dicemo della pena, cusì intendemo del gaudio, el quale molto più sente le anime nobili e generose, che se inebriano nel liquore de quilli superni beni, che sono ingenti, eterni, firmi, certi, sinceri e senza alcun timore se possedeno. E come una lucerna posta presso una stella è de niuno lume presso la stella, cusì el gaudio de questa vita, comperata a l'altro, è de niuno momento presso a quello della eterna vita. E come el morso d'una mosca è de nessuna pena presso quella della vipera, cusì la tristizia e pena de questa vita transitoria è de niente presso a quella altra. Ma, notati, conte mio caro, che 'l gaudio del paradiso è de due qualità: l'uno, el quale procede da vedere e cognoscere el summo e optimo Dio a faza a faza, e questo è chiamato bene o premio essenziale; l'altro che provene da la memoria e reminiscenzia d'alcuno suo bene operato nel mondo o dal male pretermisso. La recordazione de questo gaudio non può essere se non iocundissima e questo gaudio è decto premio accidentale. El primo premio è al tutto necessario a la beatitudine, ma el secundo non tanto. L'è similmente la pena e il cruciato di damnati de due qualità: l'una che nasce da le pene principale, cioè della privazione eterna del vedere la Maiestà divina e per li sensibili e atrocissimi tormenti del fuoco e del perpetuo carcere, dove l'anima peccatrice è condemnata, e questo se può chiamare cruciato overo pena essenziale; l'altra, che deriva da recordarse de quelle cose che gli dispiacqueno nella vita umana. Ma questa pena, comparata a la prima, è minima e quasi de niun valore. Despiace a li damnati avere peccato nel mondo, non perché abiano offeso Dio, ma solamente perché sono puniti per li peccati: ogni cosa che dispiace a loro glie cuoce e tormenta; non ogni cosa che glie piace glie letifica. E ancora che molte cose glie piazano e amino molte cose, nondimeno de quello amore non glie resulta alcuna letizia e calamità, non altrimenti che l'aqua che pende sopra il fuoco, che non se può mai rescaldare se continuamente aqua fredda sopra se gli infonda. E come alcuna recordazione de tristezza non può pena generare in una anima beata, cusì alcuna generazione de letizia non può generare gaudio in una anima perduta. E per questo concludo che li beati non se possono mai tristare, né li damnati e persi se possano alegrare giamai; e come se può giugnere gaudio al beato, cusì se può agiugnere merore e tristizia al perduto. De qui nasce che iudico che niuna mala fama possa turbare in cielo un spirto beato, né alcuna bona letificar ne l'abisso un spirto perduto: ma la buona fama po letificare i boni, e la cativa e la trista contristare i rei. Fano alegreza e gaudio i beati in cielo d'avere lassato bona fama di sé nel mondo a questo effecto maximamente: acciò che possano accendere cum quella qualche spirito gentile a le virtute e al culto divino. Li miseri se dolano che la sua cativa fama, overamente bona, viva nel mondo, cum ciò sia cosa che sia casone far peccare o salvare altrui, e per questo senteno assai magior pena e supplicio.</p>
            <p>Onde in conclusione del mio presente tema e acciò che le vostre Prestanzie pigliano qualche refrigerio e meglio la verità credano senza alcuna dubitazione de quello che ho narrato, non l'avendo veduto noi, intenderano uno fiorentissimo exemplo recitato nel <title>Dialogo</title> del divo Gregorio in questo modo: cioè, s'el fusse una matre che parturisse in uno obscuro carcere alcuni figliuoli e quilli poi nutrisse e alevasse nelle tenebre d'epso carcere e, dapoi che fusseno cresciuti, glie recitasse de la grandezza della terra, de la amenità di fonti e di fiumi, della viridità de le silve e di campi, e del quottidiano orto e occaso del sole, de l'amplitudine del cielo, della multitudine delle stelle e sua perpetua luce, del moto e del corso de li animali terrestri e delle sue diverse e varie figure, di colori e di canti delli ucelli e de tante maraviglie e legiadrie, che cum gli occhii proprii vedemo e cum le mano illustremente operamo, veramente credere dobiamo che li figliuoli, che mai più non videno né tale e tante cose inteseno, non prestarebbeno alcuna fede a la matre che gliele recitasse? E se epsa matre a quilli persuadesse che de quello tenebroso carcere uscire volesseno, chi dubita che alcuno di loro a lei non credesse e voluntiera non volesse uscire de quello per vedere tanti beni e maraviglie, e che alcuno ancora non li contradicesse, dicendo uno di loro a l'altro: «Fratello mio, le cose che ha narrato a noi nostra matre non son vere né credibile certamente; e perciò usamo la nostra presente sorte, quale è che noi in questo luoco restiamo, come finora facto abiamo, salvo se un miglior luoco, magior bene e più degno abitaculo manifestamente trovasseno»? A le quale parole e disceptazione s'el fusse presente uno di noi li quali vedemo oculatamente tutte quelle cose, le quale recita la matre a li figliuoli, essere vere, quanto se maravigliassemo vedendo la tardità e cognoscendo la incredulità de la fede di figliuoli! Non altrimenti adunque gli angeli, li quali hano vera scienzia de tutte le celeste e terrestre cose, se doleno e maravigliano vedendo li nostri ingegni titubanti, li nostri sensi pigri e la ignavia e socordia de le nostre mente, iudicandoce de le tenebre e d'ogni miseria digni, poi che ce vedeno sì avidamente desiderare questa caduca e lutulente vita.</p>
            <p>O felice adunque quelle anime, quelle mente, quilli spiriti, ne li quali è già l'amore e il fervore de quella patria celeste ed eterna infuso, perché, essendo ancora ligati in questa corporea mole, sono aspersi de l'odore de quella immortale e sempiterna vita! E miseri via più sono coloro i quali non senteno tanta beatitudine, anci, dediti a le cose mortale e inquinati in questo luto corporeo, sono exclusi da quello nectar e ambrosia celeste, la cui dolcezza e suavità non potrano in eterno gustare. Per il che, non manco per debito che per rasone, non è da dubitare che la valorosa anima del duca Filippo Maria Vesconte, per revelazione divina o per gli angeli overo per qualche spirto che di qua se parte, piglia consolazione e gaudio de la degna fama ha di sé lassata in questo mondo, se in luoco de riposo se trova; e se in tormento e sollecitudine iace, epsa fama gli è molesto sentire. Dove ella dice: «O misera me, a che effecto ho tanto illustremente operato al mondo, convenendomi in queste eterne pene dimorare?» E forsi le nostri menti potrebbeno essere da qualche incredulità e strani pensieri travagliate e combatute, ché ne fia certo casone l'umana fragilità stimulata per invidia da l'invisibile nimico, perché non possediamo li beati luochi, donde per sua alterezza fu iustamente expulso. Ma armandoce, come iusti e come fideli, confessare essere Dio e sua infinita potenza e deitate, senza volerse equiperare a lui desiderando gli suoi arcani sapere, crederemo ciò che decto abiamo, perché come epso unico principe omnipotente del cielo e della terra ha da niente in picol momento cum tanto maraviglioso e inexistimabile ordine creato il tutto, così quello cum picol nuto rege e guberna. Per che, avendo creato l'uomo, nobilissimo de tutte l'altre cose, a la imagine sua e datoli tanto lume e grazia de ingegno de operare effecti non solo umani ma divini, è da credere che l'anima nostra, privata del corporeo instrumento, tenebre de la perfecta cognizione del cielo, cognosce, ode e vede per spirito de intellecto le opre sue generose e vile de questa machina mondiale. Quantunque l'anima col corpo lassi gli occhii e gli altri instrumenti de l'anima sensitiva, niente di meno porta l'intellecto seco, col quale intende e vede ciò che cum i sentimenti corporei cognoscere solea, come infinitamente ne parla la scriptura divina e sancta. Chi serà adunque quel principe o magnato, o qualunca persona publica o privata, in salute del suo stato, reputazione e illustre gloria non voglia il consiglio degli omini de probatissima vita ed eximia virtù, e che senza adulazione amorevolmente gli ricordino a le volte tirare il freno a l'indiscreti appetiti de la trabuchevole sensualità umana, acciò che, gloriosamente operando, cum benigna fama in terra e in cielo viver possa? Chi serà quello tanto insolerte e pigro, che non voglia desiderare per fama viver sempre? Chi serà tanto avaro, che per avarizia extingua la sua gloria e nome? Chi serà quello ancora tanto tenero a li sensuali spiriti e fragili per piacere del ventre e dedito a le piume non pona ogni sua opera, studio e diligenzia in aquistare virtuosa fama e gloria a eterno gaudio del suo spirto, per avere in questo seculo lassato a li presenti e ali futuri di sé virtuosi documenti e incliti exempli? Unde, magnifici gentilomini, drizando a Dio ogni nostra opera, ogni nostro consiglio, ogni nostra intenzione e pensiero, cerchiamo, per essere nel numero degli electi, il tesauro diuturno e sempiterno per vivere eternamente.</p>
            <p>E questo fia quanto per me s'è potuto a la vostra illustre e divina petizione e a li desiderii de li vostri generosi animi satisfare.</p>
            <p>La magnifica compagnia, illustrissimo principe e caro mio signore, avendo inteso l'alte condizione de l'anima immortale, de quanto desiderava sapere ringraziò summamente e cum reverenzia e dolcezza el teologo venerando, che cum efficacissime rasone e teologici documenti tanto misterio dilucidato avea. E apresso rendé non poche grazie e mercede al magnifico miser Galeaz Marescotto, cavaliero splendidissimo e famoso, ché, per li effecti illustri de magnanimità nella sua novella narrati, era da lui causato il divin parlare; dicendo che questo avea audito non erano già stati lascivi amori, né suspiri, né pianti d'altri casi, né cose da poeti fincte. Ma cum efficace parole epsa compagnia concluse che l'uomo doverebbe ogni affanno e fatica durare al mondo per conseguire onore, gloria, e fama, per la cui excellenzia e virtù beata alfine è opportuno, facendose degno del cielo, gustare la eterna pace.</p>
            <p>E cusì cum queste sancte parole la brigata, levandose da sedere sopra l'erba, retornò al suo alogiamento, dove il conte, avendo del suo dimorare al bagno il tempo finito, da tutto il resto della compagnia prese benigna e affabile licenzia; e usandoli quelle offerte che conveniente furono, al novo giorno se partì e cum sua onorata compagnia cavalcò al suo agro di Belfructo, ivi distante tre miglia, e poi a Bologna lietamente se ne venne. Unde, excellentissimo mio signore, el bagno porretano per la partita de tanto liberalissimo e magnifico conte, patrizio e senatore, remase quasi alora d'ogni piacere orbato, advegna li restasse alcuni altri nobili omini. Io dunque comanderò, cum debito documento e cum grazia de quella musa overo di quella stella che più benigna e prospera s'è mostrata al mio basso ingegno, e la presente opera che venga senza indusia a la tua Eminenzia ducale, per farse de lei in segno de la mia antiqua fede, come è il suo distino, sempiterna serva in questa forma.</p>
         </div1>
         <div1 type="epil">
            <head n="Conclusione">CONCLUSIONE</head>
            <argument>
               <p rend="italic">Erudizione de l'auctore a l'opera che vada a trovare il suo destinato signore in li felici castri nelle parte della Etruria.</p>
            </argument>
            <p>Opera mia delle porretane novelle narratrice, per quello excelso Valore a cui sei destinata a me non poco cara, ferma, ch'è tempo, la errante navicella da varii e duri scogli percossa e da procellosi venti agitata, poi che a' non felici fati piace che vadi più solcando le tempestose onde del turbido Neptuno; e armandote de reverenzia come sei de fede, passa la schina de l'aspro Appennino e appropinqua dove ora consede el potentissimo exercito del felice italico re Ferdinando, a fine de exterminare l'inclite forze del populo fiorentino, quantunque solo se dica per il precipuo citadino de quello. Ivi al suo opposito presso l'Olmo Arretino troverai lo invicto e magnanimo Ercule duca Estense, tuo unico signore, locotenente generale e imperatore della serenissima italica lega, armato de tanto animo, industria e consiglio, quanto fosse già Marco Marcello e Quinto Fabio Maximo contra el callido e peritissimo duca punico. E genuflexa a terra dinanti da lui, reverentemente dirai: — Glorioso signor mio, el mio factore, tuo devotissimo servo, in segno de la sua antiqua e sincera fede in dono a te me manda, pregando el tuo ducal Valore che, ancora che 'l suo ingegno sia exiguo e incapace del splendore della tua Altezza, nondimeno me vogli per toa solita clemenza cum lieto viso e serena fronte acceptare, come quella che son nata dalle radice del suo candido amore —. E se cum iocunda mainera e grata risposta, come spero, serai da sua Prestanzia recevuta, escuserai subitamente la tua inepta e rauca musa una cum la imbecillità del mio stanco e basso ingegno: el quale, se in ogni sua etade fu sempre de forza e d'arte nudo, como ha cum mille effecti demonstrato, pure a questa volta più che non sole è stato tutto extinto, prostracto e confuso. Né senza casone urgentissima certamente: perché essendome quivi in Camurata, agro felsineo, transferito per evitare la pestilenzia che la mia splendida patria cum gran veveno opprimeva e compilando cum mio dulcissimo studio, come sai, la tua factura, eccome giugnere mesta e dolorosa novella, cioè che Antonio Argenteo, mio amantissimo nepote, anci optimo figliuolo, e alli mei studii jucundissimo presidio, avea la sua verde etate, d'egregii costumi e virtù fiorente predita, cum acerba morte permutata, avendo lui ventidue giorni prima prestato el pietoso officio de chiudere li morienti occhii alla Tadea, sua carissima consorte, de onestà e virtù piena. Per la quale novella fu ogni mio natural spirito de tanto affanno e dolore percosso, a quanto a pena puòte la vita durare; perché credo (se cossì imperò me sia licito a dire), che felice secundo el stato e condizion mia me potrei chiamare, se Dio non me avesse de tanto mio lume e bene orbato. Ma non potendo, como el più delle volte intravene, l'umana fragilità resistere alla sensuale passione, dirai che la mano, l'ingegno e la memoria perse in quel puncto in tal modo ogni suo vigore e forza, che mai più d'alora in qua non puòte aspirare a la graziosa fatica. Ma abi a mente che se te fosse per sua Celsitudine risposto che ad altra stasone che questa saresti stata a lui più cara e cum più amore e grazia accolta e ricevuta, respondere in questa forma: che se tu non sei d'effecti de Marte e de Bellona narratrice, come al suo strenuo e glorioso animo rechederebbe, non doversene per lui far molto stima; perché essendo per naturale instincto e per longo exercizio scientifico e perito de quella arte, non bisogna né nostri né altri documenti. Li quali quando pur de legere desiderasse, siamo certi che non li manca la divina istoria del patavino Tito Livio, de Salustio, de Cesare, de Plutarco e d'infiniti illustri scriptori, tractanti cum sonora musa le mirabil bataglie romane, greche e peregrine. E recordate dirli per mia parte che non li serà biasimo alcuno, doppo le sue ardue cure e dure imprese, in questi faceti e dulci tuo colloquii l'animo suo refrigerare: ché Socrate, diligentissimo investigatore della natura delle cose, per le profundissime sue cogitazione in quelle existimò essere convenientissimo, per restoro de l'afaticata mente, cavalcare per casa el cavallo de canna cum li suoi picoli figliuoli, similmente Cornelio Scipione e Lelio, dui clarissimi soli della romana gloria, poi che cum senno e cum forza ebbeno domata la superba Cartagine, non se vergognarono essere veduti sopra el lito gaettano racogliere le picole pietre e le conche in terra suspinte dalle marine onde e cum quelle prender piacere e solazzo.</p>
            <p>Decto questo cum umil reverenzia, apresso sua Celsitudine perpetua sua ancilla remarai e se fosse alcuno che volesse, (come spesse volte accade) in te latrare e cum morsi canini lacerarte, abii pacienzia, perché, essendo umana cosa el peccare ed essendo tutti nui umani a la ignoranzia subiecti, debiamo cum forte animo calcare ogni colpo de fortuna. E abi speranza che, avendo a trovarte alla presenzia de Baptista Guarino, della greca e nostra lingua lume e parente, e del Carbone e Cornazano oratori e poeti illustri, e ultimamente sotto el patrocinio del prestantissimo Paulo Antonio Trotto, precipuo secretario del tuo e mio signore, serai da tutti loro, per el fervido suo amore verso ciascuno amatore de li umani e sacri studii, defesa, ampliata e favorita. E pur quando cossì non fosse (ch'al ciel non piacia!), non te desperare per Dio, perché tu sei de tal principe serva, che coprendote egli, come son certo farà, col scudo del suo invictissimo diamante, domatore d'ogni altra gemma, ogni mal parlare, ogni invida fortuna extinguirai. Ma fa' che ultimamente non te dimentichi el tuo factore alla sua Excellenzia devotamente recommandare, pregando e supplicando quella che tra gli altri suoi fideli servitori me voglia cum amplissimo core perpetuare; perché d'amore, de fede e de observanzia l'anima mia in lui solo se ciba e pasce, cum speranza farme alfin in lei d'amore e grazia degno.</p>
            <p>Che 'l Principe di celesti regni ne conceda longa e felice vita in questo seculo; e quando lassaremo poi a l'antiqua matre el mortal velo, ne presti grazia de volare alle sue sancte sede, dove, la sua divina Maiestà contemplando, citadini del suo sempiterno regno perpetuamente vivere possiamo.</p>
         </div1>
      </body>
   </text>
</TEI.2>
