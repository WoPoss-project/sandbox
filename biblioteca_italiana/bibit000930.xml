<?xml version="1.0" encoding="utf-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Materiali estetici</title>
            <author>Alessandro Manzoni</author>
         </titleStmt>
         <extent>87810 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2008</date>
            <idno>bibit000930</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Scritti letterari</title>
               <title type="part">v.</title>
               <author>Manzoni, Alessandro</author>
               <editor id="ed">Riccardi, Carla</editor>
               <editor id="ed2">Travi, Biancamaria</editor>
               <publisher>Mondadori</publisher>
               <pubPlace>Milano</pubPlace>
               <date>1991</date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>800</date>
         </creation>
         <langUsage>
            <language id="ita">Italiano</language>
         </langUsage>
         <textClass>
            <keywords scheme="CGB">
               <term>Trattati</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2007-09-10T00:00:00.000+02:00</date>
            <respStmt>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2007-10-02T00:00:00.000+02:00</date>
            <respStmt>
               <name>Marta Zanazzi</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2007-10-04T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="Parte prima">
            <head>I.</head>
            <p>La più parte dei giudizj storti in letteratura come nel resto viene da principj di cui si è convinti perchè sono retti, e che si vogliono applicare a cose cui non convengono. Così è nel fatto della poesia drammatica. Si ha l'idea di una tragedia nella quale l'interesse nasce dalla incertezza di un evento importante, dalla probabilità e difficoltà quasi eguale dello scioglimento in un modo o nell'altro, nei contrasti di passioni tra persone legate per vincoli di sangue o di amicizia etc. etc. – E questa idea è non solo chiara in teoria, ma confermata in pratica da molte tragedie nelle quali questo genere di interesse è portato ad un alto grado, quali sono le migliori del teatro francese, e degli altri teatri di scuola francese. Ma partendo da questa idea vi si paragonano tutte le tragedie, e quelle in cui non si trovano queste condizioni si rigettano per questa sola ragione. E qui mi pare che si abbia il torto finchè non si provi che non è possibile alcun altro genere d'interesse e che la drammatica non può avere altri fini né procedere per altri mezzi.</p>
            <p>Tre cose si devono esaminare nel giudizio di un'opera letteraria:</p>
            <p>Quale è l'intento dell'autore –</p>
            <p>Questo intento è ragionevole?</p>
            <p>L'autore l'ha egli ottenuto –</p>
            <p>Sulle due prime quest. io ragionerò alquanto esponendo le idee nell'ordine in cui mi si presentano. So che teorie applicabili ad un lavoro già fatto ed esposte dall'autore di esso sogliono per lo più riuscire seccanti. Io non dirò al lettore che queste possono essere d'un interesse generale, e toccare punti importantissimi dell'arte drammatica.</p>
            <p>Non chieggo nemmeno scusa al lettore di presentargliele, pel riflesso che egli può chiudere il libro al momento in cui si sente annoiato.</p>
            <div2 n="I. – Dei due sistemi tragici moderni più conosciuti.">
               <head>I. – Dei due sistemi tragici moderni più conosciuti.</head>
               <p>Interessare ad uno o più personaggi, tener sospeso l'animo dello spettatore sulla sorte di esso, mostrarla cangiata inaspettatamente in bene o in male, commovere con questa ansietà, far passare nell'animo dello spettatore le passioni di questo, ec. ec. sono i soli effetti sperabili dalla tragedia? E quella che gli ottiene è esclusivamente buona tragedia? Chi rispondesse affermativamente, senz'altro esame porrebbe arbitrariamente dei limiti all'ingegno umano ed allo sviluppo dell'arte, non solo ma trascurerebbe un fatto importante e noto cioè che vi ha tragedie d'un altro genere, e tragedie che hanno i tre suffragi dai quali pare solo sia accertato il merito di una composizione letteraria, quello della moltitudine, dei pochi teoristi pensatori, e del tempo.</p>
               <p>Il genere <add>di</add> questa tragedia poi è superiore ad ogni altro genere di tragedie? Anche a questo quesito non si deve rispondere senza un esame ragionato.</p>
               <p>V'è una tragedia la quale, trascurando in molti casi questo interesse di curiosità e d'incertezza, anzi escludendolo perchè non combinabile con un altro interesse potente, è fatta per commovere e per istruire. V'è una tragedia che si propone di interessare vivamente colla rappresentazione delle passioni degli uomini, e dei loro intimi sensi sviluppati da una serie progressiva di circostanze e di avvenimenti, di dipingere la natura umana, e di creare quell'interesse che nasce nell'uomo al vedere rappresentati gli errori, le passioni, le virtù, l'entusiasmo, e l'abbattimento a cui gli uomini sono trasportati nei casi più gravi della vita, e a considerare nella rappresentazione degli altri il mistero di se stesso. Una tragedia la quale partendo dall'interesse che i fatti grandi della storia eccitano in noi, e dal desiderio che ci lasciano di conoscere o di immaginare i sentimenti reconditi, i discorsi, ec., che questi fatti hanno fatto nascere, e coi quali si sono sviluppati, desiderio che la storia non può nè vuole accontentare, inventa appunto questi sentimenti nel modo il più verisimile commovente e istruttivo. La pratica di questo ideale Drammatico si vede portata al più alto grado in molte tragedie di Shakespear, ed esempi notabilissimi ne sono pure le tragedie di Schiller del Signor Goethe, per non parlare che di quelle ch'io conosco. La teoria è (non già completa nè senza eccezione, nè senza alcuna picciola contraddizione, nè senza mancamento di alcuna sua parte, come pare che la domandino alcuni che dimenticano che a nessuna teoria umana si è mai domandato tanto) la teoria è negli scritti del Sig. Schlegel, di M.<hi rend="sup">me</hi> di Stäel del Sig. Sismondi, nel <title lang="fra">Discours des Préfaces</title> premesso alla traduzione di Shakespear, e dei tratti nuovi e luminosi se ne trovano pure in varj recentissimi scritti di nostri italiani, principalmente negli estratti ragionati di opere drammatiche che stanno nel Conciliatore.</p>
               <p>Che questo genere non abbia alcune perfezioni dell'altro è questione almeno inutile, perchè quelli che lo lodano lo concedino benissimo, dicono anzi che non le deve avere perchè ne escludono alcune che sono proprie di esso e di esso solo. Per esempio l'agitazione che eccita l'incertezza dello scioglimento della Rodogune, dell'Eraclio, del Bajazet, la perplessità di vedere se soccomberà il personaggio che lo spettatore ama, o quello che gli è odioso non si trova nella Maria Stuarda di Schiller. Ma chi dicesse lo spettatore non è incerto fra la morte d'Elisabetta o di Maria, dunque non può essere interessato, non avrebbe egli il torto?</p>
               <p>Gli si risponderebbe: Schiller ha creduto che lo spettacolo di una donna che ha gustate le più alte prosperità del mondo, di una donna caduta nella forza della sua nemica, di una donna lusingata da speranze di essere tolta alla morte, rassegnata nello stesso tempo, quando la vede inevitabile, memore de' suoi falli, pentita, consolata dai sentimenti e dai soccorsi della religione, che lo spettacolo di questa donna che vediamo avvicinarsi di momento in momento ad una morte certa, ec. sia commoventissimo. Ora quella parte di commozione che nasce appunto dalla certezza che lo spettatore ha che questo carattere grandioso, e interessante, va alla sua ruina non era combinabile colla incertezza del suo destino. Ma il mantenere lo spettatore in perplessità commoverebbe di più? Questo è un affare di sentimento. Chi lo può decidere? Basta che non si possa senza irriflessione o senza ostinazione dire che il modo scelto dallo Schiller non è atto a commuovere.</p>
               <p>Così pure (per applicare un altro principio noto dalla stessa Tragedia) Aristotele ha detto una cosa che è stata ripetuta universalmente e costantemente che l’uccisione di un personaggio per volontà del suo nemico è la meno tragica. Benissimo quando si tratti di non cavare gli effetti che dal contrasto dei doveri.e dei sentimenti colle passioni, o dalla terribile sventura di commettere per ignoranza l’azione da cui si sarebbe più lontani quella cioè di cagionare la morte di chi si ama. Ma se Schiller avesse voluto servirsi appunto della nimicizia di Elisabetta e di Maria, per rappresentare la sorte di chi cade in mano di un nemico potente, artificioso, e vendicativo, se avesse voluto rappresentare lo stato dell'animo di chi prova questa sorte, il contrasto tra le antiche passioni di avversione e di rancore, e l'abbattimento della sventura, tra il desiderio di deprimere il nemico, e quello di placarlo e dall'altra parte la triste e amara e torbida gioia di chi si tiene quel nemico con cui ebbe tanti contrasti e del quale ha temuto, la smania della vendetta, e il timore della infamia che la può seguire, la viltà ingegnosa degli adulatori che la propongono come necessaria alla pubblica tranquillità, e il coraggio degli uomini dabbene che la vogliono impedire, se avesse voluto rappresentare i diversi sentimenti che eccitano le due nemiche in quelli che le circondano, la ambizione cortigianesca mista di disprezzo interno che si agita intorno la fortunata, la compassione mista di prevenzioni fanatiche, e l'amore misto di debolezza che eccita quella che è nella sventura, se dico Schiller avesse voluto cavare questo partito dal soggetto di un nemico che ne sacrifica un'altro, si avrebbe ragione di piantargli in faccia la sentenza di Aristotele, e di dirgli: il vostro soggetto non è interessante. Ma si dovrebbe prima esaminare se tutti questi mezzi ed altri ch'io taccio sieno mezzi di commozione, ed istruzione morale. Dico d'istruzione morale, e senza appoggiarmi a questo esempio, io credo che questo genere considerato in teoria, sia per questa parte molto superiore all'altro, e questa parte è importantissima. – Senza avanzare la nota questione se il fine della poesia sia di commovere o di istruire, io partirò da un principio nel quale tutti convengono, che il diletto e la commozione devono essere subordinati allo scopo morale, o almeno non contraddirgli.</p>
            </div2>
         </div1>
         <div1 n="Parte seconda">
            <head>II.</head>
            <div2 n="Primo">
               <head>[1]</head>
               <p>Parlerò ora del Coro introdotto in questa Tragedia, il quale, per non essere nominati personaggi che lo compongono deve al lettore sembrare piuttosto un capriccio e un enigma che altro; e adducendo i motivi per cui questo coro siasi introdotto, mostrerò quale egli sia.</p>
               <p>La vera essenza dei Cori Greci non è stata conosciuta che da qualche critico dei nostri tempi che mostrando false e superficiali le ragioni che i critici anteriori ne avevano date, ne dimostrarono le reali ed importanti. Io tradurrò qui alcuni squarci su questo soggetto dal <title>Corso di letteratura Drammatica</title> del Sig. Schlegel, e scelgo questo scrittore perchè (dei letti da me) è il primo che abbia data del Coro questa idea, e perchè mi sembra ch'essa vi sia assai bene espressa. <quote>
                     <hi rend="italic">Il Coro è da riguardarsi</hi>
                  </quote>, dic'egli, <quote>
                     <hi rend="italic">come la personificazione dei pensieri morali che l'azione ispira, come l'organo dei sentimenti del poeta che parla in nome della intera comunità</hi>
                  </quote>. E poco sotto: <quote>
                     <hi rend="italic">Vollero i Greci che in ogni opera il Coro (qual fosse la parte sua propria ch'egli altronde vi facesse) fosse principalmente il rappresentante del genio nazionale, e appresso il difensore della causa della umanità: il Coro era insomma lo spettatore ideale: egli temperava le impressioni troppo violenti o dolorose d'una imitazione talvolta troppo vicina al vero, e presentando allo spettatore reale il riflesso <add>delle sue proprie emozioni,</add> gliele rimandava addolcite dal diletto d'una espressione lirica e armoniosa, e lo conduceva così nel tempo più tranquillo della contemplazione</hi>
                  </quote>.</p>
               <p>Ricorda quindi il Sig. Schlegel gli uficj che Orazio attribuisce al Coro nella Poetica, i quali concordano assai con questi, e passa quindi ad enumerare le opinioni dei critici sull'uso dei Cori presso i Greci. Altri lo stimarono fatto per non lasciar vuota la scena, altri l'hanno biasimato come un testimonio inutile e incomodo di affari talvolta secreti, altri l'hanno stimato destinato a conservare e motivare l'unità di luogo, altri hanno creduto ch'esso non fosse che una reliquia della prima forma della Tragedia conservata a caso come avviene in molte altre cose.</p>
               <p>Basta però rileggere le Tragedie di Sofocle per vedere quanto sia vera l'opinione sopra annunciata sull'uso dei cori. Essi considerati a questo modo pajono veramente belli, ed utili. <quote>
                     <hi rend="italic">Alcuni poeti moderni</hi>
                  </quote> continua il Sig. Schlegel, <quote>
                     <hi rend="italic">e poeti talvolta di primo ordine, cercarono sovente dopo il rinascimento degli studj dell'antichità d'introdurre il Coro nelle favole loro, ma mancò ad essi un'idea distinta, e soprattutto una idea attiva della sua destinazione. Siccome nè la nostra danza nè la nostra musica gli è appropriata, e oltre a ciò non v'è nei nostri teatri un posto da dargli, difficilmente può aver buon esito il tentativo di renderlo usuale da noi</hi>
                  </quote>. (Lezione sesta). Ora mi è sembrato che un mezzo per ottenere una parte (dico una parte) delle bellezze dei Cori Greci e di ottenerla senza discapito della Tragedia sarebbe appunto d'inserire, dopo ogni atto, uno squarcio lirico composto nella idea di quei cori. Certo che esso non produrrà l'effetto di cose dette da personaggi interessati nell'azione, ma un qualche effetto lo farà; e per qualche compenso della sua minor virtù, si può dire ch'esso non ha inconveniente. Poichè queste canzoni non essendo collegate coll'azione non fa d'uopo alterarla e scomporla per accomodarla ad esse, possono essere meditate da sé e ritoccate e cambiate e intralasciate senza toccare menomamente il disegno dell'opera. Quando non si trovasse il modo di farli convenientemente recitare, servirebbero alla lettura, che è l'uso più frequente delle Tragedie specialmente in Italia.</p>
               <p>Ponno essere occasione ad un buon poeta di comporre bellissimi lirici, ponno servire ad interpretare l'intenzione morale dello scrittore, a regolare e a correggere le false interpretazioni dello spettatore, a dare insomma al vero morale quella forza diretta che non riceve che da chi lo sente per la meditazione spassionata e non per l'urto delle passioni e degli interessi. Certo la lirica non deve essere dissertatrice, ma si osservi che l'espressione de' sentimenti che nascono dall'avere osservata una serie di fatti e di discorsi importanti può essere piena dell'azione più poetica. Dirò per ultimo che l'uso di questa maniera di Cori riserverebbe al Poeta un cantuccio donde mostrarsi e parlare in persona propria: vantaggio da osservarsi. Il Poeta vuole quasi sempre comparire, e spesso fa dire ai personaggi quello ch'egli vorrebbe dire, e che starebbe bene in bocca sua, e sta male in bocca loro: difetto dei più notabili e dei più notati nei moderni tragici. Ora avendo egli questo agio di manifestare i suoi propri sentimenti, sarà ben frettoloso e bene inesperto se non saprà starsi in disparte fino alla fine dell'atto, facendo intanto che i personaggi parlino come ad essi si conviene: cosa però non delle più facili. Di questo genere sono i Cori dell'Aminta: hanno però il difetto di essere opposti di fronte allo scopo principale; ognuno vede che spirano massime il primo l'immoralità più grossolana.</p>
            </div2>
            <div2 n="Secondo">
               <head>[2]</head>
               <p>Quanto alla scelta e all'ordine nella successione dei fatti, non deve la Tragedia a parer mio differire da un racconto qualunque, fuor chè in ciò che in un racconto tutti sono narrati e nella Tragedia parte narrati e parte rappresentati. In questo si eleggono i fatti importanti e legati fra di loro in modo che si vada chiaramente alla cogniziorie del fine, si ommettono le circostanze volgari, o estranee benchè unite di tempo o di luogo, e si va insomma dietro al fatto dove egli si trova. Così in una Tragedia conviene seguire l'andamento del soggetto, e presentare di volta in volta allo spettatore quella parte che più si collega col passato e con ciò che deve venir poi, quella parte alla quale egli è più disposto in quel punto. Se per questo deve la scena correr dietro al fatto, vi si faccia correre: l'illusione principale che nasce dalla unità dell'azione sarà osservata; il male è far correre il fatto dietro la scena. Sacrificare lo scopo principale dell'arte a un mezzo arbitrario mi sembra una fanciullaggine.</p>
               <p>I Drammi di Shakespeare possono servire di filo ad un narratore. Gli eventi e i discorsi famigliari sono utili nella Tragedia oltre molte altre cose, anche perchè molte passioni non possono essere spinte al loro più alto punto se non per mezzo di questi fatti. P. E. Quanto la gelosia d'Otello supera quella d'Orosmane! E una delle ragioni è che il poeta si è servito di mezzi, che ad un critico volgare possono parere del carattere comico per la famigliarità. Il fazzoletto è essenziale nella Tragedia di Shakespear. Si vedano le due Tragedie.</p>
               <p>Voltaire volendo far senza Jago fu obbligato a far da Jago egli stesso; voglio dire che il Poeta è quegli che studia tutti i modi per tener viva la gelosia di Orosmane, e così l'artificio è apparentissimo. Quando la gelosia cede, la Tragedia minaccia rovina, e il poeta fa nascere un incidente che la rimetta in vigore. Nell'Otello invece v'è un genio maligno che ordina le cose a fomentare questa passione nel protagonista, e a distruggere la fiducia che vorrebbe nascere nell'animo suo. Che quegli che concepisce il primo un soggetto lo lasci mancante, e un altro imitandolo lo perfezioni non fa maraviglia; bensì il contrario come in questo caso. La colpa è del modo di concepire la Tragedia che era in voga in Francia ai tempi del Voltaire; quei principj di Poetica eran per questi la condizione sine qua non, e a questi sacrificò il principale. È impossibile la pittura di una gelosia conjugale senza particolarità domestiche.</p>
            </div2>
            <div2 n="Terzo">
               <head>[3]</head>
               <p>Aristotele ripone fra le meno commoventi le Tragedie ove un nimico vuole uccidere il nemico. – Se ai nostri tempi questa regola valga. – Maria Stuarda di Schiller. – Impressioni che questa fa sull'anima dei moderni. – Effetti del Cristianesimo.</p>
            </div2>
            <div2 n="Quarto">
               <head>[4]</head>
               <p>Dimostrare che il Bossuet il Nicole e il Rousseau come s'apposero nel dire immorali le opere teatrali. Francesi, così errarono nel credere che il Teatro sia essenzialmente immorale. Questo loro errore viene in parte dal non aver conosciuto il Teatro Inglese, e in parte forse dal non immaginare che potessero le cose teatrali essere trattate in altro modo da quello seguito dai Francesi, nei quali trovavano l'arte portata al più alto grado in ogni parte fuorchè nella morale. Toccare questo punto che la perfezione morale è la perfezione dell'arte, e che perciò Shakespear sovrasta agli altri perchè è più morale. Più si va in fondo del cuore, più si trovano i principj eterni della virtù, i quali l'uomo dimentica nelle circostanze comuni e nelle passioni più attive che profonde e nelle quali hanno gran parte i sensi. I Francesi dipingono gli uomini occupati ad ottenere uno scopo manifesto, e quindi eccitano minor simpatia. Questa nasce più forte per i patimenti che per i desideri e per i conati verso un intento sia d'amore sia d'ambizione o d'altro. Noi non ci immedesimiamo colla rappresentazione dell'uomo mosso da queste passioni, come con quella dei dolori e dei terrori. Il desiderio eccita minor simpatia perchè per desiderare bisogna trovarsi nelle circostanze particolari, e per essere commosso e atterrito basta esser uomo. La rappresentazione dei dolori profondi e dei terrori indeterminati è sostanzialmente morale perchè lascia impressioni che ci avvicinano alla virtù. Quando l'uomo esce colla immaginazione dal campo battuto delle cose note, e degli accidenti coi quali è avvezzo a combattere, e si trova nella regione infinita dei possibili mali egli sente la sua debolezza, le idee ilari di vigore e di difesa lo abbandonano, e pensa che in quello stato la sola virtù e la retta coscienza e l'ajuto di Dio ponno dar qualche soccorso alla mente. Ognuno consulti sè stesso dopo la lettura di una Tragedia di Shakespear se non sente un consimile effetto nel suo animo.</p>
            </div2>
            <div2 n="Quinto">
               <head>[5]</head>
               <p>Cangiamento che deve produrre in ogni giudizio delle nostre azioni, e in ogni nostro sentimento, questa massima resa volgare dal Vangelo:
<quote rend="block">
                     <p>“<hi rend="italic">Che ogni avvenimento di questa vita mortale è mezzo e non fine</hi>”.</p>
                  </quote>
               </p>
               <p>La morale dei Cori Greci consisteva nei sentimenti che dovevano conseguire dal dogma della fatalità. L'idea divolgata dalla Religione Cristiana deve predominare in ogni componimento.</p>
               <p>Quegli i quali accusano la Religione di essere inutile all'uomo perchè tutto dispone ad un'altra vita, fanno a parer mio due errori. Il primo è una petizione di principio: perchè come la Religione propone il conseguimento della felicità (vero fine dell'uomo senza quistioni) nella vita futura, bisogna provare che questa promessa sia falsa e che non vi sia altra vita più importante prima di accusare la Religione di trascurare le cose importanti di questa, perchè essa ottiene il suo fine quando conduca l'uomo alla felicità maggiore. Il secondo errore sta nel non riflettere che la Religione per farci ottenere questa seconda vita propone appunto i mezzi che possono rendere la presente meno infelice all'universale.</p>
            </div2>
            <div2 n="Sesto">
               <head>[6]</head>
               <p>Alcune belle opere moderne sulla poesia sono cagione che più non si ripeta così frequentemente quel falso principio: che i precetti non influiscono sul miglioramento di quest'arte. Sì i precetti materiali che non risguardano che l'ordine esteriore e la forma; ma i precetti morali che insegnano quali sentimenti si debbano eccitare dalla poesia e che gli eccitano insegnandoli, quegli producono un effetto grandissimo. Quando uno scrittore, cogli esempj dei grandi poeti, e colle considerazioni generali sull'animo umano mostra quello che la poesia può fare, illumina ed accende gli spiriti nati alla poesia e gli toglie dal volgare affatto: ai mediocri che vogliono pur battere la strada della imitazione toglie ogni fama e lo fa vedere qualé egli è, e così scoraggia chi li vorrebbe seguire.</p>
            </div2>
            <div2 n="Settimo">
               <head>[7]</head>
               <p>I teatri sono utili secondo l'opinione di alcuni politici per procurare un divertimento all'universale e distorlo dal pensiero de' suoi mali e da altre occupazioni pericolose.</p>
               <p>Ad ogni modo quegli che credono di provare che i Teatri come sono sono utili come preservativo di mali maggiori, hanno torto di dedurre da ciò che facciano male quegli che per principj religiosi conducono un picciol numero a starne lontani. Poichè i principj religiosi che persuadono questi ad una tale astinenza fanno che essi non abbisognino di questo rimedio che se potessero persuadere tutti toglierebbono in un tempo a tutti questo bisogno. Appena possono dire che sarebbero imprudenti se suggerissero di togliere i teatri senza sostituire l'influenza universale dei principj religiosi ed un'altra serie d'interessi e di occupazioni.</p>
               <p>Perchè si possano togliere i Teatri bisogna fare in modo che quelli che li frequentano perdano la voglia di frequentarli. Sulla possibilità e sul modo di far questo io non istarò a discorrere, che è troppo vasta materia.</p>
               <p>Al tempo che i medici vestivano toga e parlavano latino trovandosi uno d'essi in una brigata se li fece presso un solenne mangiatore e gli chiese che dovesse fare per certe indigestioni che di frequente lo molestavano. Ad ogni indigestione pigliatevi un buon purgante, rispose il medico. Ma, replicò il ghiottone, io ho inteso dire, che i purganti sciupano lo stomaco. Pur troppo è vero, disse il medico; ma questo è un male inevitabile. Volete voi lasciare ammassare nel vostro corpo tanti mali umori che vi portino ad una febbre gastrica, e questa al sepolcro? Un uomo che era presente al consulto, e che non era dell'arte si fece ardito di proferire con molta modestia questa sua opinione: Se questo Signore vivesse sobriamente non potrebb'egli schifare le indigestioni e i purganti? Il Medico gli si volse con un grave sorriso, e disse: Io do consigli pratici e non faccio progetti romanzeschi. Un uomo presente sorridendo al bel tratto del medico, aggiunse questa profonda sentenza: Alcune cose sono bellissime in teoria che non valgono nulla in pratica. Al che fu applaudito dagli astanti, uno dei quali proruppe in quest'altra non meno profonda sentenza. Bisogna considerare gli uomini quali sono e non quali dovrebbono essere. Queste sentenze sono ora divenute comuni, e sono gran parte della sapienza del secolo.</p>
            </div2>
            <div2 n="Ottavo">
               <head>[8]</head>
               <p>Rivolgendo l'occhio al corso delle scienze morali dal loro principio fino ai dì nostri, è doloroso il vedere come tutti quelli che in queste primeggiarono, furono o perseguitati, o beffeggiati e straziati almeno; e tanto più, quanto più grande si manifestava negli scritti loro il desiderio del progresso durevole degli uomini, e il sentimento affettuoso della carità universale.</p>
               <p>Un uomo eccellente nelle scienze fisiche e nelle arti liberali è stretto spesse volte dalla invidia e dalle ire dei malevoli, ma questi ch'io dico si trovano in guerra col genere umano. Volevi dire col genere letterato.</p>
               <p>Si vede come i contemporanei hanno potuto perdonare ad un astronomo ad un naturalista ad un matematico (non sempre però) di averli spinti assai in là in queste dottrine, ma appena in fatto di scienze morali scorgono gli uomini un che li precorra di un gran tratto, e che gl'inviti a seguirlo, si danno a toglier pietre da ogni parte e a lapidarlo. Quando poi quella generazione è morta in cammino, i posteri vanno oltre trovano quelle pietre, le raccolgono divotamente, ne fanno un monumento al povero defunto, e cantano un inno di lode a questi, e d'imprecazioni ai loro antecessori, non ommettendo però di gettar pietre a chiunque di loro ardisca di immitarlo e di precederli. Ommettendo le persecuzioni dei potenti, non fu scrittor morale di prim'ordine che non abbia avuto a dolersi de' suoi pari, i quali invece di esser riconoscenti a chi gli amava e gli bramava migliori, invece di consolarlo cogli amorevoli applausi del dolore più intenso che lo spettacolo dei mali cagiona a tali animi, invece <emph>di ajutarli a portare la croce del genio</emph>, lo satollarono di odj, e di scherni e di sospetti peggio che non avrebbero fatto ad un nimico. Ben è vero che il più di questi scrittori ricordano talvolta con una cert'aria di indifferenza, e di tranquillo disprezzo tutte queste contraddizioni, ma io non son di parere che si debba loro affatto credere in questo: che essi mostravano questi sentimenti o per ingannare i loro disgusti, o per non rallegrare i nemici del vero e del bello ai quali par troppo gran trionfo il contristare un uomo tanto a loro superiore. Io stimo che ognuno di questi abbia provato una continua amaritudine del contegno dei suoi contemporanei perchè è una dote dolorosa dei sommi ingegni il desiderio irrequieto e ardente che gli uomini ricevano le verità che essi mettono in luce, perchè negli animi elevati regna un senso di benevolenza che si affligge della nimicizia, perchè a questi animi ogni giudizio della mente d'un uomo pare di una tale importanza e dignità, che non si possono ridurre a non farne conto per quanto traviati essi sieno, e quando son tali che è loro forza disprezzarli, questo disprezzo riesce loro penosissimo; perchè infine nessuno è tanto forte e sicuro in sè medesimo, che possa far senza gli applausi e l'incoraggiamento de' suoi simili.</p>
            </div2>
            <div2 n="Nono">
               <head>[9]</head>
               <p>L'emulazione letteraria fra le nazioni che anima gli scrittori dell'una a vituperare gli scrittori delle altre è picciola, illiberale e dannosa. Quando avrete creduto provare che la nazione tale non ha poesia non ha versi, non ha una bella lingua (lasciando da parte che l'assunto è assurdo) non darete già più pregio alla vostra poesia ai vostri versi alla vostra lingua, farete credere anzi che voi siete tanto poco sicuro della vostra gloria patria che non potete farla comparir grande che comprimendo le altre. Gli uomini animati dal vero amore del bello considerano ogni progresso nelle arti letterarie, come in ogni cosa appartenente all'uomo come un guadagno comune; e se in un'altra contrada in un'altra lingua sorge, p.e. un gran poeta, si rallegrano che il genere umano ha un gran poeta di più. Poichè uno non può esser grande in queste facoltà che dicendo cose utili a tutti gli uomini.</p>
            </div2>
            <div2 n="Decimo">
               <head>[10]</head>
               <p>Allora le belle lettere saranno trattate a proposito quando le si riguarderanno come un ramo delle scienze morali. Le lettere ebbero per anni anzi per secoli un singolare destino in Italia, d'essere cioè pregiate e magnificate oltremodo da quelli che le coltivarono, e tenute in vilissimo conto da quelli che attendevano a studj diversi. Il che procedeva dall'essere le lettere male esercitate dagli uni, e male intese dagli uni e dagli altri. Scorrendo le poesie di più di due secoli vi si vede predominare una stima preponderante per la poesia stessa e pei poeti quali essi sieno, non mancando il poeta quasi mai di parlar di sè come di un uomo sovrumano. Il parlare coi fati, l'alzare monumenti indistruttibili, il dar da fare al tempo edace, il farsi beffe della morte sono le solite canzoni che vi si trovano per entro. Nello stesso tempo si parla con disprezzo quasi d'ogni altra cosa, salvo sempre i potenti vivi. Egli è strano udire un uomo che in un componimento fatto per cantare verbigrazia le nozze del Signor tale colla Signora tale o altro fatto di simile importanza, l'udirlo dico parlare con disprezzo di coloro che per sete d'oro tentano l'elemento infido, e tali altre bazzecole, le quali non voglion dire altro senonchè il commercio è una corbelleria anzi una peste, e l'uomo che vuole ben meritare dei contemporanei e dei posteri deve starsene a scander versi per le nozze del Signor tale colla Signora tale. Così nei libri di scienze scritti da un di quegli uomini che vedono una cosa sola, e non sanno distinguere nemmeno le più vicine a quella, è parlato della poesia come di una baja di fanciulli. E non è raro di trovare l'epiteto <emph>poetico</emph> per qualificare una immaginazione falsa, non fondata, o stravagante. Il che non vuol dire altro se non che questi scrittori non sanno che sia, che sia stata e che possa essere la poesia.</p>
            </div2>
            <div2 n="Undicesimo">
               <head>[11]</head>
               <p>Le scienze morali tendono come tutte le altre scienze a riunire in corpo una serie di verità naturalmente collegate e ad escludere le false opinioni che si contrappongono ad esse. E perciò progrediscono assai più lentamente delle altre scienze perchè non basta a far ricevere le verità che vi si propongono che si persuada l'intelletto, ma è duopo vincere le passioni che odiano queste verità, e le abitudini che non vogliono essere sconciate da esse. E non è raro vedere uno che proponga una di queste tali verità non trovare chi gli possa opporre una buona ragione, e dover essere contento di avere in risposta un sorriso, o il titolo di sognatore.</p>
               <p>Gli scrittori in fatto di queste scienze si dividono in due classi assai distinte. L'una e la più scarsa è di coloro che cercano in esse la verità, e raggiunta che l'hanno, essa o la sua immagine, la espongono quale essa appare all'intelletto loro, non badando allo stupore alle contraddizioni che è per far levare; e che nè per questo nè per altri riguardi non si compongono in nulla con quello che essi stimano errore. L'altra è di quelli che scelgono tra le verità non divolgate quelle che nel corso dell'intelletto umano sono più vicine alle ultime ricevute, e che quindi troveranno manco ostacoli, quelle che ne troveranno nel minor numero o nel manco autorevole, ec. e le mischiano pure con qualche opinione che essi tengono falsa, ma che essendo assioma presso i moltissimi può dar di loro opinione che sieno uomini savj: e queste opinioni ch'essi tengono false sono quelle che mettono fuori con maggior asseveranza. Questi fanno più pronti effetti ed ottengono una gloria più precoce, quella degli altri è più tarda, ma d'assai maggiore.</p>
            </div2>
         </div1>
         <div1 n="Parte terza">
            <head>III.</head>
            <p>Se io fossi giunto a provare, come era mio desiderio, che la regola delle due unità è arbitraria e falsa, e che può quindi essere trascurata, verrei ad avere in un tratto dimostrato ch'ella è nocevole all'arte e che deve essere trascurata. Poichè ogni legge che non risulti dalla natura stessa dell'arte, che non sia richiesta dalla costituzione del soggetto altererà necessariamente la organizzazione del soggetto medesimo. Ma non sarà fuor di proposito il cercare negli esempj dell'uno e dell'altro genere di comporre qualche prova di questo assunto. Si osservi in che diverso modo procedano due scrittori di opposto sistema. L'uno scoprendo in un racconto storico di varj avvenimenti un centro principale d'interesse, sente che questi avvenimenti possono formare soggetto di azione drammatica. L'effetto che essa può fare lo argomenta dall'effetto prodotto in lui dalla contemplazione di quei fatti. Esamina il concetto che gliene è rimasto, e procura di copiarlo per dir così, e per ciò fare egli sceglie appunto quelle parti principali che vede averlo formato in lui. Egli imita lo storico nella scelta dei fatti se lo storico ha colto egli stesso il punto di unità, e al pari di questo egli tralascia gli eventi estranei all'azione benchè uniti di luogo e di tempo, e raccoglie in un fascio i lontani quando sieno congiunti al nodo della azione. Perchè il poeta cederebbe il più bel pregio dell'arte sua, se consentisse di porre in un'azione meno cause e meno effetti di uno storico, quando queste non nuocano, ma conducano invece all'unità. Egli vede per esempio le cagioni per cui la guerra sostenuta da Bruto, dopo la morte di Cesare fu inutile al suo scopo. Vede in Plutarco come questi due fatti benchè disgiunti di tempo e di luogo si avvicinano all'intelletto che li contempla, e giudica che se nel racconto di Plutarco egli ha sentita questa relazione, potrà farla sentire e assai più fortemente in un opera dove quegli che v'ebbero parte s'introducano a parlare. E appunto come Plutarco ha scritto le vite di uomini illustri, raccontando di ciascuno di essi quelle cose che tendono a mostrare in lui un carattere, uno scopo ec. così il poeta drammatico potrà alle volte rappresentare l'intera vita di un uomo facendo la stessa scelta. Legge Shakespear la novella nona della Giornata seconda nel Decamerone. Alquanti mercatanti Italiani trovandosi in Parigi parlano delle donne loro: Bernabò Lomellino da Genova esalta la castità della sua, Ambrogiuolo Lomellino se ne ride e si vanta di potere quando il voglia, vincere la virtù di essa. Propone una scommessa. Bernabò accetta la disfida. Amb. parte per Genova tenta invano la virtuosa donna, per non essere svergognato trova modo di dare a Bernabò un segno falso che persuade a lui d'essere tradito. Egli credulo e disperato, ordina che si uccida la moglie: essa è salvata dalla pietà del sicario, fugge, e dopo varj accidenti si trova in luogo dove scopre al marito l'innocenza sua e confonde lo scellerato vantatore. Shakespear, dico, leggendo questa novella, sente ciò che di vero di grande di commovente di terribile si può supporre che personaggi dotati di tale animo e posti in queste circostanze ponno aver detto, lo sente e col sovrumano suo ingegno lo descrive in una Tragedia. Ma egli si guarda bene dall'alterare le parti essenziali di questo fatto, perchè da queste appunto nasce la verisimiglianza e la forza della sua azione. Perchè questa si spieghi è necessario che si rappresenti la parte accaduta in un luogo e quella accaduta in un altro. Egli ritiene adunque Parigi e Genova, (o Roma e Londra) come condizioni indispensabili al suo soggetto. Se il lettore è stanco di questi esempj salti alcuni fogli perchè io stimo di doverne, colla maggior brevità possibile proporre un altro pure di Shakespear, cavato dalla Storia d'Inghilterra, ed è quello su cui è ordito il Riccardo Secondo.</p>
            <p>Questa tragedia riunisce gli avvenimenti dei due ultimi anni della vita di quel re, e, al pari di quasi tutte le altre di quel sommo poeta segue assai fedelmente la Storia. Le bellezze maravigliose che vi splendono per ogni parte si devono certo al genio maraviglioso di Shakespear, ma io stimo si possa affermare che il suo sistema drammatico era una condizione essenziale perchè queste bellezze vi potessero stare. Perchè i discorsi fossero sì veri e sì profondi perchè i caratteri fossero sì scolpiti e sì interessanti e sì continuati era necessario che i personaggi fossero posti in quelle circostanze disegnate di tempo, e in quei luoghi diversi in cui la storia ce li ha rappresentati.</p>
            <p>Alcuni critici del secolo scorso riponevano il sommo pregio nel vincere le difficoltà, e asserivano che il diletto del lettore nasce dalla contemplazione della virtù del poeta in questa vittoria, ma egli è il vero che quando la difficoltà viene da una disproporzione tra i mezzi e il fine, il pregio dell'arte sta nello schifarla come hanno praticato tutti i sommi scrittori.</p>
            <p>La lettura del Riccardo è la miglior prova ch'io possa dare di quello che io ho affermato intorno a questa Tragedia, onde ad essa con fiducia rimetto il lettore: giacchè io non intendo di qui tutto analizzarlo che sarebbe lungo e difficile assunto. Mi sembra nulladimeno, che toccandone appena i capi principali si possa brevemente mettere in evidenza la mia proposizione.</p>
            <p>Enrico Bolingbroke, cugino del re Riccardo accusa di traditore Tommaso Mowbray, e s'impegna in presenza del re di provarlo tale in un duello secondo l'uso d'allora. Il re, tentato invano di rappattumarli, statuisce il campo, e il giorno. Giunto questo e mentre i due rivali stanno per prendere le mosse, il re si frappone proibisce il combattimento e li esiglia entrambi, Mowbray in vita, e Bolingbroke per dieci anni. Il pretesto si è l'amor della pace, il motivo, è il desiderio di allontanare Bolingbroke di cui il re non si tiene sicuro. Bolingbroke parte, Giovanni di Gaunt Duca di Lancastro suo padre inferma. Riccardo lo visita, sprezza gli ultimi consigli del buon vecchio, di cui pochi momenti dopo gli viene annunciata la morte. Il re acciecato dal potere, corrotto ed aggirato dai suoi favoriti propone di appropriarsi i beni di esso, dovuti al figlio Bolingbroke, e servirsene per la guerra d'Irlanda. Il Duca di York zio del re tenta invano dissuaderlo. Bolingbroke coglie il destro di ritornare in Inghilterra a valersi del suo partito e di presentarsi non come un ribelle o un ambizioso, ma per ripetere un suo diritto. Un suo amico annunzia il suo imbarco ad alcuni altri. Il re è partito per l’Irlanda. Si annunzia alla regina che Bolingbroke è sbarcato in Inghilterra. Il vecchio York si dispone a combatterlo. Bolingbroke compare nella Contea di Glocester. I suoi partigiani gli si fanno incontro. Si abbocca con York; questi veggendolo già forte dopo averlo assai rimbrottato si contenta di dichiararsi neutrale.</p>
            <p>Questo a un dipresso è il disegno dell'atto primo nel quale gli avvenimenti si distendono appunto coll'ordine storico, voglio dire coll'ordine che la mente nostra desidera scorgere in una serie di fatti. E già in quest'atto si trovano discorsi e situazioni, che non si potevano inserire certamente così proprj se non si seguiva quest'ordine. Nel secondo appare Bolingbroke, il quale condanna due favoriti del re Riccardo a morte. Nel suo parlare si vede a poco a poco spiegarsi la sua ambizione moderata dalla ipocrisia secondo le circostanze. Il primo discorso è, come gli altri, mirabile per l'arte con cui egli va crescendo le sue pretese a misura che gli cresce la forza, e il passaggio del suddito che si richiama di un torto, al potente che comanda è maestrevolmente disegnato. York segue pure quella via e il luogotenente di Riccardo si vede diventare suddito e fautore di Bolingbroke con quell'arte cortigianesca che sa unire la quiete e la fortuna colla riputazione di uomo probo. Egli va per gradi così eguali e insensibili, che al fine del dramma lo spettatore trova senza stupirsi in quell'uomo che udì con tanta indegnazione lo sbarco di Bolingbroke un buon servitore di questo divenuto re. Mutazioni che non avvengono nè si immaginano avvenute in un giorno, e pittura finissima di caratteri che non si può trovare nei drammi tessuti colle ridette regole.</p>
            <p>Giunta l'azione a questo punto, io dimando dove si rivolge la curiosità e l'interesse dello spettatore? Che desidera egli ora d'intendere? qual personaggio vorrebb'egli considerare, se non Riccardo? Egli è quegli sull'anima del quale i fatti fin ora rappresentati devon produrre il più grande effetto, e quest'effetto appunto aspetta di contemplare lo spettatore. Qui dunque entra in iscena Riccardo. E mi si permetta di avvertire di passaggio che Shakespear è eccellente nell'arte di presentare agli occhi quelle cose appunto alle quali egli ha rivolta l'attenzione, e che questo pregio lo deve come gli altri parte all'ingegno suo, e parte al suo sistema. Appare dunque Riccardo, ma in qual luogo si figura ch'egli appaja? Non avrà egli certo voluto sbarcare nella Contea di Glocester dove si trova il suo emulo che nè la sicurezza sua nè il cammino lo conducevano a questa unità di luogo. Egli scende sulle coste del Paese di Galles. Avrebbe forse potuto l'Autore fare in modo che si trovassero i due rivali successivamente nello stesso luogo, e non mancano esempi di simili orditure; vi avrebbe messo grandissimo studio, e vi sarebbe riuscito alla meglio, ma montava egli il pregio di farlo? Riccardo posto piede a terra si consulta cogli amici che gli rimangono, e qui cominciano quelle scene dove si vede il re orgoglioso, leggiero, dispotico, irreflessivo temperato da quel gran maestro, la sventura, da quel maestro che sarebbe tanto utile ai potenti ed ai deboli, se le sue lezioni non fossero sempre dimenticate al momento ch'egli depone la sferza, e s'egli potesse produrre un solo fatto per mille proponimenti. Mirabili scene! Mirabile Shakespear! Se esse sole rimanessero del divino tuo intelletto, che rara cosa non sarebbero tenute! ma l'intelletto tuo ha potuto tanto trascorrere per le ambagi del cuore umano, che bellezze di questa sfera diventano comuni nelle tue opere. Il carattere del re è cangiato, o per dir meglio i casi hanno fatto comparire quello che nel suo carattere v'era di più nascosto e di più profondo. Il corso di questo carattere, i pensieri che dall'annuncio della disgrazia fino allo sbarco sono succeduti nella sua mente s'indovinano quasi, e certo la storia, direi così, dell'animo di Riccardo, abbraccia più di qualche ora. Questa situazione poteva trattarsi, a quello ch'io vi posso scorgere, in tre modi: O tralasciare questo rivolgimento d'animo prodotto dal rivolgimento della fortuna. O ristringerne e menomarne i segni in modo che non richiedesse più spazio di qualche ora. O supporre il tempo che non è rappresentato e dare il carattere compiuto. Quale di questi tre modi abbia eletto Shakespear ognuno il vede, e come io spero ognuno vede ch'egli ha fatto ottimamente.</p>
         </div1>
         <div1 n="Parte quarta">
            <head>IV.</head>
            <div2 n="Primo">
               <head>[1]</head>
               <p>Perchè le discussioni tornassero davvero a profitto delle lettere, si vorrebbe tener conto degli argomenti della contraria parte, e quando una quistione è messa in campo, non la porre da un canto prima di scioglierla. Ma invece si usa assai, come si è usato sempre, di ripetere molte volte le stesse ragioni senza badare a quelle che altri vi abbia contrapposte. S'ode, verbigrazia, dire ad ogni giorno che Shakespear è un genio rude ed indisciplinato che senza regole, senza intenzione premeditata scorre qui e là, ed incontra talvolta in qualche bellezza straordinaria. Questa opinione tanto ripetuta è espressamente e lungamente confutata dal Sig. Schlegel (<title lang="fra">Cours de Litt. Dram. Leç.</title>). Questa confutazione pare a me tale da distruggere affatto questa opinione, ma ad ogni modo è certo che non conviene più ad uomo che nelle lettere cerchi il vero di quelle, il ridire questa tale opinione senza mostrare come ella sia vera a malgrado di quello che ne ha detto il Sig. Schlegel. Se alcuno trova argomenti più in là dei suoi, sarà da rendergli grazie ma non curarli è un troppo esser certo della opinione propria e volgare, giacchè senza dubbio questi meritano d'essere se non ricevuti, almeno confutati.</p>
            </div2>
            <div2 n="Secondo">
               <head>[2]</head>
               <head>Della Unità di Tempo.</head>
               <p>Benchè la regola della così detta Unità di Tempo sia stata combattuta presso altre nazioni, io credo ch'ella sia tenuta in Italia per legge in fatto e in dottrina almeno per la Tragedia, giacchè tutte le Tragedie lodate sono ordinate secondo essa, e non conosco scrittore che di proposito vi abbia contraddetto. Io non so se l'opinione siasi (come accade sovente) internata in questa quistione più che gli scritti, ma in iscritto io la credo questione nuova. Ma siccome appunto gli stranieri, come dissi sopra ed ognun sa, la vanno da qualche tempo ventilando, non è possibile trattarla senza ridire cose già dette da essi. Non sapendo io medesimo sceverare, astrarre, e dispiccare per così dire le idee mie proprie su questo soggetto da quelle che possono essere ricavate o suggerite da opere anteriori, e non volendo essere nè parere plagiario, cito a piè di pagina quelle di queste opere che io ho lette.</p>
               <p>In esse si vuol provare che questa regola è arbitraria e nocevole all'arte, e per quello che a me sembra, ciò vi è provato più che a sufficienza. Ma egli è certamente un danno pel progresso delle idee intorno alla Drammatica che gli argomenti posti in mezzo da questi scrittori non sieno nè generalmente ricevuti nè confutati. Essi hanno discusse le ragioni di coloro che tengono la opinione contraria, hanno addotte le ragioni per cui quelle sembrano loro insussistenti, e queste ragioni essi, (singolarmente i tre più moderni) le hanno ricavate da principj certo più alti e più riposti che quelli a cui gli avversari loro fossero giunti mai. Eppure si ode sovente ripetere la regola e i principj su cui essa è fondata, come se le opposizioni non meritassero il pregio di farne parola. Ciò si vede sovente nelle dispute letterarie. Eppure esse meritano d'essere se non ricevute almeno confutate. Questi scrittori avranno in qualche parte errato trattando questa quistione, ma se non hanno trovata sempre la verità, sono iti a cercarla per vie nuove profonde e difficili in quella lontana e vasta regione ov'ella si trova; essi portano novelle di quel paese, e all'aria loro ai loro discorsi fanno sentire di esservi stati.</p>
               <p>La regola della unità di tempo è stata difesa prima colla autorità e poscia coi principj. A questi tempi quando uno cita Aristotele in questa quistione, io credo che lo nomini non come giudice, ma dirò così come testimonio: voglio dire che non lo fa per confermare la regola colla autorità dell'opinione di quel filosofo, ma perchè il nome suo è stato tante volte unito a questa, che va con essa per abitudine. Egli è riconosciuto ormai che l'autorità degli uomini non vale che a confermar quelle cose che quegli uomini soli potevano sapere per mezzi che non sieno concessi agli altri. Così p.e. l'autorità storica, la quale benchè fallibile pure si segue quando non ripugni alla ragione, e in questo si largheggia assai per l'innato amore alla certezza. Il fondamento di questa autorità non è altro che il non poter noi con altri mezzi renderci sicuri dei fatti accaduti prima di noi che per l'attestato di quelli che ne furono testimonj. Un altro genere di autorità il quale non è più tanto in vigore si è quello appunto per cui tante opinioni di Aristotele o credute di Aristotele furono tenute giudizi irrefragabili: ed è fondato su questo argomento. Quell'uomo vide tanto addentro nelle cose che è difficilissimo, quasi impossibile ch'egli si sia ingannato. Ma siccome Aristotele non è testimonio di fatti veduti da lui solo, ma della verità di idee le quali rimangono in perpetuo esposte alla contemplazione degli uomini, così doveva venire e venne assai prima d'ora il momento in cui fossero ascoltati coloro che dissero: Esaminiamo le idee e le ragioni di Aristotele col giudizio nostro; e a quelli che dissero che l'autorità di Aristotele era superiore a questo, risposero perentoriamente che questa autorità stessa era fondata sul solo giudizio nostro. Poichè l'idea di questa autorità deriva dall'esame e dal paragone delle cose trattate da Aristotele, colle idee di Aristotele intorno ad esse, e dal giudizio della conformità tra quelle cose e queste idee. Questo giudizio adunque, dissero essi è potente a scoprire alcune verità nella natura delle cose, poichè vi ha scoperto la uniformità con le idee di Aristotele. Serviamocene adunque per cercare di scoprire la natura delle cose. D'allora in poi se uno propone di provare che Aristotele p.e. ha detto uno sproposito, il lettore sta attento bene agli argomenti e gli vuole di peso, prima di arrendersi a credere che un tale la indovini meglio di Aristotele; quando prima non si ammetteva alcuno a provare che Aristotele avesse detto uno sproposito. Io vo ricantando cose vecchie ma forse non del tutto inutili poichè questo modo di valersi dell'autorità benchè non sostenuto da alcuno in principio è usitatissimo in pratica; e quando in una discussione letteraria o altra che sia uno può citare l'opinione conforme alla sua d'un uomo riputato, se ne serve ordinariamente più che la ragione nol comporti, e fa di tutto per poter chiudere la disputa con questo come ultima ragione.</p>
               <p>E anche in questo caso gli scrittori che non vogliono ammettere l'unità del Tempo non solo enumerarono le ragioni contro di essa, ma dovettero combattere l'autorità di Aristotele con argomenti estrinseci alla quistione particolare, facendo vedere in sostanza che Aristotele colla sola esperienza del Teatro Greco, non poteva comprendere tutti i possibili modi di verosimiglianza Teatrale, ed enumerando molti altri motivi per cui un uomo non poteva far questa legge all'arte.</p>
               <p>Ma uno di questi, il Signor Schlegel, non solo nega il diritto di far la legge, ma nega l'esistenza della legge stessa. Il Codice c'è, e ognuno può accertarsi del fatto. Il Signor Schlegel cita il solo passo della Poetica dove si tratta di questa unità di tempo, ed io lo trascrivo qui dalla traduzione del Castelvetro “<quote>Ora l'Epopea accompagnò la Tragedia infino a questo termino solo, che con parole è rassomiglianza de' nobili. Ma sono differenti in questo, che quella ha il verso misurato semplice, ed è raccontativa, e fornita di lunghezza, e questa si sforza, quanto può il più, di stare sotto un giro del sole, o di mutarne poco, ma l'Epopea è smoderata per tempo, ed in ciò è differente dalla Tragedia. Egli è vero che da prima similmente facevasi questo stesso nelle Tragedie e ne' versi Epici</quote>” (Parte principale seconda, Particella settima).</p>
               <p>«<quote>
                     <foreign lang="fra">Il faut remarquer d'abord</foreign>
                  </quote>, aggiunge il signor Schlegel, <quote>
                     <foreign lang="fra">qu'Aristote ne donne ici aucun précepte, mais qu'il assigne à deux genres un caractère distinctif, tiré historiquement des exemples qu'il a sous les yeux</foreign>
                  </quote>». E ciò che dimostra che qui non è precetto, si è che Aristotele non ne da ragione alcuna, e quelle che si sono addotte per provare che questo è un precetto sono state cavate fuori da quelli che ritenendo esser questo un precetto perchè lo videro esser conforme alla pratica più usuale dei Greci credettero esser necessario di ragionarlo. Nè questo è il solo caso che quistioni lunghissime passate d'una in altra generazione, e agitate ancora, si sieno fatte sopra un libro che appunto non sia letto da una millesima parte di coloro che pigliano parte nella quistione. Forse che gli uomini amano di tenere oscuri gli argomenti disputati per timore di venire ad accordo? Tempo fa sarebbe bastato il provare che Aristotele non ne aveva fatto un precetto, per farlo abbandonare, ma ora l'effetto dura anche tolta la causa. Piaga per allentar d'arco non sana.</p>
               <p>«<quote>
                     <foreign lang="fra">Dans les lettres et dans les arts, les règles sont les leçons de l'expérience, le résultat de l'observation sur ce qui doit produire l'effet qu'on se propose</foreign>
                  </quote>». Marmontel Elem. de Litt. alla parola <foreign lang="fra" rend="italic">Règles</foreign>. Come le parole influiscono sul senso accade sovente che ad una voce presa per analogia da un'altra serie d'idee, e che è metaforica, si dia tutto il valore che ha nel suo significato proprio. Così accadde alle regole: e dietro a questo nome è venuto nelle lettere il corredo degli altri nomi che vanno con esso quando è preso nel senso naturale. Quindi si ode dire trasgressione, osservanza, ec. ec. Si dice pigliarsi una licenza quando uno scrittore non segue strettamente il modo dimostrato in questa <emph>scuola dell'esperienza</emph> e ciò per ottenere un maggior effetto e questo vocabolo licenza è improprio assai, perchè il giudizio di quel tal modo di trattare l'argomento non deve ricavarsi dalla esperienza del modo con cui furon trattati gli argomenti anteriori, ma dal modo con cui si gusti quello di cui si tratta; e così le regole non ci hanno che fare. Le regole risultano da ogni particolare soggetto, e sono per esso il modo con cui piace agli uomini di concepirlo. Ogni cosa difforme da questo modo è fallo e ogni cosa conforme non è licenza ma convenienza non dovendosi raffrontare che col soggetto stesso.</p>
               <p>Per convincersi che la regola arbitraria delle due unità nuoce all'arte, basti osservare la progressione dei loro effetti nelle opere di Corneille. Nel Cid, egli tralasciò quella di luogo, evidentemente, e quella di tempo la seguì più in apparenza che in realtà, poichè diede e ai sentimenti e ai fatti un corso che non si può comprendere verosimilmente in un giorno. E come sì gli uni che gli altri sono dedotti con progressione non men naturale e verisimile che maravigliosa, la regola non ha fatto danno, e basterebbe cangiare le parole che accennano l'unità per toglierne l'idea come gli effetti non ci sono.</p>
               <p>Il grand'uomo fu come ognun sa straziato da uomini il cui giudizio la posterità non vede senza fremito essere stato anteposto al suo (benchè sia pronta a far lo stesso). Allora egli per aver pace e per godere senza ostacoli quella riputazione che aspettava dai suoi lavori, difese prima quella divina Tragedia dagli oppositori, non già provando che i principj loro erano sciocchezze, ma che la Tragedia era conforme a quei loro principj. D'indi in poi egli si attenne sempre alle regole, e storpiò gli argomenti, e abbandonò quelli che non si potevano storpiare così facilmente. E quale è quella sua Tragedia dove si trovino quei pregi originali, e di un carattere moderno e nuovo come nel Cid?</p>
               <p>Verificar questo rileggendo le Tragedie e le prose di Corneille. E distinguere meglio la differenza tra il Cid e le altre.</p>
               <p>Veniamo ora alle ragioni colle quali si è voluto provare che la regola della unità di tempo non è punto arbitraria, ma che deriva dalla costituzione organica del Dramma. Siccome il fondamento che si pone a questa regola e a quella della unità di luogo è il medesimo, così verrà a trattarsi di uno e dell'altro insieme, e gli esempj si piglieranno promiscuamente dall'una e dall'altra.</p>
               <p>La necessità intrinseca che il fatto rappresentato nella Tragedia non oltrepassi lo spazio d'un giorno, e che la rappresentazione si mantenga sempre in un luogo è dedotta da un solo principio. Io lo rapporterò colle parole di un celebre spositore della Poetica il Castelvetro, benchè a dir vero le ragioni per cui sembra a lui che sia inverisimile la rappresentazione che oltrepassi quello spazio e quel luogo vi sieno enumerate con maggior diligenza che delicatezza. Ecco quello ch'egli dice nella Sposizione al passo della Poetica citato poco sopra: “<quote>Aristotele parla spezialmente dello spazio, che può al più occupare la Tragedia, che è un giro del sole, là dove lo spazio dell'azione della Epopea non è determinato. Perciocché l'Epopea, narrando con parole sole, può raccontare un'azione avvenuta in molti anni, ed in diversi luoghi senza sconvenevolezza niuna, presentando le parole all'intelletto nostro le cose distanti di luogo e di tempo, la qual cosa non può fare la Tragedia, la quale conviene avere per soggetto un'azione avvenuta in picciolo spazio di luogo ed in picciolo spazio di tempo, cioè in quel luogo ed in quel tempo, dove e quando i rappresentatori dimorano occupati in operazione, e non altrove, nè in altro tempo. Ma così come il luogo stretto è il palco, così il tempo stretto è quello che i veditori possono a loro agio dimorare sedendo in teatro, il quale io non veggo che possa passare il giro del sole, cioè ore dodici: conciosia cosa che per le necessità del corpo, come è mangiare, bere, diporre i superflui pesi del ventre, e della vescica, dormire e per altre necessità non possa il popolo continuare oltre il predetto termino così fatta dimora in teatro. Nè è possibile dargli ad intendere che sieno passati più dì e notti, quando essi sensibilmente sanno che non sono passate se non poche ore, non potendo l'inganno in loro aver luogo, il quale è tuttavia riconosciuto dal senso</quote>”. Se questa è la vera cagione della pretesa inverisimiglianza che nasce dalla differenza fra il corso del tempo supposto ed il reale, possiamo noi moderni a ragione vantarci di avere colla bene intesa costruzione dei nostri teatri allargati del doppio i confini della illusione teatrale. Poichè noi abbiamo teatri ove si può con ogni agio fare e tuttavia si fanno quelle cose di cui parla il Castelvetro, e che non giova ripetere, e quindi (almeno per una parte degli uditori e per quella appunto che naturalmente dev'essere la più attenta) si può supporre che la dimora in teatro sia di due giorni.</p>
               <p>Ma io non vorrei essere tacciato di avere scelto un testo sguajato per toglier fede al principio e forza alla difficoltà: che a dir vero essa comunque in altri modi espressa non viene a dire altro in tutti gli scritti dove io possa averla rinvenuta.</p>
               <space type="stacco-narrativo"/>
               <p>Tutti convengono in questo, che essendo nel Dramma i fatti posti dinnanzi agli occhi dello spettatore, a differenza della Epopea che gli narra con parole, perchè in esso si trovi quel grado di verosimiglianza che crea l'illusione, devono i fatti esser rappresentati come se accadessero realmente. Ora siccome se quei fatti accadessero realmente non potrebbe lo spettatore assistere in poche ore a quelli che occupano mesi o anni, nè assistere senza muoversi a quelli che avvengono in diversi luoghi, così, perchè lo spettatore possa essere veramente illuso deve il tempo e il luogo dell'azione conformarsi a quel tempo che lo spettatore sente veramente trascorrere, a quella unità di luogo in cui egli sente veramente di rimanere.</p>
               <p>Due massime erronee sono qui a parer mio il fondamento della regola. L'una che la presenza materiale dello spettatore sia una delle condizioni dell'arte, la seconda che l'arte per eccitare in noi la simpatia colla rappresentazione debba valersi degli stessi mezzi con cui le cose reali fanno impressione sull'animo nostro. E quanto alla prima, egli è evidente che la presenza dello spettatore è riguardata come parte essenziale poichè la inverosimiglianza si deduce non dal volere che un uomo concepisca successivamente fatti successivi per lunghi intervalli di tempo e di luogo, ma che li veggia senza lunghezza di tempo e mutazione di luogo. Basterà dunque il dire che la presenza dello spettatore non deve entrare nella composizione dell'opera. Lo spettatore non è già una parte dell'azione è una mente estrinseca ad essa che la contempla: lo spettatore non è governato coi modi stessi che l'azione nè l'azione coi modi dello spettatore: l'azione ha un tempo il quale deve parer <emph>verisimile</emph> allo spettatore considerandolo nell'azione stessa, non paragonandolo alle sue proprie modificazioni. Egli è, ripeto fuori dell'azione. Se la massima di cui si tratta potesse essere ammessa, ne verrebbe una strana conseguenza, cioè che il porre in iscena i drammi nuoce alla perfezione dell'arte loro. Poichè è concesso da tutti i critici, che il non astringersi ai modi reali di tempo e di luogo lascia un più largo campo ad una più varia e più forte imitazione. Quante volte non s'ode dire: sì quello scrittore ha grandi bellezze, ma le ottiene a discapito della verisimiglianza. Ora se la inverisimiglianza non viene che dalla presenza dello spettatore, se i dialoghi drammatici che formano una azione possono dilettare, senza la recita materiale, se letti sono pur sempre opera dell'arte, convien dire che è possibile una più grande più bella Tragedia che non è quella che si può vedere in teatro. Tragedia da tavolino, si dirà, ma la Iliade l'Eneide l'Orlando non sono essi poemi da tavolino? Sofocle ed Euripide ci dilettano in altro modo che per la lettura? E la recita accresce tanto pregio all'arte che senz'essa l'arte non produca i suoi più grandi effetti?</p>
               <p>Nè si dica che il difetto vi si troverebbe pure alla lettura perchè la mente si trasporta alla rappresentazione; poichè io suppongo un genere di composizione nel quale le cose si rappresentino col solo dialogo, e i fatti che non si conoscono da esso vi sieno accennati semplicemente come il nome di chi parla. E questo genere è possibile ed ha in sè tutte le condizioni per esser perfetto, senza la rappresentazione. Ma perchè ho io detto possibile? Tutto Shakespear è tale. E se dai lavori prodotti in un genere si può stimare il genere stesso, nessuno dubiterà che la Tragedia da leggersi non sia superiore alla Tragedia da rappresentarsi, perchè nessuno dubiterà che la lettura verbigrazia del Macbeth non produca un più vario, un più profondo effetto di commozione, di simpatia, e di istruzione morale che qualunque delle moderne Tragedie in cui le unità sono osservate. Nè io per questo concedo che il Macbeth e tante altre divine Tragedie sieno da togliersi al teatro: io tengo che la verisimiglianza di cui l'arte abbisogna vi si trovi perfettamente: ma dalla conseguenza ho voluto far sentire il valore del principio.</p>
               <p>Il secondo principio al parer mio erroneo si è: che l'arte per formare in noi una impressione colla rappresentazione debba valersi degli stessi mezzi con cui le cose reali fanno impressione sull'animo nostro. E che questo principio sia sottinteso nelle ragioni che si adducono per la regola delle unità mi sembra chiaro, poichè queste ragioni si riducono a questo: Che siccorne nella realtà il mezzo col quale io posso assistere ad avvenimenti che occupano una data lunghezza di tempo, si è di percorrere quel tempo, il mezzo col quale io posso assistere ad avvenimenti che accadono in diversi luoghi, si è di trasportarmi a quei luoghi, così l'arte non potendo usare gli stessi mezzi non può produrre gli stessi effetti, e quindi bisogna ristringere gli effetti ai mezzi reali che io ho e che posso impiegare a quella rappresentazione. Ma il fatto sta che le arti non si valgono per farci impressione degli stessi mezzi che servono alle cose reali. Le arti imitative non sono venute da altro che dall'aver gli uomini riflettuto e sentito che si poteva produrre una impressione simile al concetto nato in noi dalle cose reali senza riprodurle. La imitazione non consiste adunque nel crear cose eguali al fatto, ma di modo simiglianti al fatto che sieno il più che si può eguali al concetto; perchè il fine è questo e i modi di creare questa imitazione sono mezzi subordinati a questo fine. Io credo di poter dilucidare questo principio coll'esempio d'un'altra arte, e benchè sappia quanto i paragoni fra esse riescano spesso fallaci, mi sembra che in questo caso possano condurre al vero, poichè si tratta di una cosa comune alle arti tutte che è il concetto umano. Pigliamo esempio dunque dalla pittura, e per non uscire di teatro, pigliamolo da una scena e sia questa un paese. La pittura è l'arte di rappresentare agli occhi nostri la somiglianza d'una cosa per mezzo di opera artefatta che non è la cosa stessa.</p>
               <p>Quando io contemplo un paese reale si crea di esso un idolo, un concetto nella mia mente. Se io sciolgo questo concetto nelle varie parti di cui è composto e, per così dire conflato, se paragono una o più di queste parti del concetto colle parti del paese reale che le ha originate nella mia mente trovo che non sono ad esse perfettamente eguali cioè ché l'idolo parziale di questa parte non corrisponde alla parte che ha nel concetto generale. P. E. una pianta alta sei uomini distante da me cinquecento braccia, mi sembra più picciola che una pianta alta quattro e distante cento braccia. Io veggio qui dunque la distanza alterare nel mio concetto la idea della grandezza. E sento che io posso concepire questo paese in due differenti modi: quale è di questi due modi che l'arte pittorica imita? Quello analitico per così dire non le è dato imitarlo, nè essa tende a ciò, ma sibbene il modo dell'unico concetto. Può essa bensì avvicinarsi più o meno al modo analitico, ma a misura che si avvicina a questo ella va perdendo il carattere e il nome d'arte. Può p. e. imitare un ramo d'albero che si contenga in un quadro dando ad ogni foglia i contorni di grandezza naturale, ma oltrechè in questo caso pure l'è forza di usare la prospettiva, essa fa uno dei suoi meno nobili e meno lodati effetti.</p>
               <p>Il modo di concetto che la pittura imita si è il secondo, perchè gli uomini hanno trovato che si può in un picciolo spazio, su un piano liscio imitare il concetto creato in noi dalla veduta di un esteso paese. Hanno trovato che gli effetti prodotti dalla distanza, dalla ineguaglianza della superficie si possono imitare senza riprodurre queste condizioni, e così dilettare. La pittura adunque non rifà le cose reali perchè a dirla con parola tecnica l'arte non lo promette, non imita nello spazio quella sola parte di cose reali che vi potrebbe stare perchè l'arte promette assai più, ma rinchiude in quel dato spazio l'imitazione di quelle cose che possano riprodurre un concetto. (Più chiaro) Il senso poi dell'artista trova in ogni quadro i limiti che l'arte e il concetto danno alla estensione delle cose imitate. Questi sono indicati dalla unità e dalla somiglianza al concetto interiore.</p>
               <p>Nello stesso stessissimo modo mi sembra che proceda l'arte Drammatica. Essa non può rinnovare nell'animo dello spettatore la serie intera delle sensazioni che nascerebbero in lui dal trovarsi presente ad avvenimenti che richieggono uno spazio di tempo e di luogo più esteso di un teatro e di tre o quattr'ore. Non vuole rinchiudere l'azione in questo spazio nei casi (e sono i novantanove centesimi) in cui l'azione non vi potrebbe stare. Non imita dunque nè la totale e intera azione con tutte le sensazioni che l'accompagnerebbero se fosse reale, perchè non lo può, nè si ristringe a quella parte di essa che trova una corrispondenza reale, in chi la rimira, perchè, come ho detto della pittura, l'arte promette assai più, essendo la mente capace di considerare in tre ore i fatti le cause, gli effetti le passioni, i rivolgimenti, ec. ec. che possono accadere in un assai più lungo spazio di tempo. Essa rinchiude adunque in quel dato spazio l'imitazione di quelle cose che possano imitare il concetto nato in noi dalla rimembranza di questi fatti. Non potendo servirsi dei mezzi con cui apprendiamo nella successione di spazio e di luogo gli accidenti veri, si serve dei mezzi propri ad essa ed appropriati alla mente umana. Quindi, p. e. essa non potendo servirsi della reale durata del tempo, (l'attenzione non può in generale durare, se è molto interrotta) supplisce a questa colla idea che richiama alla mente quella della durata, ed è la successione ragionata degli avvenimenti. Da una serie di questi astrae quelli che tendono a formare una unità intellettuale. Vegga il lettore sulla unità l'eccellente Lezione duodecima del libro sopra citato del Sig. Schlegel. E qui pure come nella pittura il senso dell'artista deve trovare in ogni azione drammatica i limiti che l'arte e il concetto le assegnano. Quella congerie di avvenimenti che la mente si diletta a contemplare insieme, perchè vi scorge una tendenza ad un fine, è atta a diventare soggetto di una azione Drammatica. Trovata questa la estensione dello spazio fittizio e di luogo e di tempo dove bisogna cercarla se non nell'azione stessa? e con qual regola bisogna misurarla, se non colla proporzione che le parti hanno fra di loro, e colla durata possibile della attenzione ad un concetto, senza stancarsi; e colla moltiplicità possibile di cose legate ad un fine, senza che ne venga la confusione?</p>
               <p>Quale è l'uomo che ha potuto trovare un modulo di tempo fittizio per tutte le possibili azioni Drammatiche? Aristotele non lo ha certamente preteso.</p>
               <p>Ma i suoi commentatori, e coloro che hanno ricevute le dottrine loro hanno creduto di poterlo ritrovare. E qui si sono messi in luogo dove non s'appoggiano nè ai principj veri dell'arte nè ai principj stabiliti da loro. Poichè veggendo che chi riduce la Drammatica alle sole cose possibili nel tempo occupato dalla imitazione viene a privarla dei suoi più gran mezzi di diletto, hanno allargato questo tempo con un confine arbitrario. Al che non hanno voluto stare alcuni di coloro che ammettevano il principio della illusione intesa a quel modo, e questi come è stato osservato sono i più conseguenti: il che spesso si vede che fra quelli che tengono una opinione falsa, i meglio ragionatori vengono a rendere il sistema più stravagante. Ma quelli che vogliono comporsi per avvicinarsi al vero senza abbandonare quello ch'essi credono il solo vero, bisogna che inventino temperamenti arbitrarj. E tale è questo delle dodici, o ventiquattr'ore. Poichè non sono possibili nella imitazione Drammatica che due modi di tempo, il reale o il fittizio. Il reale è quello che s'impiega, il fittizio è quello che si suppone impiegarvisi, e il giro del sole (quando si sia stabilito per tutti i drammi) non è nè l'uno nè l'altro. Si può anzi credere che questo sistema non sarebbe venuto in mente ad alcuno, se Aristotele non avesse fatto parola del giro del sole. Il Sig. Schlegel che osservò che Aristotele non parlò di esso dottrinalmente, ma storicamente, ha trovate le ragioni per cui (oltre il coro permanente parte essenziale del Dramma dei Greci) le azioni drammatiche non abbisognavano presso di loro ordinariamente d'un tempo fittizio che oltrepassasse il giro del sole. Se il povero filosofo ritornasse a questo mondo si stupirebbe delle opinioni che gli si attribuirono, non meno che M. de Pourceaugnac della prole che gli attribuiscono quelle due finte provinciali.</p>
               <p>Rimetto di nuovo il lettore alla stessa bella Lezione duodecima. E per conchiudere col paragone della pittura la regola del giro del sole equivale ad una di questa sorte sui quadri che rappresentano paesi: Non sia lecito rappresentare in una scena l'estensione che oltrepassi p. e. trecento braccia. Ma lo spettatore che vede la scena che gli rappresenta una gran lontananza di paese, che sa che le condizioni reali del paese non vi sono, che nè egli nè gli altri vi possono passeggiare per entro, che la distanza non vi esiste quale è finta, ec. lo spettatore che pure si accontenta di quella illusione che gli dà quel paese, non crederà poi che basti quella dell'azione, se le condizioni reali del fatto non vi sono conservate in modo ch'egli debba credere di potere assistervi realmente?</p>
               <p>Questo tempo proprio dell'azione è per così dire di due maniere, il reale e il supposto. Scegliendo da una storia p. e. quei fatti che costituiscono una unità si rappresenta <emph>realmente</emph> il tempo occupato da quei fatti, si suppone il tempo che li divide. Il tempo per cui questi fatti sono distesi è il supposto, quello che essi tengono è il reale.</p>
               <p>Il tempo invece dello spettatore è tutto reale perchè egli non suppone nè deve supporre in sè una durata fittizia. Il tempo reale da lui impiegato basta a concepire gli avvenimenti rappresentati. Così le tre ore materiali dello spettatore possono essere proporzionate alla intelligenza di un fatto di tre mesi: e se si consideri il fine che è la contemplazione della unità, più proporzionata secondo l'arte che l'assistenza al fatto pel corso reale di tre mesi, pei quali le sensazioni relative ad esso verrebbero interrotte da mille altre sensazioni, e dopo i quali per averne un concetto unico bisognerebbe appunto fare astrazione da tutte queste modificazioni estranee. L'arte imita nello spettatore immaginario quello che la memoria farebbe in uno spettatore reale.</p>
            </div2>
            <div2 n="Terzo">
               <head>[3]</head>
               <p>Quando si dice che le due unità di tempo e di luogo non sono prescritte da Aristotele, i sostenitori di esse rispondono: Che importa che Aristotele le abbia prescritte o no? esse sono fondate sulla ragione.</p>
               <p>Ecco che importa. È utile alla scoperta del vero la storia delle opinioni. Quella delle unità è venuta a questo modo. Si è creduto trovarle in Aristotele in un tempo in cui egli era creduto infallibile; quindi l'idea della autorità fu più esaminata, e si dubitò delle sue asserzioni, quindi si cercò anche nelle sue asserzioni con più cura quello che vi era stato aggiunto: allora i partigiani delle unità furono costretti ad abbandonare Aristotele, e vollero trovare delle ragioni. Ma su questo campo sono venuti per forza, ma hanno credute e sostenute le unità credendo di non aver bisogno di ragioni questa opinione è cominciata con un errore di diritto, cioè che Aristotele non potesse ingannarsi, e con un errore di fatto, cioè che Aristotele avesse prescritte le due unità. Sarebbe strano che una idea vera s'introducesse per queste vie; ma non impossibile. No certamente. Una conseguenza falsa può essere un'idea vera. Ma bisogna provarlo. E questo è ciò che non possono fare i partigiani delle unità: gli argomenti loro sono di quelli che si cercano per comprovare una opinione ricevuta per pregiudizio, non di quelli che conducono a provare una opinione, e ad esserne presuasi. Essi ascoltano le ragioni degli avversarj coll'impazienza di chi non vorrebbe dubitare.</p>
            </div2>
         </div1>
         <div1 n="Parte quinta">
            <head>V.</head>
            <p>Lessing (<bibl>
                  <title>Drammaturgie T.</title> 2.<hi rend="sup">o</hi> pag. 57.</bibl> a proposito del Riccardo III Tragedia del Weiss) vuole provare contro il Corneille che in ogni caso è vera la massima di Aristotele che: <quote>
                  <foreign lang="fra">Le malheur tout-à-fait exempt de faute d'un homme vertueux n'est point un sujet pour la Tragédie; car cela est odieux</foreign>
               </quote>. Rivedere accuratamente questo passo sì in Aristot. che in Lessing e averlo presente nella composizione del carattere e dei patimenti della moglie del Conte. Esaminare più ponderatamente quel passo del Lessing: <quote>
                  <foreign lang="fra">La pensée qu'il puisse y avoir des hommes malheureux sans la moindre faute de leur part est en elle-même affreuse. Les Payens avoient cherché à éloigner d'eux cette noire idée autant que possible: et nous voudrions la nourrir, et nous amuser à des spectacles qui la confirment? Nous, à qui la Religion et la raison doivent avoir persuadé qu'elle est aussi fausse que blasphématoire?</foreign>
               </quote>
            </p>
            <p>Questo motivo della Religione Cristiana che il Lessing cita per confermare il suo sistema mi pare anzi che gli faccia contro. Il Cristianesimo
<quote rend="block">
                  <p>Venendo in terra a illuminar le carte</p>
               </quote>
ha talmente cambiate le idee e i sentimenti intorno al bene e al male, all'utile e al dannoso che mi pare che convenga andar sempre cauti assai nell'applicazione dei principj morali degli Scrittori Gentili. Questa vita mortale che il Gentilesimo rappresentava come avente il principio e il fine in sè stessa, il Cristianesimo ce la fa considerare come vita di preparazione. Quindi gli avvenimenti si riguardano non solo pel diletto o pel dolore che arrecano con sè, ma ancora, anzi principalmente, pei rapporti loro colla vita futura nella quale sola noi possiamo concepire il compimento d'ogni nostro destino. Quindi quegli accidenti pei quali agli Ateniesi un uomo pareva <foreign lang="fra" rend="italic">un homme malheureux</foreign> non bastano perchè appaja a noi tale nel più esteso senso: perchè noi sappiamo considerare i dolori presenti come espiazione dei falli da cui nemmeno i più puri vanno esenti, stromento di perfezionamento in chi soffre, come preparazione a beni futuri, e quindi come veri beneficj della Provvidenza. Questi mali poi oltre che non sono assoluti perchè non compiscono il destino di chi gli sopporta, sono anche temperati assai da due virtù che sono de' più bei doni che Dio abbia fatti agli uomini, la speranza e la rassegnazione che da essa viene.</p>
         </div1>
         <div1 n="Parte sesta">
            <head>VI.</head>
            <div2 n="Primo">
               <head>[1]</head>
               <p>Entrambi hanno fatto il loro dovere. Questo si è detto molte volte e si dice tuttavia in molti casi nei quali si suppongono a due persone doveri contrarj su uno stesso oggetto. Supposizione assurda. Si osservino tutti questi casi, e si vedrà che i due doveri supposti sono fondati su opinioni speciali e temporanee, su istituzioni ec. e che si dimentica sempre il fine che si deve cercare nella determinazione da prendersi dalle due persone. Ora il fine giusto non può essere che uno. Esempio: la scena per tanti rapporti bellissima del Tiberio di Chénier, nella quale Cneo implora Agrippina perchè desista dall'accusare Pisone padre di Cneo: Agrippina risponde che il dovere suo è di accusarlo, e di perderlo, e il dovere di Cneo di far tutto per salvarlo. Questo sentimento è falso, perchè due tendenze opposte non ponno essere egualmente buone e giuste. Ora donde viene il falso, in questo caso? Dall'essersi il poeta applicato puramente ai rapporti personali delle due parti nella sorte di Pisone e nella vendetta di Germanico, e dall'aver dimenticato la verità e la giustizia e il fine per cui sono istituite le accuse, le difese, i tribunali, e i giudici: il qual fine è tutt'altro che di dare occasione ai parenti d'un morto di vendicarlo, e di mostrarsi sensibili alla sua perdita, e di dare occasione ad un figlio di salvare suo padre.</p>
               <p>Dalla stessa assurda confusione nasce il sentimento posto sovente in bocca ai personaggi tragici virtuosi: cioè il desiderio di non riuscire in una impresa alla quale dirigono i loro sforzi. Contradditorio e falso: sinonimi.</p>
            </div2>
            <div2 n="Secondo">
               <head>[2]</head>
               <p>
                  <foreign lang="fra">
                     <quote>La lecture des ouvrages distingués, écrits dans des époques plus ou moins éloignées de la nôtre doit souvent faire réfléchir bien tristement sur les bornes et l'incertitude des connaissances humaines. On voit dans un livre le cachet d'un esprit supérieur, on y trouve des idées tres-avancées pour le temps dans lequel elles furent découvertes, et on n'en reconnaît pas moins que ces idées sont legères, superficielles, fausses. On dit: c'était admirable pour le temps. Quoi! il est donc des erreurs inévitables, et qu'il faut traverser pour arriver à la vérité? et que deviendra un jour cette masse de lumières que nous croyons être le domaine de l'époque actuelle, et dont nous nous glorifions? peut-être un sujet de pitié pour les générations futures. On pourrait peut être tirer de ces réflexions un résultat utile, en observant quel est le caractêre de ces idées excellentes pour un temps, et qu'on est forcé de rejeter dans un autre: on y trouverait je crois quelque chose de local, de spécial; on verrait dans l'esprit de ceux qui les ont mises en avant un défaut de logique et de courage dans l'application rigoureuse et suivie des grands principes qu'ils avaient eux-mêmes reconnus; on y verrait un sacrifice à des opinions dominantes, à des institutions puissantes, une frayeur de paradoxes; frayeur déraisonnable, et qui ne produit rien de bon, et n'empêche rien, puisque ces conséquences qui paraissent hardies, seront tirées un jour infailliblement, si elles découlent logiquement des principés</quote>. <bibl>V. l'<title>Esprit des Lois, et son commentaire moderne</title>
                     </bibl>.</foreign>
               </p>
            </div2>
         </div1>
         <div1 n="Parte settima">
            <head>VII.</head>
            <div2 n="Primo">
               <head>[1]</head>
               <p>L'inquietudine connaturale all'uomo finch'egli rimane su questa terra dove non può giungere al suo ultimo fine, fa sì ch'egli sia sempre scontento del proprio stato e supponga che maggior riposo si trovi nelle altre condizioni. Quindi quella opinione comune agli uomini che vivono nell'agitazione degli affari o nelle pompe mondane che nelle condizioni che si chiamano inferiori si trovi maggior contentezza d'animo. Il fatto è però che anche in esse domina la medesima inquietudine. Mi sembra dunque che i poeti rappresentino al vero la natura quando dipingono i potenti mossi da una certa invidia degli uomini privati e oscuri, in quelle circostanze però in cui sentono più vivamente il dolore e il vuoto dello splendore mondano. Ma quando il Tasso rappresenta il famoso pastore che accoglie Erminia pago della sua sorte, cade, mi sembra in errore volgare, immaginando l'animo del pastore non quale doveva essere, ma quale doveva sembrare ad Erminia. Ogni finzione che mostri l'uomo in riposo morale è dissimile dal vero. Essa tende a confermarci nel costume che abbiamo pur troppo di dedurre una falsa conseguenza da un fatto pur troppo reale; cioè dal non esser noi soddisfatti, che altri in circostanze diverse dalle nostre possano esserlo. V. per confronto la famosa scena di Agamennone col vecchio nella Ifigenia in Aulide di Euripide. <quote>
                     <foreign lang="lat" rend="italic">Ag. Beatum te judico o senex: Beatum judico virorum quicumque non periculosam – Vitam transegit ignotus inglorius: Eos vero qui in honore versantur minus beatos judico – Senex: Atqui decus est ibi vitae</foreign>.</quote>
               </p>
               <p>Poetica è quindi assai la rappresentazione delle rimembranze meste del passato che ci sembra essere stato più felice per noi, e delle speranze dell'avvenire; ma deve il poeta far sentire la vanità di questi sentimenti. A chi dicesse che la poesia è fondata sulla immaginazione e sul sentimento e che la riflessione la raffredda, si può rispondere, che più si va addentro a scoprire il vero nel cuore dell'uomo più si trova poesia vera. Non è però che non si possa godere una certa tranquillità in questo mondo ma essa viene da principj soprannaturali, ed è falso che sia tolta dalla natura stessa delle cose e dei desiderj nostri.</p>
            </div2>
            <div2 n="Secondo">
               <head>[2]</head>
               <p>Se gli uomini seguissero i precetti del Vangelo godrebbero fra loro tutta quella pace che si può avere a questo mondo. Le gare vengono dal volere ognuno possedere quelle cose che il mondo chiama beni, il Vangelo insegna a sprezzarli; ognuno se ne ritirerebbe, e aspirerebbe a quei beni per cui non ci può esser gara litigiosa, essendo essi infiniti e potendo ognuno acquistarli non sosenza privarne gli altri, ma cooperando a farli acquistare agli altri. Mirabile sapienza del Vangelo! e mirabile corruttela dell'uomo!</p>
            </div2>
         </div1>
         <div1 n="Parte ottava">
            <head>VIII.</head>
            <epigraph>
               <lg type="quartina">
                  <l>Non fu sì santo, nè benigno Augusto,</l>
                  <l>Come la tuba di Virgilio suona.</l>
                  <l>L'avere avuto in poesia buon gusto</l>
                  <l>La proscrizione iniqua li perdona.</l>
               </lg>
               <bibl>
                  <title>Orlando Furioso</title>. Canto 35 st. 26.</bibl>
            </epigraph>
            <p>Dio liberi. La Poesia è uno dei più nobili ornamenti della natura umana; coltivata da tutti i popoli e in tutti i tempi ella è la viva espressione dei più alti dei più intimi sensi che possono capire nell'animo dell'uomo, essa serve mirabilmente a rappresentare come esistente quel bello morale che è così vero nei nostri desiderj e nelle nostre idee, ma che non ci è dato vedere in questa vita così interamente come noi lo immaginiamo e a questo modo consola e migliora gli uomini; ma se ella dovesse stortare i nostri giudizj pervertire i nostri sentimenti sul bene e sul male, sarebbe una peste, un vitupero, un flagello. La proscrizione iniqua li perdona! Mai no, Messer Ludovico. Virgilio all'incontro non ha potuto far perdonare a sè medesimo la sua indegna adulazione. Per quanto gli uomini amino i bei versi, amano ancor piu la sicurezza e la vita, e le eterne idee della giustizia; e le orribili carneficine non si dimenticano per le lodi d'un poeta. Se l'indegnazione contro l'ingrato vile e crudele pupillo di Cicerone non si è manifestata sempre così vivamente nella memoria dei secoli come si conveniva è da attribuirsi non già al giudizio di Virgilio, ma sibbene alla potenza de' suoi successori come avverte il Machiavelli. Ma tanto è vero che le lodi dei poeti non bastano a corrompere il giudizio dei posteri sulle azioni dei potenti, come vorrebbe qui far credere l'Ariosto, ch'egli medesimo mostra non dar nessun peso a quelle lodi dicendo che
<quote rend="block">
                  <lg>
                     <l>Non fu sì santo, nè benigno Augusto,</l>
                     <l>Come la tuba di Virgilio suona,</l>
                  </lg>
               </quote>

e facendo così vedere ch'egli s'informa dei fatti non dai poeti ma dagli storici, e che vuole anche in questi distinguere il vero dal falso. Due ottave più su aveva egli detto che i Signori
<quote rend="block">
                  <lg>
                     <l>dal sepolcro uscirian vivi,</l>
                     <l>Ancor che avesser tutti i rei costumi,</l>
                     <l>Purchè sapessin farsi amica Cirra.</l>
                  </lg>
               </quote>
            </p>
            <p>Bell'ufficio della poesia! Egli è come un dire agli uomini che non hanno la sorte di nascer poeti: Fratelli, anzi non fratelli; questi Signori vi hanno fatto del male assai: essi hanno calpestata la giustizia e l'umanità, e voi avete dovuto sopportarli e sentirne dir bene: veramente parrebbe almeno che la morte dovesse venire a fare le parti più giuste, e che l'abbominazione dei posteri fosse almeno il castigo di costoro: ma dovete sapere ch'essi hanno fatto del bene a noi poeti, cioè ci hanno accarezzati e pasciuti; e noi che siamo più poeti che uomini vogliamo che per ricompensa alle azioni triste di costoro si dia il premio dovuto alle buone, la gloria e la benedizione dei posteri.</p>
            <p>Noi abbandonando la confederazione che unisce gli uomini di cuor retto al sostegno delle massime virtuose, quella confederazione nella quale gli uomini di alto intelletto dovrebbero essere i primi ci studiamo di dar forza al vizio. Ah! Messer Ludovico, quando scrivevate quelle ottave non vi avete pensato bene, o avete parlato per baja, il che sta male in argomento così serio.</p>
         </div1>
      </body>
   </text>
</TEI.2>
