<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Vita di Torquato Tasso</title>
      <author>Giovan Battista Manso</author>
    </titleStmt>
    <extent>430 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2007</date>
      <idno>bibit000935</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Tutte le opere</title>
        <author>Tasso, Torquato</author>
        <editor id="ed">Quondam, Amedeo</editor>
        <publisher>Lexis Progetti Editoriali</publisher>
        <pubPlace>Roma</pubPlace>
        <date>1997</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Memorialistica</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Correzione linguistica</item>
    </change>
    <change>
      <date>2007-03-27T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2007-04-19T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte"><head>Parte I</head>
<div2 type="capitolo"><head>1</head>
<p>Torquato Tasso, assai chiaro e famoso per la dottrina e per gli scritti suoi, fu da tutti coloro che 'l conobbero altrettanto, e per nobiltà di sangue e per virtù di proprie operazioni, ragguardevole e glorioso eziandio giudicato. Ma le cose ch'egli e in versi e in prosa scrisse, sono già per se stesse celebri divenute, e saranno sì, com'io credo, immortali: perciochè col volo della sua penna medesima hanno immantenente corsa e ripiena, non solamente l'Italia dove sono state con tanta cupidità tante volte trascritte e ristampate, ma tutto 'l mondo altresì, non essendo quasi lingua alcuna, per barbara e straniera ch'ella sia, nella quale state non sieno l'opere di lui da eccellentissimi autori trasportate, e con lode universale rilette. Il suo nascimento allo 'ncontro, e le cose da lui operate e sostenute, tutto che per loro stesse sieno (come detto s'è) degne d'altrettanto onore e maraviglia, nondimeno, perciochè hanno bisogno dell'altrui inchiostro per venir col mezzo delle carte all'universal conoscenza del mondo, e perciochè insin ad ora non è alcuno stato, ch'io sappia, che si sia a scrivere di loro compiutamente messo, quinci è ch'esse non vanno così comunemente per le mani e per le lingue degli uomini come sarebbe ragione che andassero. E quel che non è insin a qui fatto, si renderà per l'innanzi non pur maggiormente difficile quanto più si ritarda, ma pressochè impossibile eziandio; perciochè la morte ne toglie tutto dì l'una dopo l'altra quelle persone che possono queste cose sapere, e 'l tempo ne confonde la memoria, e 'l caso co' fortunosi accidenti ne priva delle scritture stesse donde si possono in alcun modo raccogliere.</p>
<p>Per la qual cosa avendo io (il che reco a mia spezial ventura) avuto minuta e fedelissima informazione del lignaggio, de' natali, de' costumi e di tutto il corso della vita di lui, essendo a ricercare tutto ciò spinto da ardentissimo affetto, col quale insin dal punto ch'io primieramente vidi e ammirai gli scritti suoi, mi sentii fortemente acceso della divinità che in lui risplendeva, e invaghito d'aver intiera certezza degli atti suoi e degli avvenimenti succedutigli insin alla morte; poscia che m'è stato conceduto di poterne avere la raccolta, che nelle presenti carte si conserva, ho giudicato essere a me sommamente richiesto di far sì che le cose con tanto studio adunate non istieno più lungamente ascose, nè a rischio che sieno dimenticate o divorate dal tempo, ma che publicamente manifestandosi, col lor molto pregio e splendore ornino e arricchiscano oggimai l'universo. E tanto più che io stimo non ad altro fine nè senza particolar providenza di Dio, essersi in me questo ferventissimo desiderio destato e aver insieme avuto così maravigliosa opportunità d'adempierlo, il che forse a niun altro sarebbe potuto così di leggieri avvenire. Perciochè avendo io infino da' miei primi anni così fatta domestichezza avuta con Giovan Battista Manso (che fra lui e me sono tutte le cose continuamente state comuni) ed essendo egli allo 'ncontro così stretto amico del Tasso, come i suoi versi e le prose in molti luoghi e spezialmente la <title>Gerusalemme</title> e 'l dialogo dell'<title>Amicizia</title>, ch'egli intitolò <title>Il Manso</title>, feciono fede, ebbi non pure nelle mani tutte le sue lettere e le scritture ch'egli a lui in diversi tempi aveva lasciate, come a fedelissimo servatore che n'era e come a consapevole di tutte le sue operazioni e de' più riposti pensieri che continuamente, anche in assenza, per iscritto gli comunicava, ma eziandio una intiera relazion della vita, de' costumi, degli studi e de' detti di Torquato dallo stesso Giovan Battista descritta, nel modo che in queste carte si leggerà.</p>
<p>Le quali se per negligenzia, o per isciagura si perdessero, io non dubito punto che la perdita di loro sarebbe affatto senza riparo alcuno, perciò che niuno fu o sia per esser giammai, che nè prima nè con maggior ardore, o con più destra ventura e agio, vaglia o voglia intraprendere quest'impresa. Ond'è ch'io manifestamente conosca dovermi tanto maggior fretta dare a mandar fuori questa raccolta, e per render a lui stesso quelle cose, ch'essendo più sue che mie non sono, io non potrei con buona ragione lungo tempo ritenere; e perchè egli medesimo vegga, e sia testimonio al mondo, se sono fedelmente state da me trascritte e publicate: alla veduta del quale io non avrei ardimento mentire, sappiendo ch'egli ne sa il vero e che non suole sofferir menzogna. E per la medesima cagione non ho voluto le cose scritte da lui nè meno d'una picciola paroletta mutare, perchè 'l suo stile conosciuto da molti, e che pochi potrebbono per avventura contrafare, sia da lui medesimo e da tutti gli altri riconosciuto. La qual mia, più diligenza dirò che fatica, spero che sia per esser grandemente cara al mondo, rappresentandogli un vivo ritratto delle virtù di colui, dalla cui dottrina sommo diletto e giovamento tutto dì riceve; acciochè, come dagli scritti di lui siamo a ben operare ammaestrati, così dall'esempio eziandio siamo mossi a doverlo nelle sue operazioni parimente imitare.</p></div2>
<div2 type="capitolo"><head>2</head>
<p>Ma per cominciare oggimai a favellare de' natali d&lt;i&gt; lui, nacque Torquato per conto di padre e di madre, non pur d'antico e nobilissimo sangue, ma da illustrissimi avoli e da' rami delle più famose famiglie dell'Italia, che furono nella sua e nella materna casa per continui maritaggi innestate.</p>
<p>Bernardo il padre fu de' Tassi, una delle più riguardevoli famiglie di Bergamo, dove trasportati furon in istato privato dapoi che per molti anni sotto 'l cognome della Torre, erano stati liberi signori di quella e di più altre città di Lombardia, che insieme col ducato di Milano avevano posseduto; dal quale discacciati poscia da' Visconti, e ricoverati ne' più forti luoghi della montagna del Tasso ch'è posta tra Bergamo e Como, furono ultimamente di Torreggiani chiamati Tassi, come nelle storie del Corio e del Moriggia, nel poema d'Achille Muzio e nelle <title>Croniche</title> stesse di Bergamo si racconta. Quindi poscia si diramò non pure in Napoli, in Roma, in Vinegia e in altri luoghi dell'Italia, ma nella Spagna e nella &lt;Magna&gt; altresì, ove i conti di Villamediana, que' della Torre e altri potenti signori di questo legnaggio fioriscono tuttavia. Ma tra tutti gli altri rami quello che più diritto surse dal suo antico pedale fu egli questo, onde discendeva Bernardo, e in molta stima tenuto, come dal parentado che aveva colle illustrissime case si può raccogliere, essendo Bernardo nato da una de' Cornari chiarissima famiglia veneziana.</p>
<p>Accrebber all'antica onorevolezza della sua casa e del parentado non picciolo ornamento le qualità e le virtù di Bernardo, come di colui che non solamente fu chiaro per le molte scienze che possedette, e per li molti scritti che in verso e in prosa ne lasciò (de' quali, come fu glorioso padre, così sarebbe eziandio stato d'immortal fama, s'egli altri figliuoli non avesse avuti), ma per la prudenzia, per la fedeltà, per la costanza e per lo valore altresì ch'egli dimostrò in gravissime opportunità d'altissimi affari, e in ispezieltà nella caduta della potentissima casa di Ferrante Sanseverino principe di Salerno, di cui egli era segretario; onde fu dal suo padrone e da molti altri principi d'Italia e da grandissimi re e pontefici sommamente pregiato e avuto caro. Egli per questa cagione venuto in Napoli, e fattovisi per lunga abitazione napoletano, vi prese in moglie Porzia figliuola di Giacomo de' Rossi, sopranominati di Pistoia per lo dominio ch'ebbero in quella città, donde cacciati vennero in Regno, e possederonvi molte ricche baronie; la cui madre era Lucrezia de' Gambacorti già signori di Pisa e ora marchesi di Celenza, ammendue nobilissime famiglie napoletane e on&lt;o&gt;revolissimamente imparentate; conciosiacosachè Ippolita de' Rossi, sorella di Porzia, avesse prima in marito Onofrio Curiale de' conti di Terranova, e poscia Gio&lt;van&gt; Battista Carrafa, non men per la nobiltà del sangue che per le istorie ch'egli scrisse del regno di Napoli, illustre; e Diana Gambacorta sorella di Lucrezia avesse Gio&lt;van&gt; Battista Caracciolo, sopranominato Ingrillo, da' quali tanti signori e principi nati sono. Della nobiltà e dell'ottime qualità della sua moglie si vede quel che Bernardo ne scrisse a Francesco della Torre in una lettera, che va nel primo libro dell'altre sue, con queste parole: «Del corpo (la Dio mercè) son sano, nell'animo sanissimo, poichè nè ambizione di vani onori, nè cupidità di umane ricchezze non albergano con esso meco; de' beni della fortuna mediocremente abbondante, con la compagnia d'una nobilissima ed onorata moglie». Così Bernardo scrisse di Porzia; ma di lei e insieme de' figliuoli che da lei ebbe ne scrive a Vittorio de' Franceschi queste stesse parole: «E perchè il medesimo credo di voi, misurando dal mio l'animo vostro, acciochè delle mie consolazioni io vi faccia partecipe e al vostro desiderio sodisfaccia, vi dico che mia moglie è sana, e bella d'animo e di corpo, e sì conforme al desiderio e al bisogno mio che d'altra qualità non la saprei desiderare. Amola quanto la luce degli occhi miei, e altrettanto d&lt;a&gt; lei esser amato mi godo sommamente. Io ho la mia prima figliuolina bellissima (se l'affezion paterna il giudizio non mi toglie) la quale con molti lumi di virtù e d'ingegno mi dà speranza di grandissima consolazione. Questa, dopo la madre, è l'anima mia e tutto il mio bene. A nostro Signore piacque di tormi un figliuolo, che donato m'aveva, quasi nell'entrar delle porte di questa vita: beato lui, egli sta in cielo, e conoscendo l'amor che io vi porto, il Signore prega per le vostre felicità e per le mie. Porzia è gravida di sei mesi: che ne nascerà vi sarà amico e servidore». Così scrisse Bernardo; e questi, in cui egli diceva la moglie esser gravida, fu Torquato.</p>
<p>Perciochè dopo questo tempo, ch'era il sesto mese della sua gravidezza, essendo Ippolita de' Rossi sua sorella maritata, come s'è detto, ad Onofrio Curiale cavalier surrentino, ella tirata colà dall'amorevolezza della sorella, e Bernardo dalla piacevolezza della città la qual credettero i Romani e credesi tuttavia esser la più dilettevole dell'Italia) e per compiere alcuni suoi studi, quivi stierono gli ultimi mesi della pregnezza di lei. Le quali cose scrive egli a donna Affra de' Tassi sua sorella monaca in Bergamo, in una lettera che così comincia: «Le vostre lettere piene d'una fraterna affezione e d'una cristiana carità sovra modo gratissime state mi sono. L'apportator d'esse, nostro cugino, non ho io potuto vedere; nè però era tanto di strada da Napoli a Surrento, dove al presente per dar fine ad alcuni miei principiati studi per alcuni giorni ritirato mi sono, che 'n tre ore non vi potesse venire». E più sotto soggiunse: «Io ho la mia prima figliuolina, la qual essendo bellissima, grandissima speranza mi porge d'una virtuosa e onorata vita. Il maschio, devoto inanzi al Signore creator mio, prega per la vostra salute. Porzia mia è gravida di sette mesi; ciò che nascerà, nasca con timor di Dio, che, o maschio o femina che a lui piacerà che sia, mi sarà sommamente caro».</p></div2>
<div2 type="capitolo"><head>3</head>
<p>Per queste cagioni adunque, dimorando Bernardo Tasso e Porzia de' Rossi in Surrento per que' pochi giorni dello stremo della gravidezza di lei, quivi ella partorì e dienne Torquato negli anni della fruttifera incarnazione 1544 nell'undecimo giorno di marzo, mentre era il sole nel più alto meriggio asceso. Del qual tempo del suo nascimento fa egli medesimo fede in una sua lettera che scrive ad Ascanio Mori, nella quale sono queste parole: «Io nacqui del 1544 gli 11 di marzo, nel quale è la vigilia di S. Gregorio». Così scrisse Torquato, e pochi giorni dopo questo, fu nel duomo arcivescoval di Surrento battezzato altresì; e impostogli quel nome che dovea molto più esser famoso nell'avvenire per lo volo della sua penna che non fu per la francesca collana quell'altro dell'antico Manlio. Quindi, poco stante dopo nato, fu da Bernardo con la madre menato in Napoli, dove fu per tutti gli anni della sua fanciullezza nudrito. Ma parrà per avventura ad alcuno che noi nelle cose dette contradiciamo all'universal opinione di tutti coloro che hanno di Torquato Tasso favellato o scritto; e cioè che in Napoli e' fosse nato, perciochè egli di se medesimo così scrisse, e napoletano si fece sempre mai nominare. Così in quel sonetto:
<quote rend="block"><lg><l>Morì Vergilio in grembo a le Sirene,</l>
<l>Nacque tra' cigni: in me l'ordin si volga,</l>
<l>E me tra questi in tomba il Po ravolga</l>
<l>Che pianser quell&lt;o&gt;, nato in su l'arene.</l></lg></quote></p>
<p>E colà in quell'altra canzona non finita:
<quote rend="block"><lg><l>Sassel la generosa alma Sirena,</l>
<l>Appresso il cui se&lt;p&gt;olcro ebbi la cuna.</l></lg></quote></p>
<p>E nelle prose eziandio, in molti de' suoi <title>Dialogi</title>, come nel <title>Cataneo</title>, nel <title>Manso</title>, nel <title>Beltramo</title>, nel <title>Rangone</title>, e in quegli altri in cui trattò della <title>Poesia toscana</title>, dell'<title>Amore</title>, dell'<title>Imprese</title>, delle <title>Maschere</title>, se medesimo introdusse sotto nome di Forestiere Napoletano a ragionare: del qual nome parimente intendendo di se stesso, intitolò il dialogo, nel qual della <title>Gelosia</title> favellò. Il che anche più manifestamente scrisse al conte Ercole Tasso in una lettera, che va nel secondo volume impressa, così dicendo: «Io sono in una città, non solo in un regno, ch'essendo mia patria dovrebbe essere il termine e la meta de' miei viaggi e il riposo delle mie fatiche; se non volete che Bergomo fosse mia patria, e ch'io possa riconoscerla a' segni a' quali l'altre son riconosciute». Ma quantunque Torquato napoletano si chiamasse e si facesse dagli altri similmente chiamare, e che napoletano veramente e' fosse, come diremo, non è egli però che intendesse dire che in Napoli fosse nato; perciochè nel dialogo, dove egli descrive il buon <title>Padre di famiglia</title>, introducendo l'oste suo a dimandargli di qual patria e' fosse, egli così rispose: «Son nato nel Regno di Napoli città famosa d'Italia, e di madre napoletana». Nelle quali parole chiaramente dimostra ch'egli non nella città stessa, ma presso quella era nato, sì come fu, essendo e' nato in Surrento.</p>
<p>Della qual cosa, oltre all'universal testimonianza che ve n'è per la fresca memoria che n'ebbero i padri di tutti coloro che di presente ci vivono, molti eziandio oggidì ne sopravivono, da' quali, come da testimoni di veduta, io stesso ho udito molte volte raccontare Torquato Tasso essere nato in Surrento nel palagio che ora è de' Mastrogiudici (nobilissimi cavalieri, e già duci di quella republica), il quale è lungo la chiesa di San Francesco; e ho voluto essere intromesso nelle stesse camere dov'egli nacque, perciochè, per accertarmi con gli occhi propri di queste cose, non mi è rincresciuto di andar personalmente in Surrento e dimorarvi alcun dì. Ma tutto che egli fosse, per l'opportunità che detta s'è, nato in così antica e nobil città, qual è Surrento, come quella che conserva fin ora le reliquie non men delle ammirabili magnificenze che del più chiaro sangue romano, e che ne' suoi passati tempi, prima che 'l reame di Napoli fosse soggetto ai re, fu anch'ella republica assai famosa, avendo soggiogate le circonvicine città e mossa talvolta guerra alle più lontane; nondimeno, perciochè di madre napoletana e da padre che tale eziandio era per lunga abitazione divenuto e in Napoli fu generato e quivi poscia continuamente allevato, volle egli sempre nell'avvenire napoletano e non surrentino chiamarsi. E a ragione, conciosiacosachè il tempo della generazione molto più che del nascimento attender si debba, come ottimamente conchiuse Ulpiano: <quote lang="lat">Tempus enim conceptionis spectandum</quote>; e molto più quando la concezione è con l'abitazione e con l'allevamento congiunto, onde lo 'mperador Diocleziano determinò: <quote lang="lat">Originis ratione et domicilii voluntate ad civilia munera quempiam vocari</quote>. E per questa ragione Francesco Petrarca, tutto che in Arezzo nato egli fosse, avendo nondimeno riguardo alla patria onde trasse l'origine e dove fu ne' primi anni allevato, se stesso fiorentino appellò in quel sonetto:
<quote rend="block"><lg><l>S'io fossi stato fermo alla spelunca</l>
<l>Là dove A&lt;p&gt;ollo diventò profeta,</l>
<l>Fiorenza or forse avrebbe il suo poeta.</l></lg></quote></p>
<p>È Giovanni Boccaccio da se medesimo e da tutti gli altri cittadini fiorentino chiamato, perciochè se in Fiorenza allevato fu, nacque nondimeno in Certaldo castel di Val d'Elsa, com'egli nell'<title>Amorosa visione</title> affermò, là dove disse:
<quote rend="block"><lg><l>Quel che vi manda questa visione</l>
<l>Giovanni è di Boccaccio da Certaldo.</l></lg></quote></p>
<p>Puossi adunque napoletano chiamar Torquato, ancorchè egli nato sia in Surrento.</p>
<p>Ma mentre io stava queste cose scrivendo, fummi recato un autentico testimoniale fatto da alcuni padri religiosi di molta dottrina e bontà, i quali fan fede che Torquato fosse nato in Salerno mentre Bernardo suo padre quivi a' servigi di quel principe dimorava. E in vero a prima vista m'ha fatto non poco rimaner sospeso dall'una parte l'autorità di così degni testimoni, e d&lt;a&gt;ll'altra la forza della verità così evidente che non lascia luogo alcuno di potersene dubitare. Nondimeno maturamente considerate le cose, vo meco medesimo determinando che questo figliuolo di Bernardo, ch'essi dicono esser nato in Salerno, dovette essere quel fanciullino del quale favellò egli nella sopr'addotta lettera scritta a Vittorio de' Franceschi in quelle parole: «A nostro Signore piacque di tormi un figliuolo che donato m'aveva, quasi nell'entrar delle porte di questa vita» e quel che siegue. Nè è stato gran fatto prender in questo caso l'uno per l'altro, dando di somigliante scambio non picciola cagione la partita che fecero poco dopo Bernardo e Torquato da questo Regno, dove l'uno non ritornò più mai, e l'altro se non in età così matura che non poteva essere riconosciuto alle fatezze per colui che se n'era già tant'anni partito. Ma per maggior chiarezza del vero, oltre alle sopradette cose non mi rincrescerà d'aggiunger queste altre. Bernardo Tasso in una sua lettera, che va stampata nel secondo volume dell'altre sue, e scritta da San Germano, borgo di Parigi, nell'anno 1553 e dirizzata ad incerto, perciochè essendo egli già sbandito dal regno (come narrerem poco stante) era pena capitale 'l ricevere le sue, favellando del luogo dove Porzia sua moglie doveva in quell'assenzia di lui ritrarsi, dice queste parole: «Io certo più contento sarei ch'ella si ritirasse in Surrento, sì per essere ivi nato Torquato e avvezzo i primi mesi della sua età a quell'aere, e per avervi lasciati degli amici che gli tornarebbono alle volte a commodo e a piacere». Così scrisse Bernardo, e Torquato stesso in una delle sue lettere raccolte nel primo libro, la quale egli da Mantova scrisse a Maurizio Cataneo, dice così: «Desidero di venire a Roma, non so se per fermarmi, o per passare oltre, ma se l'aria d'uno di cotesti colli non mi giovasse, penserei d'andare a Napoli e a Surrento con isperanza di risanare sotto quel cielo sotto il quale io nacqui». E poscia giunto in Roma così scrisse a Giovan Battista Manso: «Verrò, nè senza speranza di r&lt;i&gt;aver la salute in cotesto mio patrio cielo, ove ebbi il principio della vita, o pure nell'aria natia di Surrento, ma molto più nel veder voi mio illustrissimo padrone e singolarissimo amico, per non d&lt;i&gt;menticarmi nè il debito della mia servitù, nè il dono che m'avete fatto della vostra amicizia».</p>
<p>Questo disse Torquato, ma s'è chi nè a lui, nè al padre voglia prestar credenza, non potrà già negarla al processo intiero che sopra ciò è formato nel real Consiglio di Napoli, conciosiacosachè, domandando Torquato la restituzione delle doti materne, che per cagion della ribellion di suo padre gli erano da altri state occupate, perciochè per riaverle era mestiere che apparisse a' giudici lui essere di Porzia de' Rossi figliuolo, si essaminarono sopra ciò molti testimoni, per li quali fu provato alla corte, ch'egli era da lei stato partorito in Surrento. Della quale testimonianza essendo quel Consiglio, che chiamano Sacro, rimaso appagato, niun cred'io che possa per l'avvenire dubitarne giammai, e tanto più potendosi questo processo da chiunque voglia nel banco del Figliuola, dove tuttavia si conserva, vedere. Nacque adunque Torquato in Surrento, ancorchè Napoli per la generazione e per l'allevamento, e Salerno per l'abitazione di suo padre, e Bergamo per l'origine della paterna famiglia, studino parimente a questa loda concorrere, d'esser patria di lui giudicate. Ed è ragione che queste quattro famose città contendano d'aver per loro cittadino l'Omero de' tempi nostri, poichè dell'altro antico sette altresì già nobilissime n'ebber fra loro sì lungo contrasto che ancora ne pende lite:
<quote rend="block" lang="lat"><lg><l>Septem urbes certant de stirpe insignis Homeri,</l>
<l>Smyrna, Rhodos, Colophos, Salamin, Chios, Argos, Athenae.</l></lg></quote></p></div2>
<div2 type="capitolo"><head>4</head>
<p>Ma essendo già da suoi genitori condotto in Napoli Torquato come dicemmo, diè fin dal primo degli anni suoi manifesto saggio della divinità dell'ingegno. Perciochè appena uscito dal sesto mese, cominciò fuor dell'uso degli altri fanciulli, non pure a snodar la lingua, ma a favellare eziandio; e per sì fatta maniera che non fu mai avvertito ch'egli balbetasse, come fanno tutti i fanciulli, ma sempre formò le sue parole intiere e con perfetto suono, e quel che vince ogni umana credenza, con sentimenti altresì al proposito delle cose che gli erano domandate, o ch'egli esprimer voleva. Ed èmmi stato ridetto da coloro che l'udirono dalla stessa nutrice di lui con giuramento confirmare, che non s'udì nelle sue parole cosa giammai che paresse del fanciullesco sentire, se non s'era la delicatezza della sua tenera voce; laonde si può senza sospetto di menzogna affermare ch'egli avesse prima nella lingua le parole che lo scilinguagnolo, e nelle parole prima il sentimento che 'l suono. Altrettanta o per avventura maggior maraviglia potrebbe recare ciò che dagli stessi veracissimi testimoni ho molte fiate udito, e cioè che Torquato nella sua infanzia non si fosse giammai veduto sorridere, come sogliono i fanciulli per nonnulla fare; anzi di rado piangere eziandio, conciosiacosachè non dava in alcun atto cagione, nè al padre, nè alla balia, nè meno a' maestri di gastigarlo, nè per ritrarlo d'alcun disordinato costume, nè per ispronarlo ad apparare che che da loro gli veniva insegnato. Perciochè i suoi costumi ancora in quella tenerissima età furono sempre ragguardevoli, gravi e severi; e nell'apprendere qualunque cosa ebbe non pure abilissimo lo 'ntelletto, ma ne fu naturalmente sì vago che fin dal terzo anno cominciò ad andare a scuola, e a frequentarla con tanto diletto, che in niun'altra parte avrebbe egli voluto gli intieri giorni dimorare. Egli ebbe in quell'età per maestro d&lt;on&gt; Giovanni d'Angeluzzo, uomo di somma bontà e di più che mezzana dottrina, sotto la custodia del quale il lasciò Bernardo, mentre egli andò col principe di Salerno in Germania alla corte dello 'mperador Carlo V, perciochè, avendo voluto d&lt;on&gt; Pietro di Toledo vicerè di Napoli introducere in quel regno il tribunale dell'Inquisizione all'uso di Spagna, e non volendolo quella città a patto alcuno ricevere, mandò per suo ambasciadore a Cesare il principe; sopra la cui andata si leggono quelle due bellissime orazioni che Torquato scrisse nel suo dialogo del <title>Piacer onesto</title>. Ma Bernardo quando diede all'Angeluzzo la cura di Torquato, cred'io che 'l facesse più per lasciarlo sotto la custodia di quel valent'uomo per lo lungo spazio che doveva esserne assente, che perchè potesse sperare che in quella così tenera età dovesse dal suo maestro apprender lettera alcuna.</p>
<p>Il che si può agevolmente comprendere da quello ch'egli giunto in A&lt;u&gt;gusta scrisse a Porzia de' Rossi sua moglie, con lettera del gennaio dell'anno 1547, che va stampata con l'altre sue, nella quale sono queste parole: «E perchè la ragione dell'educazione si divide in due parti, cioè ne' costumi e nelle lettere, l'una delle quali è cura comune del padre e della madre, l'altra più propria del padre, parlerò con voi solo de' costumi, riserbandomi (se pur piacerà a Dio di darmi vita) la cura degli studi di Torquato nostro, il quale l'infantile età non consente che si ponga ancora sotto il giogo della disciplina». Così scrisse Bernardo; ma egli conobbe incontanente essersi di gran lunga ingannato, conciosiacosachè per avviso del medesimo Angeluzzo egli fosse, tosto dopo la sua partita, certificato del molto che 'l fanciullo nello 'mparare s'avanzava, di che gliene rese grazie per un'altra sua dalla medesima città d'A&lt;u&gt;gusta e dello stesso anno, e pregandolo a continuare a dargliene minuta informazione, così dicendo: «Con la vostra diligenza accresce&lt;t&gt;e l'obligo ch'io vi sento, e datemi particolare avviso di tutto ciò che fa Torquatillo mio, che non potreste credere il diletto ch'io ne prendo». Ma ritornando Bernardo in Napoli ritrovò che 'l fanciullo aveva tant'oltre nello studio della grammatica proceduto, che gli parve già divenuto atto a poterlo far esercitar nelle publiche scuole.</p>
<p>Era di quei tempi venuta novellamente in Napoli la Compagnia de' Padri del Giesù, la quale come che poscia abbia con maraviglioso processo scorso tutto 'l cristianesimo, e illustratolo con chiarissimi lumi di sapienza e di santità, co' quali ha penetrato ancora le più lontane contrade infedeli, e predicatovi il glorioso nome di Cristo, allora nondimeno, essendo tuttavia picciola famigliuola e di poco tempo prima ragunata, e non avendo molta fama, fu ricevuta da quella città (madre d'opere sante e magnifiche) nella viett&lt;a&gt; che chiamano del Gigante, dov'eglino aprirono in prima una picciola chiesetta e le loro usate scuole, nelle quali cominciarono con maraviglioso frutto a seminare, e nelle prediche e nelle lezioni, santa e profonda dottrina. Nelle costoro scuole adunque Torquato, menando ancora il quarto degli anni suoi, fu dal padre mandato a compire gl'incominciati studi delle lettere umane, abitando egli allora nel palagio de' Gambacorti suoi avoli, da' quali il redò poscia Giovan Battista Caracciolo, e da cui il possiede oggi il prencipe di Avellino suo pronipote, assai presso alla contrada che detta abbiamo del Gigante. Il che fece il fanciullo con tanto ardor d'animo, che non si lasciò giammai cogliere dal nascente giorno nel letto; anzi assai sovente s'alzava di notte tempo, e aveva così gran fretta di esser menato al maestro che fu mestiero talora alla madre di mandarlovi inanzi dì co' doppieri accesi per veder la strada.</p>
<p>Quivi fece egli così felici avanzi che in altri quattro anni apparò pressochè perfettamente la lingua latina e in gran parte la greca, e per sì fatto modo le regole intorno all'arte del favellare e dello scrivere acconciamente e in prosa e in verso, che compiuto il settimo anno dell'età sua compose e recitò publicamente orazioni e versi con nuova maraviglia di chi l'udiva. E sovviemmi aver veduto un sonetto scritto nello stesso tempo da lui a sua madre, con istilo via più che di fanciullo, nella partita ch'egli fece da Napoli col padre seguendo il principe di Salerno che ne fuggiva. Conciosiacosachè ritornando il principe ottimamente espedito dalla ambasciaria per cui egli fu dalla città di Napoli contro il vicerè mandato allo 'mperadore sì come diciavamo, egli ne crebbe perciò in tanto favore del popolo napoletano, e allo 'ncontro in tanto odio del Toledo, che l'uno e l'altro furono in picciol tempo cagione della famosa ruina di quel miserabile signore. Perciochè il Toledo dalla stessa aura populare prese cagione di rappresentarlo a Cesare per ambizioso e vago di cose nuove, e autor di tomulti affin di avanzarsi in istato. Laonde volendo egli ritornare allo 'mperadore per iscolparsi di ciò che gli imponevano, e temendo tuttavia della molta potenza che in corte avea il Toledo e' suoi partegiani, volle prima di giungervi mandar Tomaso Pagano suo auditore, a dimandare salvocondotto allo 'mperadore di farlo stare a sentenzia nella sua corte di quanto gli veniva apposto e di non rimandarlo a Napoli sottoposto all'arbitrio di un suo nemico; ma Carlo rispondendo ch'egli non doveva pattouire con un suo vassallo in campagna, die' cagione che 'l prencipe, che aspettava la risposta in Roma, rivolgesse il preso camino da Spagna in Francia, avendo prima rinunciato gli stati suoi allo 'mperadore, e scioltosi dal giuramento d'omaggio.</p>
<p>Per la qual cosa determinando Bernardo di seguir nell'avversa fortuna il suo principe, che aveva sempre nella prospera seguitato, si fece da Napoli menare in Roma Torquato, stimando che mal potesse il fanciullo in quella patria rimanere, della quale prevedeva dover lui (ch'era suo padre) fra brieve esser riputato nimico; sì come poco stante nell'anno 1552 succedette, essendo per publica sentenzia il principe, e tutti coloro che l'avevano seguito, e in ispezieltà Bernardo e Torquato, dichiarati ribelli. A ciò fare il persuase eziandio il maraviglioso e maturo giudicio del fanciullo, perciochè oltre alla vivacità dello 'ngegno, che mostrava nell'intender le lingue e le discipline e nel compor delle prose e de' versi che fin da quegli anni aveva a scrivere incominciato, erano le sue operazioni così gravi e considerate che i Padri del Giesù, e in ispezieltà il suo confessore e 'l maestro, l'avevano in quella tenerissima età di otto anni stimato capace di ricevere il santissimo sagramento dell'altare, e glielo avevano assai sovente comunicato. Di questa sua partita, o fuga che vogliam dire, favellò Torquato nella sopradetta canzon non finita, così dicendo:
<quote rend="block"><lg><l>Me dal sen de la madre empia fortuna</l>
<l>Pargoletto divelse. Ah! di que baci,</l>
<l>Ch'ella bagnò di lagrime dolenti,</l>
<l>Con sospir mi rimembra, e degli ardenti</l>
<l>Preghi che se 'n portar l'aure fugaci,</l>
<l>Che io non dovea giunger più volto a volto</l>
<l>Fra quelle braccia accolto</l>
<l>Con nodi così stretti e sì tenaci.</l>
<l>Lasso! e seguii con mal sicure piante,</l>
<l>Qual Ascanio, o Camilla, il padre errante.</l></lg></quote></p>
<p>E che ciò gli fosse per malvagia imputazione addivenuto se ne dolse nel sonetto che scrisse a Giulio Cesare Brancaccio perseguitato da somigliante sventura:
<quote rend="block"><lg><l>Qual dura sorte a la Città ti tolse</l>
<l>Tua madre, e d'altri gloriosi figli.</l></lg></quote></p>
<p>Il qual conchiuse:
<quote rend="block"><lg><l>Me caso non ugual, ma per sembiante,</l>
<l>Trasse dal dolce loco, e mi sospinse</l>
<l>Di lido in lido peregrino inerme.</l></lg></quote></p></div2>
<div2 type="capitolo"><head>5</head>
<p>Ma giunto Torquato in Roma, e dovendo di là partir Bernardo in compagnia del principe in verso Francia, non parendogli che ' pochi anni del fanciullo consentissero a doverlo con lui menar per sì lungo pellegrinaggio, deliberò di lasciarlovi raccomandato a Maurizio Cataneo, gentiluomo bergamasco di virtuosi costumi e di vita innocente (con cui oltre al ligame della virtù e della patria commune aveva egli alcun parentado e molta amistà), perchè quivi apprendesse appo lui lettere e costumi insieme. Faceva Maurizio in Roma continova stanza, conciosiacosachè seguitasse di lungo la romana corte, dove per lo molto che valeva e nelle lettere e &lt;ne'&gt; grandi affari, e molto più per la singolar bontà e per la provata fede, fu in grandissimo pregio tenuto, e spezialmente d&lt;a&gt;l cardinale Albano, di cui fu segretario lunghi anni. A questa deliberazione fatto seguir l'effetto, continuò Bernardo col suo principe il camin preso di Francia, ma di quindi ritornato poscia in Italia (dopo la ultima caduta di quello sventurato signore) si ritrasse in corte di Guglielmo Gonzaga duca di Mantova, dal qual fu con molta istanza richiesto e con molto onore ricevuto. Quivi gli fu, non guari dopo, per lo colmo delle sue sciagure rapportata dolorosa novella della morte di Porzia de' Rossi sua moglie, la quale egli pianse amaramente, e fu cagione ch'egli determinasse di farsi da Roma rimenar Torquato (che con altrettanto dolore aveva la perdita della cara madre lagrimata e inacerbita la piaga del suo proprio e del paterno essilio). Perciochè, essendo cessate amendue le cagioni per le quali egli il faceva presso Napoli rimanere, e per la vicinanza della madre e per la lontananza di lui mentre se n'era in Francia dimorato, non permetteva l'amor paterno ch'egli lasciasse da sè quell'unico e amato suo figliuolo lontano; conciosiacosachè Cornelia, sua prima figliuola, avesse Porzia de' Rossi poco prima della sua morte data in moglie a Marzio Sersale nobilissimo cavalier surrentino, e de' beni della fortuna mezzanamente aggiato: onde a Bernardo pareva aviso di non aver altri figliuoli che Torquato.</p>
<p>Il quale già compiut&lt;i&gt; insieme co 'l dodicesimo anno intieramente gli studi della latina e della greca favella, e della rettorica e della poesia e delle discipline dialettiche parimente, aveva oltre a ciò mirabilmente appreso lodevoli e onorati costumi, non pure dalle morali d'Aristotile, ch'egli con grandissimo fervor d'ingegno aveva studiato, ma dagli ottimi ammaestramenti di Maurizio e dal vivo essempio delle sue nobilissime maniere. Del che rimase nell'animo del giovanetto impressa così salda memoria, che poscia per tutto il corso della sua vita conservò verso di lui, come d'un suo secondo padre, continova riverenza; ed egli allo 'ncontro ne ricevette sempre da lui respondenti affetti di paterno amore, e non meno di fideli consigli che d'opportuni aiuti nel tempo di suoi maggiori bisogni, come manifestamente si vede dalle molte lettere e dalle rime che Torquato gli scrisse (che noi a suo luogo ricordaremo), e dal dialogo degli <title>Idoli</title> ch'egli dal suo cognome <title>Cataneo</title> intitulò. Ma giunto Torquato in Lombardia, come Bernardo ebbe con inestimabil letizia veduti gli avanzamenti ch'egli fatti aveva nella dottrina e nelle virtù, ed eziandio nella persona (della quale veniva assai bello e grande, rispetto all'età, e di maestevole aspetto) determinò di mandarlo in Padova allo studio delle leggi in compagnia di Scipione Gonzaga, che fu poi cardinale, il quale essendo anch'egli giovanetto che non trapassava se non di poco più d'un anno quegli di Torquato, v'era per la stessa cagione d'apprendere le scienze tenuto dal marchese di San Martino suo padre. Quivi adunque Torquato fu dal Gonzaga con grande amore ricevuto, che poi per la parità dell'età e degli 'ngegni e de' communi esercizi divenne così stretta vicendevole amicizia che non si disciolse più mai se non con la morte, del che fanno molte sue lettere e alcuni sonetti fede, come quello:
<quote rend="block"><l>Scipio, mentre fra mitre e lucid'ostro</l></quote>
che compose ne' suoi più felici tempi; e quell'altro che gli scrisse nel tempo delle sue sciagure:
<quote rend="block"><lg><l>Scipio, o pietade è morta, od è bandita</l>
<l>Da' re&lt;g&gt;i petti.</l></lg></quote></p>
<p>Ora in così buona compagnia fece Torquato tanto profitto negli studi così delle leggi e umane e divine ch'egli apparava (come dicemmo) per voler di suo padre, come in que' di filosofia e di teologia (a' quali fu per natural disposizione inchinato) che nell'anno suo dicesettesimo fece in tutte e quattro queste scienze publica professione con universal lode e istupore di quel dottissimo collegio.</p></div2>
<div2 type="capitolo"><head>6</head>
<p>Ma con [istupore] molto maggiore intese e ammirò nell'anno seguente Italia tutta il primo suo poema eroico, che fu il <title>Rinaldo</title>, nel quale agguagliò fin d'allora, e in qualche parte superò, i migliori poemi che in quel genere erano stati nella nostra lingua composti: nè già si conveniva men lucente aurora a quel sole che poco dopo surger dovea con nuova e maravigliosa luce a dimostrare nella <title>Gerusalemme</title> l'intiero splendore dell'epopeia, come diremo. Ma Torquato compiè questo suo primo poema non avendo ancora compiuto il deciottesimo degli anni suoi, come si raccoglie dalle stanze ch'egli pose nella fine dell'ultimo canto:
<quote rend="block"><lg><l>Così scherzando, io risonar già fea</l>
<l>Di Rinaldo gli ardori e i dolci affanni,</l>
<l>Allor che ad altri studi il dì togliea</l>
<l>Nel quarto lustro ancor de' miei verd'anni.</l></lg></quote></p>
<p>Il qual poema mandò egli fuori per voler del cardinal Luigi da Este; e con poco piacer di suo padre, il quale non avrebbe ciò per due ragioni desiderato. Primieramente perciochè Bernardo non rimaneva appagato che l'animo del giovanetto s'appigliasse alla piacevolezza della poesia, perchè non deviasse (come addivenne) dallo studio delle leggi, dal quale egli sperava maggiori comodi, con l'essempio in contrario di se medesimo, che per molto e per bene ch'avesse e in versi e in prosa saputo scrivere, non potette giammai però avanzare la mezzanità della sua fortuna, nè difendersi dalla rea: nella qual cosa malagevolmente Torquato l'obediva, tirato altrove dal proprio genio, come ne' versi, che seguono dietro a que' che detti abbiamo, si legge:
<quote rend="block"><lg><l>Ad altri studi, onde poi speme avea</l>
<l>Di ristorar d'avversa sorte i danni:</l>
<l>Ingrati studi, dal cui pondo oppresso</l>
<l>Giaccio ignoto ad altrui, grave a me stesso.</l></lg></quote></p>
<p>Appresso, a Bernardo dispiaceva che 'l <title>Rinaldo</title> uscisse alla luce del mondo sotto il nome del cardinal da Este, a cui l'avea Torquato dedicato; perciochè stando egli a' servigi del duca Guglielmo, di cui era maggior segretario, ed essendo da lui sommamente pregiato e guiderdonato, gli pareva che stesse male a suo figliuolo di prendere con altri signori novella servitù. Ma Torquato, divenuto già nell'animo suo emulo di Ludovico Ariosto, e conoscendo i luoghi dove si poteva il suo <title>Orlando</title> superare, e affidandosi d'avanzarlo non meno nella costituzione della favola, secondo gl'insegnamenti poetici, che nella favella e nella sentenza e nel costume, volle ancora in questa parte contender con lui, e cioè nella dedicazione del poema ad un altro cardinale da Este sì come fece. Ma quasi per iscusa della disobedienzia che a lui pareva commettere in mandar fuori quell'opera contro voler di suo padre, la conchiuse con quelle stanze:
<quote rend="block"><lg><l>Pria che di quel Signor giunghi al cospetto</l>
<l>C'ho nel cor io, tu ne la fronte impresso,</l>
<l>Al cui nome gentil, vile e negletto</l>
<l>Albergo sei, non qual conviensi ad esso;</l>
<l>Vanne a colui che fu dal cielo eletto</l>
<l>A darmi vita co 'l suo sangue istesso:</l>
<l>Io per lui parlo e sp&lt;i&gt;ro e per lui sono,</l>
<l>E se nulla ho di bel, tutto è suo dono.</l></lg>
<lg><l>Ei con l'acuto sguardo, onde le cose</l>
<l>Mirando oltra la scorza al centro giunge,</l>
<l>Vedrà i difetti tuoi, ch'a me nascose</l>
<l>Occhio mal san, che scorge poco lunge,</l>
<l>E con la man ch'ora veraci prose</l>
<l>A finte poesie di nuovo aggiunge,</l>
<l>Ti purgherà quanto patir tu puoi</l>
<l>Aggiungendo vaghezza a versi tuoi.</l></lg></quote></p>
<p>Ma Torquato già col divolgamento di questo suo primo poema divenuto per tutta l'Italia famoso, ed essendo perciò da tutte l'Academie e da' più nobili ingegni onorato e provocato insieme ora con lettere e ora con versi, che d'ogn'intorno continovamente gli venivano scritti, parte spinto dalla gara degli emuli e parte allettato dalla dolcezza delle proprie lodi, e molto più tirato dalla natural inclinazione, si distolse affatto dalla profession delle leggi, e tutto allo studio della poesia e della filosofia si rivolse. Forse non senza l'esempio degli altri due gran lumi della nostra lingua, Francesco Petrarca e Giovan Boccaccio, de' quali il primo, avendo per obedir a' comandamenti del padre Petra&lt;c&gt;co vacato ne' suoi giovani anni alle leggi, se ne ritolse poi dandosi alla filosofia e alla poesia intieramente, onde in persona d'Amore di se medesimo disse:
<quote rend="block"><lg><l>Questi in sua prim'età fu dato all'arte</l>
<l>Di vender parolette, anzi menzogne.</l></lg></quote></p>
<p>E l'altro, avendo per la medesima cagione di secondar i comandamenti di Boccaccio suo padre cominciato, mentre egli era giovanetto, ad apprender ragion civile da Cino da Pistoia, se ne pentì dapoi, come scrisse allo stesso Cino, e morto il padre si diede alla poesia e alla filosofia anch'egli: onde nel <title>Labirinto</title> quello spirito così gli diceva: «Gli studi alla sacra filosofia appartenenti infino dalla tua puerizia più assai che tuo padre non avrebbe voluto ti piacquero, e massimamente a quella parte che a poesia s'appartiene». Così scrisse egli, e in vero di ciaschedun di loro tre si potrebbe dire ciò che quell'altro, posto nel medesimo contrasto col padre, disse:
<quote rend="block" lang="lat"><lg><l>Nec me verbosas leges ediscere, nec me</l>
<l>Ingrato voces prostituisse foro.</l></lg>
<lg><l>Mortale est quod quaeris opus; mihi fama perennis</l>
<l>Qu&lt;a&gt;eritur ut toto semper in orbe canar.</l></lg></quote></p></div2>
<div2 type="capitolo"><head>7</head>
<p>Da questo mutamento adunque di Torquato presero opportunità i signori della città e del collegio di Bologna di chiamarlo colà per mezzo di Pier Donato Cesi, che allora v'era vicelegato, e vi fu poi legato e cardinale altresì, il quale gliene fece grandissima istanza; ed egli vi andò volentieri, così per mostrarsi arrendevole e grato alla richiesta di quel signore, e al desiderio comune di quella nobilissima e dottissima città, come per avanzarsi negli studi, già compiuti, con nuova e più isquisita contezza delle più riposte e minute particolarità che intorno alle scienze e alle arti appararsi possono ad investigare. Il che fece egli ottimamente in conversando e disputando con altre nuove e diverse persone, non meno scienziate che esperte, e in esercitandosi nell'academie e nelle publiche scuole, dov'egli lesse molte volte con sodisfazion e lode universale varie e altissime materie intorno alle più sottili questioni di tutte le discipline, e in ispezieltà della poesia, com'egli medesimo al primo de' libri ch'ei compose del <title>Poema eroico</title> ci lasciò scritto in quelle parole: «Però delle molte cose ch'io ho dapoi lette e considerate in questa materia, ho aggiunte quelle solamente delle quali aveva ragionato publicamente in Bologna, e privatamente in Ferrara». Così scrisse il Tasso, ma intanto Scipion Gonzaga, allora principe degli Eterei in Padova, parendogli d'aver troppo gran perdita fatto con la partita di Torquato da quella città, procurò di farlovi ritornare coll'autorità che gli concedeva l'antica loro amicizia fin dalla fanciullezza, e con invitarlo a quella famosa Academia, pigliando cagione da' tumulti che allora erano in Bologna grandissimi, e per gli quali il Tasso, naturalmente amator di pace, mal volentieri vi dimorava. E al suo pensiero seguiron incontanente gli effetti, come si vede nel sonetto che a quei signori academici scrisse:
<quote rend="block"><lg><l>Poichè 'n vostro terren vil tasso alberga,</l>
<l>Dal Ren translato, ond'empia man lo svelse,</l>
<l>Là 've par ch'egualmente omai l'eccelse</l>
<l>Piante e le basse orrida pioggia asperga;</l></lg>
<lg><l>S'egli già fu negletta ed umil verga,</l>
<l>&lt;Or&gt;, mercè di colui che qui lo scelse</l>
<l>Fra' suoi bei lauri, e propria cura felse,</l>
<l>Tosto averrà ch'al ciel pregiato s'erga,</l></lg></quote>
e quel che siegue.</p>
<p>Essendo il Tasso adunque con grandissimo piacer di tutti quei signori nell'Academia ricevuto, si prese il nome di Pentito, quasi dimostrar volesse sè esser dolente del tempo che dietro alle questioni civili aveva consumato e perduto. Onde, come per racquistarlo, diessi di nuovo con tanto ardore allo studio della poesia e della natural filosofia parimente, che non solo divenne e nell'una e nell'altra in brieve perfettissimo maestro, ma quelle, che fra loro diverse e discordanti parevano, concordò insieme e felicemente unì, temperando con sì giusta misura la piacevolezza dell'una con la gravità dell'altra, che ne formò poscia quella singolare e maravigliosa composizione che ne' suoi poemi e ne' <title>Dialogi</title> ugualmente ammiriamo. Nella qual mistura egli per sorte ebbe non pure tutti i nostrali, ma i latini e' greci eziandio superati, insegnandoci un nuovo e perfetto modo, e insieme giocondissimo e giovevolissimo di poetare e di filosofare in un tempo stesso.</p>
<p>Quivi determinò egli di comporre 'l suo divino poema della <title>Gerusalemme</title>, e primieramente rinvenne la favola e dispose le parti sue, e scelse le persone che doveva introducervi, e dirizzò tutto il filo dell'opera a lodare le grandezze di casa da Este. Ma tra 'l cardinal Luigi e Alfonso II, ultimo duca di Ferrara (il qual veramente fu in que' tempi lo splendor dell'Italia e l'Alessandro degli uomini di valore e di dottrina), era fra questo mentre surta una fratellevole e magnanima contesa, di quale di loro due con maggior dimostrazioni d'amore e d'onore favoreggiasse e careggiasse Torquato. Perciochè dall'un canto il cardinale poneva ogni studio a mantenersi la giusta possessione che a lui pareva d'aver già presa sopra gli studi del Tasso per l'arra ch'egli medesimo gliene aveva dato con la dedicazione del <title>Rinaldo</title>; e dall'altro Alfonso, veggendo che 'l cardinale n'aveva già ricevuta la primiera parte, procacciava d'acquistarsi l'altra che a lui stimava dovere di ragion venire se tra loro aveano a partir giustamente, onde Torquato mantenendosi ugualmente ad amendue amorevole e divoto, ne trapassò lo spazio di ben tre o quattro anni senza mostrare inchinazione alcuna di volere più l'uno che l'altro di lor servire. Ma finalmente nell'anno ventiduesimo de' suoi e 1565 della nostra salute, a chiamata d'amendue i fratelli che istantamente il richiesero ch'egli volesse fermare la sua abitazione in Ferrara, egli vi andò, e vi fu dal duca con tanto onor ricevuto e con tanti commodi appo sè ritenuto, che avrebbero agguagliati i meriti della singolar virtù di Torquato, se la sventura di lui con l'infermità, ora del corpo e ora dell'animo, non vi si fosse troppo crudelmente traposta. Gli furono adunque nel palagio ducale assegnate le stanze e tutti gli altri opportuni providimenti ond'egli potesse con ogni agio, e fuor d'ogni cura, alle Muse e contemplando e scrivendo parimente vacare, sì come ei fece tirando tuttavia innanzi il poema della <title>Gerusalemme</title>, già consacrato al duca Alfonso, e scrivendo quella parte delle <title>Rime</title> e delle <title>Prose</title> che fu la prima ad essere con tanta cupidità e maraviglia del mondo veduta.</p></div2>
<div2 type="capitolo"><head>8</head>
<p>Ma non per tanto lasciò anche di servir, nelle opportunità che gli s'offerirono, il cardinale Luigi, come adivenne spezialmente nell'andata che quel principe fece in Francia, mandatovi da Gregorio XIII sette anni dopo; e ciò fu nel 1572, dove Torquato l'accompagnò come suo gentiluomo, avendolo il cardinale grandemente desiderato, sì per ornamento della sua corte e particolar sodisfacimento di sè, come per consolazione de' cavalieri e de' baroni francesi, sì che per la fama dell'incominciata <title>Gerusalemme</title>, e per quel poco che n'avevano infin allora veduto, lui quasi un nuovo miracolo miravano e ammiravano per dovunque passava. Egli in quest'anno, ch'era il suo ventisettesimo, aveva già composto sei canti del suo poema, sì come scrisse al conte Ercole Tasso, poco prima della sua partita da Italia co 'l cardinale, così dicendo: «Se desiderate essere ragguagliato del mio stato, sappiate ch'io mi trovo a' servigi del cardinal da Este, e che ora sono in Padova per alcuni miei negozi particolari, e che andrò fra pochi giorni a Mantova, ove aspettarò che 'l cardinal torni di Roma. Si stamparanno fra pochi giorni le <title>Rime</title> degli Eterei ove saranno alcune mie <title>Rime</title> non più stampate. Sono arrivato al sesto canto del <title>Gottifredo</title>, e ho fatto alcuni <title>Dialoghi</title> e <title>Orazioni</title>, ma non in stilo così famigliare e plebeo com'è quello di questa lettera». Così disse Torquato, ma nel viaggio stesso accrebbe di più altre stanze il suo poema, perciochè eziandio fra' tumulti del cavalcare, e le vanità del corteggiare, quasi un nuovo Senofonte nel marciare degli esserciti, e un nuovo Aristotile in corte di Filippo, compose così per strada molte fiate insino a dieci e più stanze per volta, senza che vi rimanesse luogo di mutamento, se non menomissimo o nullo.</p>
<p>Giunto poi col cardinale in Parigi, fu il Tasso sommamente onorato dalla francesca nobiltà e dal collegio parigino; ma più che da ciascun altro da Carlo IX, allor re di Francia: perciochè oltre alla divinità che in lui ammirava per la profondità e varietà della dottrina e per l'eccellenza delle antiche lingue, e molto più per la felicità del poetare, pareva a lui essergli spezialmente obligato per l'onorata memoria che nel <title>Goffredo</title> faceva delle operazioni e del valore della sua nazione; onde non si vedeva mai contento di replicare le sue lodi e di raddoppiare le grazie ogni giorno maggiori. Quivi dimorando, egli scrisse in risposta al conte Ercole Contrari nobilissimo cavalier ferrarese, che gliel'aveva richiesto, quella non meno arteficiosa che dotta lettera, nella quale paragonò l'Italia alla Francia; e che va col volume dell'altre operette sue. Partendo poi da Francia il cardinale, con esso lui ritornò in Italia Torquato colmo degli onori e de' favori ricevuti dal re e da' suoi baroni; e giunto in corte di Ferrara fu ricevuto dal duca con segnali di nuovo accrescimento d'amore e di pregio. Quivi nel verno seguente compose e fè rappresentare il suo <title>Aminta</title>, ch'egli cognominò <emph>Favola boschereccia</emph>, con general lode e maraviglia di ciascheduno che allora l'udì, e che l'ha poscia letto; così per l'eccellenza del componimento giudicato per ogni sua parte perfettissimo in se medesimo, come per l'invenzione del poema eziandio, perciochè quantunque sia secondo le universali e antiche regole della poetica composto, nondimeno, quanto alla scena e alle persone in essa rappresentate e a' loro costumi, non se n'era fino a quel tempo nella nostra lingua, e nè meno nella latina o nella greca, veduto un altro tale; onde se ne può senza fallo chiamar lo 'nventore.</p>
<p>Conciosiacosachè coloro fra gli antichi che introdussero nelle scene boschereccie le buccolic&lt;h&gt;e rappresentazioni, e le persone de' pastori e delle ninfe (come furono tra' greci Teocrito, e tra' latini Vergilio, e tra' nostrali il Sannazzaro e alcuni altri scrittori d'egloghe), non componessero favole perfette, nè d'una intiera azione, nè del richiesto spazio di tempo, o di convenevole ligamento e scioglimento, e molto meno con le parti necessarie della quantità e della qualità, senza le quali niun poema si può chiamar regolato, ma gli 'ntrodussero a semplicemente favellare quel che loro veniva a grado, senza sottoporsi ad altra regola che all'osservanza del costume (onde i loro componimenti si potrebbero più tosto una raunanza di molte scene che una favola scenica chiamare), avendo essi le altre regole lasciate alla comedia e alla tragedia, che loro parvero maggiormente capaci delle drammatiche osservazioni. Ma Torquato, facendosi scena de' boschi e ritenendo le persone pastorali, si sottopose non men al costume dell'egloghe che alle regole della comedia e della tragedia parimente, facendo di tutte e tre una maravigliosa, ma vaghissima e regolatissima composizione. Perciochè dall'egloga prese, come ora diciavamo, la scena, le persone pastorali e 'l costume; dalla tragedia le persone divine, le eroiche, i cori, il numero del verso, e &lt;la&gt; gravità della sentenza; dalla comedia le persone comunali, il sale de' motti, e la felicità del fine più proprio alla comedia che all'altre due. La composizion poi di questo mescolamento, quanto all'unità e integrità della favola e al suo circuito, e quanto alla protesi e alla catastrofe e all'altre parti, quali e quante elleno devono essere, dispose egli secondo le regole e alla tragedia e alla comedia ugualmente comuni, delle quali fu così diligente osservatore che in tutto quel poema non ha potuto l'invidia stessa ritrovare mancamento alcuno, se non si è per avventura che ad altri parve assai brieve, il che fece egli a volontà del duca Alfonso, e forse ad imitazione degli antichi compositori dell'egloghe.</p>
<p>La qual sua nobilissima invenzione è stata in modo dagli altri begli ingegni dell'età nostra approvata, che sì come egli fu il primo che a scrivere di questa sorte di poemi si fosse messo, così molti poscia stati sono coloro che incontanente imitandolo hanno con somma lor lode la nostra lingua di altri tali vaghissimi componimenti arricchita. In questo poema Torquato, fingendo se medesimo sotto nome di Tirsi, commendò artificiosamente l'umanità d'Alfonso, così &lt;d&gt;el modo ond'egli da prima lo 'nvitò a' suoi servigi e alla sua real casa, come dell'ozio e de' commodi che continovamente gli concedeva perch'egli potesse a suo bell'agio vivere solamente alle Muse. E del suo benigno invito così cantò:
<quote rend="block"><lg><l>Passai per là, dov'è el felice albergo;</l>
<l>Quindi uscian fuor voci canore e dolci</l>
<l>E di cigni e di ninfe e di sirene,</l>
<l>Di sirene celesti; e n'uscian suoni</l>
<l>Soavi e chiari, e tanto altro diletto,</l>
<l>Ch'attonito godendo ed ammirando</l>
<l>Mi fermai buona pezza. Era su l'uscio,</l>
<l>Quasi per guardia de le cose belle,</l>
<l>Uom d'aspetto magnanimo e robusto,</l>
<l>Di cui, per quanto intesi, in dubbio stassi</l>
<l>S'egli sia miglior duce o cavaliero,</l>
<l>Che con fronte benigna insieme e grave,</l>
<l>Con regal cortesia m'invitò dentro.</l>
<l>Ei grande e 'n pregio, me negletto e basso.</l>
<l>O che sentii? che vidi allora? I' vidi [...].</l></lg></quote></p>
<p>E quel che siegue; ma dell'ozio e degli agi concedutigli dal duca così, sotto nome dell'istesso Tirsi, favellava a Dafne:
<quote rend="block"><lg><l>O Dafne, a me questi ozi ha fatto Dio,</l>
<l>Colui che Dio qui può stimarsi, a cui</l>
<l>Si pascon gli ampi armenti e l'ampie greggi</l>
<l>Da l'uno a l'altro mare, e per li lieti</l>
<l>Colti di fecondissime campagne,</l>
<l>E per gli alpestri dossi d'Appennino.</l>
<l>Egli mi disse, allor che suo mi fece:</l>
<l>«Tirsi, altri scacci i lupi e i ladri, e guardi</l>
<l>I miei mu&lt;r&gt;ati ovili; altri comparta</l>
<l>Le pene e i premi a' miei ministri; ed altri</l>
<l>Pasca e curi le greggi; altri conservi</l>
<l>Le lane e 'l latte; ed altri le dispensi:</l>
<l>Tu canta, or che &lt;se'&gt; 'n ozio». Ond'è ben giusto</l>
<l>Che non gli scherzi di terreno amore,</l>
<l>Ma canti gli avi del mio vivo e vero</l>
<l>(Non so s'io lui mi chiami) Apollo o Giove</l>
<l>Che nell'opre e nel volto ambo somiglia.</l></lg></quote></p>
<p>Stava Torquato, quando egli scriveva queste cose, nell'anno ventinovesimo dell'età sua, sì come Dafne stessa ne' versi poco prima a questi ch'ora abbiamo recitati gli aveva detto:
<quote rend="block"><lg><l>Ma non vogliamo noi parlar alquanto</l>
<l>Di te medesmo: orsù, Tirsi, non vuoi</l>
<l>Tu innamorarti? sei giovane ancora,</l>
<l>Nè passi di quattr'anni il quinto lustro,</l>
<l>Sebben sovviemmi, quando eri fanciullo.</l></lg></quote></p></div2>
<div2 type="capitolo"><head>9</head>
<p>Ma questo scherzar di Dafne fu o cagione o augurio o effetto almeno del vero e dell'intrinseco del cuor di lui che per Tirsi era figurato, perciochè intorno a quei medesimi tempi cominciò ad esser Torquato acceso d'alto e nobilissimo amore, e molto più che alla sua condizione, se risaputo si fosse, non avrebbe paruto richiesto, come accennò in quel sonetto:
<quote rend="block"><lg><l>Se d'Icaro leggesti e di Fetonte,</l>
<l>Ben sai come l'un cadde in questo fiume,</l>
<l>Quando portar da l'Oriente il lume</l>
<l>Volle, e di rai del Sol cinger la fronte;</l></lg>
<lg><l>E l'altro in mar, che troppo ardite e pronte</l>
<l>A volo alzò le sue cerate piume;</l>
<l>E così va chi di tentar presume</l>
<l>Strade nel ciel, per fama a pena conte.</l></lg>
<lg><l>Ma chi dee paventare in alta impresa</l>
<l>S'avvien ch'Amor l'affide? e che non puote</l>
<l>Amor, che con catena il cielo unisce?</l></lg>
<lg><l>Egli giù trae da le celesti rote</l>
<l>Di terrena beltà Diana accesa,</l>
<l>E d'Ida il bel fanciullo al ciel rapisce.</l></lg></quote>
Ond'egli artatamente procacciò di tenerlo a tutti celato.</p>
<p>Ma da questa amorosa e ardentissima sua passione, e del voler egli oltremodo nasconderla e sepellirla nel segreto del suo petto, quasi novello Ovidio, nacquero que' primi inconvenienti, da' quali poscia dipendettero, l'una dopo l'altre, tutte le sue sciagure. Egli è ben vero che con questo suo silenzio e dissimulazione pose sì fattamente in dubbio il mondo della verità de' suoi pensieri, che nè in quel primo tempo degli amori suoi, nè poi nel seguente de' suoi travagli, nè meno da poi ch'egli uscito ne fu, se ne potette giammai risaper l'intero, nè almeno la certezza di chi fosse la donna da lui cotanto amata: quantunque in molti luoghi delle sue rime ne palesasse artificiosamente il nome, il qual fu Leonora, e spezialmente nel sonetto che comincia:
<quote rend="block"><l>Rose, che l'arte invidiosa ammira,</l></quote>
nel quale così conchiude:
<quote rend="block"><lg><l>Ma con troppo acut'ago il guardi, ah stolto!</l>
<l>se ferir brami, scendi al petto, scendi,</l>
<l>E di sì degno cor tuo straLE ONORA:</l></lg></quote>
dove con l'ultima sillaba della voce <emph>strale</emph>, e con la seguente <emph>onora</emph> compose il nome di <emph>Leonora</emph>; e in assai altri luoghi eziandio, ne' quali scherzando con le voci di <emph>ora</emph>, e d'<emph>aura</emph>, va celatamente scoprendo il nome della sua donna, come in quel madrigal che incomincia:
<quote rend="block"><l>Ore, fermate il volo</l></quote>
e nell'altro che siegue:
<quote rend="block"><l>Ecco mormorar l'onde</l></quote>
e più chiaramente in quell'altro:
<quote rend="block"><lg><l>Cantava in riva al fiume</l>
<l>Tirsi di Leonora,</l>
<l>E rispondean le selve e l'onde: onora;</l></lg></quote>
e nel sonetto altresì:
<quote rend="block"><l>Quando l'Alba si leva e si rimira,</l></quote>
nella sposizione del quale il Tasso medesimo, dichiarando la parola aurora, dice: «scherza vagamente su 'l nome dell'AURORA e della sua donna»; e in mille altri luoghi.</p>
<p>Ma qual fosse questa Eleonora da lui amata, perchè molte in quel tempo ve n'erano in Ferrara, che 'l valevano, sarebbe malagevole e forse impossibil cosa affermare; pure non cessarono le sottili investigazioni de' curiosi, e particolarmente de' cortegiani, per loro propria inchinazione vaghi di risapere gli affari altrui, e molto più degl'innamorati, d'osservar diligentemente i pensieri di Torquato: ma intorno agli amori suoi furono in tre varie opinioni divise; conciosiacosachè essendo allora in corte del duca tre dame di questo nome, e tutte e tre per bellezza e per valore ciascuna verso di se medesima singolare, quantunque di condizione e di stato fra di loro assai disuguali, altri credeva che 'l Tasso fosse divenuto amante d'una, e altri d'un'altra di quelle tre, e ciascuno adduceva a pro della sua credenza valevoli ragioni e manifesti segnali.</p>
<p>Alcuni credettero che la dama da lui sovra ogn'altra amata ed essaltata fosse madama Leonora da Este sorella del duca Alfonso, la quale non avendo giammai voluto chinare l'altezza dell'animo a sottoporsi ad alcuno, e perciò rifiutato sempre di tor marito, se ne stava donzella in compagnia di d&lt;onna&gt; Lucrezia sua maggior sorella, che maritata col duca d'Urbino, e da lui poscia separata, dimorava altresì in casa il duca Alfonso; mossi dalla particolar servitù e riverenza ch'egli sempre verso quell'altezza mostrato aveva, e dalla singolar grazia e protezione in ch'ella continovamente l'ebbe, e in cui continovò poscia a tenerlo nel tempo seguente eziandio delle sue sciagure, argomentando dalla sovrana beltà e dalle rare qualità dell'animo di lei, non meno per la prudenza, per la magnanimità, per la costanza, per la onestà, che per l'universale e più che mezzana notizia delle scienze e delle più nobili arti, giudicata per comune consentimento senza pari in Italia. Che avendo il Tasso, per la molta famigliarità, intiero conoscimento di tutte queste chiarissime sue doti, non era possibile ch'egli, illustrato da così vivace lume, avesse voluto o potuto dirizzar in altra parte gli occhi del suo 'ntelletto, nè per conseguente volgere ad altro segno gli affetti del suo volere. E in testimonio di ciò adducevano le rime stesse da Torquato scritte di madama Leonora, nelle quali, oltre alle dovute lodi di lei, apertamente si conosce la divozione dell'animo suo essere molto maggiore e più ardente di quello ch'avrebbe potuto riscaldarla qualunque sia semplice contezza di merito, o gratitudine di beneficio ricevuto; ma dover essere oltra ciò acceso da' raggi della bellezza di lei, ancorchè di fiamma così pura e sincera che solamente gl'illuminasse lo 'ntelletto e gl'inalzasse la volontà, senza però accendergli le virtù sensitive, come ad amadore di così alta e divina principessa si richiedeva.</p>
<p>Questa medesima ragione, per apunto, addusse Torquato stesso nel sonetto:
<quote rend="block"><lg><l>Non fia mai che 'l bel viso a me non reste</l>
<l>Sculto [...]</l></lg></quote>
il qual scrisse egli a certo suo amico che in una festa, ov'erano molte belle donne raccolte, tentava di farlo d'altra dama invaghire; dicendogli non esser possibile che egli giammai rivolgesse gli occhi ad alcun'altra terrena bellezza conciofossecosachè tutte gli paressero caduche e vili a paragone di quell'angelica e celestiale della sua donna. E che costei altra non fosse che madama Leonora da Este si legge chiaramente nel sonetto ch'egli scrisse nella grave infermità di lei, nella quale i medici le avevano proibito il cantare, che incomincia:
<quote rend="block"><l>Ahi, ben è reo destin, ch'invidia e toglie</l></quote>
e spezialmente in quei versi:
<quote rend="block"><lg><l>E basta ben, che i sereni occhi e 'l riso</l>
<l>N'infiammin d'un piacer celeste e santo.</l></lg></quote>
E più ampiamente in quella gravissima canzone ch'egli compose nel rilevarsi che madama Leonora cominciò a fare dalla sopradetta infermità:
<quote rend="block"><l>Mentre ch'a venerar movon le genti;</l></quote>
nella quarta stanza della quale così favella:
<quote rend="block"><lg><l>E certo il primo dì, che 'l bel sereno</l>
<l>De la tua fronte agli occhi miei s'offerse,</l>
<l>E vidi armato spaziarvi Amore,</l>
<l>Se non che riverenza allor converse,</l>
<l>E meraviglia, in fredda selce il seno,</l>
<l>Ivi peria con doppia morte il core.</l>
<l>Ma parte de gli strali e de l'ardore</l>
<l>Sentii pur anco entro 'l gelato marmo,</l>
<l>E s'alcun mai per troppo ardire ignudo</l>
<l>Vien di quel forte scudo</l>
<l>Ond'io dinanzi a te mi copro ed armo,</l>
<l>Sentirà 'l colpo crudo</l>
<l>Di tue saette; ed arso al fatal lume</l>
<l>Giacerà con Fetonte entro 'l tuo fiume.</l></lg></quote></p>
<p>E colà nel commiato:
<quote rend="block"><lg><l>Canzon, deh! sarà mai quel lieto giorno</l>
<l>Ch'in que' begli occhi le lor fiamme prime</l>
<l>Raccese io veggia, e ch'arda il mondo in loro?</l>
<l>Anch'io purgherei l'alma: e le mie rime</l>
<l>Foran d'augel canoro,</l>
<l>Ch'or son vili e neglette, se non quanto</l>
<l>Costei LE ONORA col bel nome santo.</l></lg></quote></p>
<p>E forse più chiaramente in quell'altra canzone, ch'egli tutto geloso scrisse qualora essendo madama Leonora richiesta al duca in matrimonio da un grandissimo principe, Torquato, temendo che si conducesse ad effetto, si formava nella mente le temute nozze, e quasi presenti le si fingeva e come di cosa già avvenuta se ne doleva dicendo:
<quote rend="block"><lg><l>Amor, tu vedi, e non m'hai duolo o sdegno,</l>
<l>Chinar madonna il collo al giogo altrui;</l>
<l>Anzi ogni tua ragion da te si cede!</l>
<l>Lasso, se 'l bel tesoro, ond'io già fui</l>
<l>Sì vago, altri s'ha tolto! or qual può degno</l>
<l>Premio il merto adeguar de la mia fede?</l>
<l>Qual più sperar ne lece ampia mercede</l>
<l>Da la tua ingiusta man, s'in un sol punto</l>
<l>Hai le ricchezze tue diffuse e sparte?</l>
<l>Anzi pur chiuse in parte,</l>
<l>Ove un sol gode ogni tuo ben congiunto.</l></lg></quote></p>
<p>E in tutto il rimanente insin alla fine, ma in spezieltà nell'ultima stanza:
<quote rend="block"><lg><l>Nè la mia donna, perch'or cinga il petto</l>
<l>Di novo laccio, il laccio antico sprezzi,</l>
<l>Chè di vedermi al cor già non le increbbe;</l>
<l>Od ella, che l'avvinse, ella lo spezzi,</l>
<l>Chè sciorlo omai, così è intricato e stretto</l>
<l>Nè la man stessa, che l'ordio, potrebbe;</l>
<l>E se pur anco occultamente crebbe</l>
<l>Il suo bel nome ne' miei versi accolto,</l>
<l>Quasi in fertil terreno arbor gentile,</l>
<l>Or segua in ciò suo stile,</l>
<l>Nè prend'a sdegno esser cantato e colto</l>
<l>Da la mia penna umile,</l>
<l>Che forse Apollo in me le grazie sue</l>
<l>Verserà dove scarso Amor mi fue.</l></lg></quote></p>
<p>La qual temenza, ch'egli non per gelosia d'altro avesse che delle nozze della principessa Leonora, tutto che marito giammai non prendesse, ci si conferma da quel sonetto che a lei scrisse dicendo:
<quote rend="block"><lg><l>Vergine illustre, la beltà ch'accende</l></lg>
<lg><l>I giovenetti amanti [...]</l></lg></quote>
il qual conchiuse con quel verso:
<quote rend="block"><l>Oh felice lo sposo, a cui t'adorni!</l></quote></p>
<p>Ma ella incontanente da questo timore il liberò, fermatasi nel suo costante pensiero di non sottoporsi a marito, onde le Muse di Torquato (s'egli è pur vero che lei amasse) poterono per l'inanzi, senza sospetto di gelosia o di lontananza, gli onesti favori di così gran dama e tanto lor favoratrice godere; com'egli mostrò in quel madrigale:
<quote rend="block"><lg><l>Perchè di gemme t'incoroni e d'oro,</l>
<l>Perfida Gelosia,</l>
<l>Turbar già tu non puoi la gioia mia.</l></lg></quote></p>
<p>E quel che siegue; la qual felice tranquillità godè Torquato molt'anni appresso, come descrive in quel sonetto:
<quote rend="block"><lg><l>Perchè in giovenil volto Amor mi mostri</l>
<l>Talor, donna real, rose e ligustri,</l>
<l>Oblio non pone in me de' miei trilustri</l>
<l>Affanni [...]</l></lg></quote></p>
<p>il quale scrisse alla principessa Leonora mentr'ella già cominciava ad esser vinta dal tempo: mostrando che non perchè andasse in lei oggimai languendo il fiore della giovanil vaghezza, perciò menomava in lui alcuna scintilla dell'antiche fiamme, come quelle che erano anzi dalla luce delle virtù che dallo splendore della bellezza di lei state accese.</p>
<p>La seconda Leonora, che altri credettero esser dal Tasso singolarmente amata, fu la contessa San Vitale, figliuola del conte di Sala già moglie di Giulio Tiene, allora conte e ora marchese di Scandiano, la quale in quei tempi dimorava in corte di Ferrara col nome d'una delle più belle e delle più valorose dame d'Italia. Con costei aveva Torquato assai particolari famigliarità, onde coloro che stimarono non potere i pensieri suoi sormontar tanto in su che presumesse, come amante, d'appressargli all'altezza di madama Leonora, e veggendogli pure ad ogni modo essere altissimi, imaginavano ch'egli all'amore di quest'altra anche nobilissima dama dirizzati gli avesse, portando eziandio altre rime di Torquato stesso a confirmazione di questa lor credenza e in spezieltà quel sonetto che incomincia:
<quote rend="block"><lg><l>Donna, qual vital succo, o qual celeste</l>
<l>Dolce rugiada [...]</l></lg></quote>
nel qual andò vagamente sopra il suo cognome di San Vitale così scherzando:
<quote rend="block"><lg><l>Se tu non sei tu SANTA ed immortale,</l>
<l>Non pur VITAL, ma vita, onde Amor vive.</l></lg></quote></p>
<p>E quell'altro in cui con molt'arte e con molto affetto loda le labbra di lei, dicendo:
<quote rend="block"><lg><l>Quel labbro, che le rose han colorito,</l>
<l>Molle si sporge e tumidetto in fuore,</l>
<l>Spinto per arte, mi cred'io, d'Amore</l>
<l>A fare ai baci insidioso invito.</l>
<l>Amanti, alcun non sia cotanto ardito</l></lg>
<lg><l>Ch'osi appressarsi [...]</l></lg></quote>
e particolarmente in quei versi:
<quote rend="block"><lg><l>Io, che altre volte fui ne l'amorose</l>
<l>Insidie colto: or ben lo riconosco.</l></lg></quote></p>
<p>E con maggior chiarezza in quello altresì nel quale descrive la medesima contessa, mentre negli specchi si vagheggiava, e che dall'imagine loro non era così vivamente rappresentata, come da quella d'una sua fanciullina di poco anzi nata, dicendo:
<quote rend="block"><lg><l>Si specchiava Leonora, e 'l dolce riso,</l>
<l>E 'l vago lume, ch'immortal parea,</l>
<l>Vinti, ma stanchi no, gli specchi avea</l>
<l>Co' lieti raggi del sereno viso.</l></lg></quote></p>
<p>La qual somiglianza egli più felicemente per avventura in quell'altro sonetto descrisse, che incomincia:
<quote rend="block"><lg><l>Non potea dotta man ritrarci in carta</l>
<l>De' tuoi lumi e de' crini i raggi e l'oro</l></lg></quote>
e quel che siegue. Nè minor affetto pare che dimostrasse verso la medesima contessa colà in quel sonetto, nel quale descrisse lei che andava in maschera, e che comincia:
<quote rend="block"><lg><l>Bell'angioletta or quale è bella imago</l>
<l>Di coprir degna, il dolce avorio, e terso</l></lg></quote>
e fornisce:
<quote rend="block"><l>E bella è più, qual da voi meno è vinta.</l></quote></p>
<p>Il quale ardente affetto non pareva a coloro possibile che egli verso la contessa finto conservasse, e che non l'amasse.</p>
<p>L'ultima poi delle tre Leonore, che fu secondo alcuni stimata esser dama del Tasso, una fu delle damigelle della principessa Leonora da Este, anch'ella dello stesso nome chiamata; perciochè costoro credettero l'amor di lui non esser dissimile da quello degli altri amanti, che sperano dalle lor donne l'ultimo fin godere dei loro desii; mossi da quello ch'egli medesimo mostrò in quel sonetto:
<quote rend="block"><lg><l>Odi, Filli, che tuona; odi che 'n gelo</l>
<l>Il vapor di lassù converso piove;</l>
<l>Ma che curar dobbiam che faccia Giove?</l>
<l>Godiam noi qui s'egli è turbato in cielo.</l></lg>
<lg><l>Godiam amando e un dolce ardente zelo</l>
<l>Queste gioie notturne in noi rinove:</l>
<l>Tema il volgo i suoi tuoni e porti altrove</l>
<l>Fortuna o caso il suo fulmineo telo.</l></lg>
<lg><l>Ben folle, e a se stesso empio è colui</l>
<l>Che spera, e teme, e in aspettando il male</l>
<l>Gli si fa incontro, e sua miseria affretta.</l></lg>
<lg><l>Pera il mondo, e rovini: a me non cale</l>
<l>Se non di quel che più piace e diletta</l>
<l>Che se terra sarò, terra ancor fui.</l></lg></quote></p>
<p>E conoscendo allo 'ncontro che una cotale speranza non sarebbe potuta cader nella mente di lui, s'egli alcuna delle due già dette avesse ad amare intrapreso, per l'onestà e per la grandezza di ciascheduna d'esse, ne venivano per conseguente conchiudendo che quest'ultima, la qual sola tra tutte l'altre di questo nome rimaneva in quella corte degna d'un tanto amadore, fosse colei che veracemente aveva Torquato amata. La qual loro opinione andavano essi dal testimonio che 'l Tasso medesimo par che ne faccia nelle sue rime raccogliendo e riconfirmando; e in ispezieltà nella vaghissima canzone ch'egli a questa damigella scrisse, volendola persuadere od ammaestrare ne' modi ch'ella doveva tenere per muovere madama Leonora sua signora a pietà di lui (che non si nascondeva esser della principessa parimente innamorato), così dicendo:
<quote rend="block"><lg><l>O con le Grazie eletta e con gli Amori,</l>
<l>Fanciulla avventurosa,</l>
<l>A servir a colei che Dea somiglia,</l>
<l>Poi che 'l mio sguardo in lei mira&lt;r&gt; non osa</l>
<l>I raggi e gli splendori,</l>
<l>E 'l bel seren degli occhi e delle ciglia,</l>
<l>Nè l'alta maraviglia</l>
<l>Che ne discopre il lampeggiar del riso,</l>
<l>Nè quanto ha di celeste il petto e 'l volto;</l>
<l>Io gli occhi a te rivolto</l>
<l>E nel tuo vezzosetto e lieto viso</l>
<l>Dolcemente m'affiso:</l>
<l>Bruna se' tu, ma bella</l>
<l>Qual vergine viola; e del tuo vago</l>
<l>Sembiante io sì m'appago,</l>
<l>Che non disdegno signoria d'ancella.</l></lg></quote></p>
<p>E in tutto il rimanente della canzone, sin alla fine, nella quale dimostra sè esser primieramente di madama Leonora innamorato, ma che per la rigidezza e per l'altezza di lei disperando di potere la sua grazia acquistare, si fosse ad amare la sua damigella rivolto, senza potersi però dell'amor della principessa restare: in modo tale che coloro eziandio ch'ebbero credenza esser il Tasso di questa damigella stato amadore, non possono però negare ch'egli non avesse insiememente la principessa amata, e per conseguenza amendue. Laonde se fosse anche vera l'opinione di quegli altri che credettero lui avere alla contessa di Scandiano altresì portato altrettanta affezione, ne seguirebbe esser certo che egli tutte e tre queste Leonore amate parimente avesse, o almeno che amandone veracemente l'una, d'amar le altre due eziandio s'infingesse. La qual cosa, s'io non fallo, è da lui medesimo confirmata:
<quote rend="block"><lg><l>Tre gran donne vid'io, ch'in esser belle</l>
<l>Mostran disparità, ma somigliante;</l>
<l>Sì che ne gli atti e 'n ogni lor sembiante</l>
<l>Scriver natura par: Noi siam sorelle.</l></lg>
<lg><l>Ben ciascuna io lodai, pur una d'elle</l>
<l>Mi piacque sì, ch'io ne divenni amante,</l>
<l>Ed ancor sia ch'io ne sospiri e cante,</l>
<l>E 'l mio foco e 'l suo nome alzi a le stelle.</l></lg>
<lg><l>Lei sol vagheggio; e se pur l'altre io miro,</l>
<l>Guardo nel vago altrui quel ch'è in lei vago,</l>
<l>E negl'idoli suoi vien ch'io l'adore.</l></lg>
<lg><l>Ma cotanto somiglia al ver l'imago,</l>
<l>Ch'err&lt;o&gt;, e dolc'è l'error; pur ne sospiro</l>
<l>Come d'ingiusta idolatria d'Amore.</l></lg></quote></p>
<p>E per qual cagione egli commettesse quest'amorosa idolatria, che amandone una sola volesse dimostrare d'amarle tutte e tre, lo dichiarò in quell'altro sonetto, nato ad uno stesso parto con questo, e cioè:
<quote rend="block"><lg><l>Vuol ch'io l'ami costei, ma un duro freno</l>
<l>M'impone ancor d'aspro silenzio;</l></lg></quote>
dove conchiude ch'avrebbe egli osservato il silenzio impostogli dalla sua donna, tacendo di esser di lei innamorato, ma che celar le fiamme che l'accendevano per sì fatto modo che non ne tralucesse al di fuori negli atti alcuna favilla da cui potesse scovrirsi lui essere amante, questo era a lui impossibil cosa ad operare; onde seco determinò poscia di nascondere con nuova cautela di cui egli ardesse, col mostrarsi di più d'una dama di questo medesimo nome in uno stesso tempo invaghito. Il che succedette così per punto, com'egli aveva divisato, che fin ad oggi (come da principio diciavamo) non se n'&lt;è&gt; potuto risapere l'intiera certezza. Ma qualunque fosse la dama da lui con tanto segreto amata, egli è nondimeno certo che fra questi tempi, e per alcuni altri anni seguenti, furono gli amori suoi assai felici, e cagione di rallegrargli lo 'ngegno e di raddolcirgli lo stile, che per natura avea malinconoso e aspro, come confessò in quel madrigale:
<quote rend="block"><lg><l>La mia tenera Iole</l>
<l>Duri chiama i miei carmi;</l>
<l>Ma che? Son duri, e pur son belli i marmi.</l></lg></quote></p>
<p>E nel rimanente; e in quell'altro eziandio
<quote rend="block"><lg><l>Ardiccio, se ben miri,</l>
<l>Molle e dura è costei;</l>
<l>Così son duri e molli i versi miei.</l>
<l>Molle è in lei quel di fuori,</l>
<l>Dentro ha marmi e diaspri;</l>
<l>Sol nella scorza i versi miei son aspri.</l>
<l>Ma senti come spiri</l>
<l>Da' loro interni amori</l>
<l>Spirto gentil ch'intenerisce i cori?</l></lg></quote></p></div2>
<div2 type="capitolo"><head>10</head>
<p>E in questi medesimi anni che furono i più tranquilli e i più lieti della sua vita, egli compiè la sua <title>Gerusalemme liberata</title>, la quale io non saprei se dovessi più tosto dire che fosse da lui publicata al mondo, o pure essere a lui dal mondo stata imbolata. Conciosiacosachè con tanto desiderio fosse da tutta l'Italia, e da gran parte de' paesi d'oltre monti attesa, e con tanta istanza da ciascheduna condizion di persone richiesta, che non ebbe Torquato spazio non che di soprastare alcun giusto tempo a rivedere e ammendare il tutto, o di frastornare e d'abbellir le sue parti (come nella composizione d'un tanto poema stato sarebbe mestiere), ma nè meno di fornirlo intieramente, nè di farlo dopo i primi lineamenti trascrivere; anzi, com'egli ne andava alla giornata componendo i canti, così gli erano, parte da' preghi degli amici e parte dai comandamenti de' padroni, tolti, e poscia trapassando per diverse mani pervenivano a quelle degli stampadori, da' quali erano incontanente impressi e mandati fuora. Quindi fu che da principio ne comparvero solamente i primi quattro canti, e poscia altri due; e così di mano in mano fin che uscirono tutti e venti; e la primiera volta assai pieni d'errori e scemi di versi e di stanze intiere, publicati da Angelo Ingegnieri, che si scusò d'averli così imperfetti mandati alle stampe, perchè tali gli erano nelle mani capitati. I quali nondimeno furono non pure per l'Italia tutta in brevissimo spazio di tempo sparsi e letti e commendati con grido e maraviglia universale, ma per le strane e lontanissime regioni dell'Europa e dell'altre due parti del mondo ancora, nelle cui molte e varie lingue, non pure nella latina, ma nella francesca, nella spagnuola e nelle altre più barbare eziandio, fin nell'arabica e nella turchesca, sono stati, con somma gloria di lui, molte volte trasportati e ristampati. Laonde ha (s'io non fallo) nella presente età maggior pregio da questo solo poema la nostra favella acquistato, che da quantunque altri fin dal suo principio in quella stati sono composti; avendo noi per suo mezzo ricevuto nel Tasso, per l'opinione dell'universo tutto, l'Omero e 'l Virgilio del nostro idioma, ch'è quella sola perfezione che si poteva in esso desiderare. Senza che in questo paragone ardirei io non solamente d'agguagliare la <title>Gerusalemme</title> all'<title>Iliade</title> e all'<title>Eneida</title>, ma di preporgliela altresì, se Paolo Benio, uomo per profondità di dottrina, e per varietà di belle lettere a' nostri dì singolare, non avesse ciò, nella comparazione ch'egli ha scritto fra costor tutti e tre, così manifestamente dimostrato il vantaggio che porta il poema del Tasso agli altri due, che a me non fa mestiere di porlo ora di nuovo in questione.</p>
<p>Ma il piacere che di questa sua nascente gloria e della felicità degli amori suoi Torquato sentiva, gli fu primieramente turbato dalla morte di suo padre, che seguì nell'anno trentunesimo de' suoi, mentre Bernardo dimorando tuttavia ne' servigi del duca Guglielmo, ed essendo suo segretario, stava in Ostia su il Po governator di quella città. Quivi egli infermò, e quivi accorse Torquato; il servì sollecitamente nell'infermità, il pianse amaramente nella morte, e l'accompagnò con lugubre pompa alla sepoltura, com'egli scrisse nella canzone:
<quote rend="block"><l>O del grand'Apennino;</l></quote>
e spezialmente in quei versi:
<quote rend="block"><lg><l>Padre, o buon padre, che dal ciel rimiri,</l>
<l>Egro e morto ti piansi, e ben tu 'l sai,</l>
<l>E gemendo scaldai</l>
<l>La tomba e 'l letto; or che negli alti giri</l>
<l>Tu godi, a te si deve onor, non lutto,</l>
<l>A me versato il mio dolor sia tutto.</l></lg></quote></p>
<p>Ma della morte di Bernardo non prima ebbe il duca Guglielmo novella, che come colui che sommamente amato l'aveva in vita, volle eziandio onorarlo dopo la morte; onde fece incontanente il suo corpo condurre in Mantova nella chiesa di Santo Egidio, e riporlo in un'arca di marmo rilevata da terra con queste sole parole: OSSA BERNARDI TASSI.</p>
<p>Fece anche il duca nella sua guardarobba conservare due portiere di Bernardo con l'armi de' Tassi e de' Rossi, le quali tuttavia con grandissima diligenza vi si custodiscono insin a oggidì, e fra le più rare e pregiate cose di quei serenissimi principi si mostrano a' forastieri. Ma non ebbe pari fortuna la tomba di lui, conciosiacosachè, essendo publicato ordine del pontefice che tutte le sepolture che stavano alte sopra la terra, per riverenza degli altari, si disfacessero, fra le altre molte che ne rimasero rovinate questa di Bernardo fu l'una, e le sue ossa furono in luogo sacro nella medesima chiesa sepellite. Di che Torquato si dolse co 'l cardinale Albano in quel sonetto:
<quote rend="block"><lg><l>Alban, l'ossa paterne anco non serra</l>
<l>Tomba di peregrini e bianchi marmi,</l>
<l>Di prosa adorna o di leggiadri carmi;</l>
<l>Ma in alto sen l'involve oscura terra</l></lg></quote>
e nel rimanente, dov'egli mostrò quanto desiderasse di poter le ceneri paterne con magnifica tomba onorare Conciofossecosachè egli avesse amato e riverito sommamente suo padre, così per sodisfar il debito di natura a colui che generato l'aveva, come per la fede, per la prudenza e per la dottrina di lui, e per la buona cura eziandio ch'egli ebbe in lasciargli creditarie queste sue virtù, poichè gli altri beni di fortuna, che dovevano essere suo retaggio, la ribellione del principe di Salerno (della quale egli fu falsamente imputato), gli aveva già tolti buon tempo prima.</p>
<p>Seguirono poscia, dietro al dolore che Torquato sentì per la morte di suo padre, gl'impacci che gli dierono le molte e varie opposizioni che furono contro la sua <title>Gerusalemme</title> fatte e publicate; le quali avvenga che fra breve spazio di tempo ritornassero tutte a sua maggior loda, essendo quasi per sottilissima essaminazione e in istrettissimo giudicio ricercata e conosciuta, e per universal sentenza approvata l'altezza del suo intelletto, la profondità della scienza e la maggioranza del suo poema a paragone degli altri, non è egli però che non gli fossero di non piccola noia sostener cagione, e d'accrescergli la sua grave malinconia, alla quale egli era per natural disposizione e per continue indisposizioni grandemente soggetto. Sursero queste opposizioni per cagione di un dialogo di Camillo Pellegrino gentiluomo capuano, e non meno per bellezza d'ingegno che per varietà di dottrina riguardevole, il quale essendosi per avventura ritrovato sovent&lt;e&gt; ad udire e a favellare altresì in materia della comparazione che, in que' prim'anni del comparire della <title>Gerusalemme</title>, si faceva tra Torquato Tasso e Lodovico Ariosto in tutte le città d'Italia dove fosse conoscimento di poesia o di belle lettere, e avendo egli o da' ragionamenti altrui, com'esso narra, o pure dal suo proprio ingegno raccolto molte cose che intorno a ciò stimava degne d'esser vedute e considerate, le spiegò a modo di dialogo, e sotto nome del <title>Carrafa</title>, le palesò con le stampe.</p>
<p>E perciochè in esse assai chiaramente si recava la vittoria al canto del Tasso, i signori Academici della Crusca, o per mostrar la grandezza de' nobilissimi ingegni loro con l'appigliarsi alla difesa della più debole parte, o pure perchè a loro era paruto che Torquato nell'orazione scritta da lui nel dialogo del <title>Piacer onesto</title> in persona di suo padre, e dirizzata al principe di Salerno in risposta dell'altra recitatagli dal Martelli, avesse con poco pregio favellato de' Fiorentini, presero a favor dell'Ariosto a chiosare il dialogo del Pellegrini, e in quelle chiose a biasimare molti luoghi della <title>Gerusalemme</title>, come presso al medesimo tempo Bastian de' Rossi loro academico fatto aveva, scrivendo contro il detto dialogo del <title>Piacer onesto</title>. Rispose Torquato all'uno e agli altri, come si vede nella sua <title>Apologia</title>, a cui replicò l'Infarinato academico della Crusca, e all'Infarinato di nuovo a favor del Tasso risposero Malatesta Porta academico ardente e Giulio Guastavini, l'uno separatamente dall'altro, come allo 'ncontro a pro dell'Ariosto furono i pareri di Francesco Patrici e d'Orazio Ariosto insiememente veduti fuori. Quindi quasi in uno stesso tempo, e da vari luoghi, nacquero tanti e sì vaghi e così dotti componimenti d'uomini letterati, e del Tasso medesimo, e in ispezieltà i suoi cinque libri del <title>Poema eroico</title>, e le lettere che gli vanno dietro, che ben si dee riputare avventurosa e felice questa contesa; che ne ha non pure con sì chiaro splendore fatto rilucere la gloria del Tasso, ma con altrettale chiarezza eziandio ha illustrata questa nostra età per tanti e sì vivaci lumi di scienzie e d'ingegni, chenti e quali son quelli che nell'oscuro campo (che tale da principio apparve) della loro tenzone hanno in molte parti subitamente s&lt;c&gt;intillato.</p></div2>
<div2 type="capitolo"><head>11</head>
<p>Ma quanto la virtù e la verità spiegavano più gloriosamente le insegne loro a vittoria del Tasso, altrettanto la fortuna e la perfidia celatamente aguzzavan nuove e frodolenti armi per assalirlo: e in vero strano e malvagio fu il modo onde sollocitarono a muovergli contra il primiero assalto, che fu nell'anno trentatreesimo della sua vita, e 1576 della nostra universale salute.</p>
<p>Si era Torq&lt;uato&gt;, mentr'egli in corte di Alfonso dimorava, in istrettissimo nodo d'amicizia congiunto con un gentiluomo ferrarese che nel palagio ducale continuamente usava, e che per chiarezza di sangue e per nobiltà di costumi a lui pareva riguardevole quanto alcun altro, col quale aveva tutte le sue cose e anche insin a' pensieri fatto comuni, e da cui non del tutto guardava ogni segreto de' suoi amori. Costui, o per malvagità di natura, o per discorrimento di lingua, o che che se ne fosse la cagione, ridisse un giorno alcuna particolarità degli amorosi secreti di Torquato; ond'egli risaputolo e venutone con esso lui a parole, non apportando colui in sua difesa nè ragione, nè scusa che valesse, nè mostrando pentimento, nè ammenda della commessa fellonia, commosso Torquato da giusto sdegno, gliene diede perciò nella stessa sala del duca con una mano una gran percossa sul viso. L'ingiuriato, non osando in corte di por mano all'armi, cheto si dipartì, ma incontanente mandò a sfidar Torquato che uscisse fuor della porta di San Lionardo a mantenergli l'offesa che fatto gli aveva: accettò Torquato l'invito, e amendue andarono nel luogo determinato, e tratte fuora le spade cominciarono a tirarsi l'un contra l'altro fierissimi colpi. E mentre la zuffa, pericolosa per amendue, in questi termini stava, vi accorsero tre altri fratelli del perfido amico, che intesa l'ingiuria ch'egli aveva ricevuto, e da cui e come e dove s'erano sfidati, vennero tutti e tre armati a favoreggiarlo. I quali veduti da Torquato venire, e crescendo in lui per lo manifesto pericolo l'ardire (il che è proprio del valore), strinse per sì fatto modo il nemico che gravemente 'l ferì: la qual cosa fu cagione che con tanto maggior impito tutti gli altri fratelli gli fossero attorno per ucciderlo; ma egli così valorosamente si difendette da tutti e quattro, che non pure non fu da loro nè morto, nè ferito, nè fatto ritrarre nè meno un passo adietro, ma anzi egli ne percosse un altro e piagollo; quando sopravenuta molta gente al romore gli dipartirono. Di questo coraggioso fatto di Torquato rimasero non meno appagati che stupefatti i Ferraresi, appo i quali era egli in opinione di gentiluomo sì, ma anzi usato negli studi e fra libri che fra le armi e ne' combattimenti; onde di ciò si diceva per Ferrara quasi in proverbio:
<quote rend="block"><l>con la penna e con la spada</l>
<l>Nessun val quanto Torquato.</l></quote></p>
<p>Ma egli della malvagità del falso amico così si dolse in quel sonetto:
<quote rend="block"><lg><l>Più non potea stral di fortuna o dente</l>
<l>Velenoso d'invidia omai noiarmi,</l>
<l>Che sprezzar cominciava i morsi o l'armi,</l>
<l>Assicurata alfin, l'alma innocente.</l></lg>
<lg><l>Quando tu, del mio core e de la mente</l>
<l>Custode, a cui solea spesso ritrarmi,</l>
<l>Quasi a un mio scampo, in me trovo che t'armi,</l>
<l>Lasso, e ciò vede il cielo e lo consente?</l></lg>
<lg><l>Santa fede, amor santo, or sì schernite</l>
<l>Son le tue leggi? omai lo scudo io gitto,</l>
<l>Vinca e vantisi pur d'egregia impresa.</l></lg>
<lg><l>Perfido, io t'amo ancor, benchè trafitto,</l>
<l>E piango il feritor, non le ferite,</l>
<l>Che l'error tuo più che 'l mio mal mi pesa.</l></lg></quote></p>
<p>I quattro fratelli intanto, per non essere d'ordine del duca fatti prigioni, fuggiron via fuor di Ferrara; o perchè temessero lo sdegno d'Alfonso, per aver eglino sfidato un suo così gradito gentiluomo e poscia violate le leggi del duello, o perchè non sentendosi aver sodisfatto all'onor loro, volessero prender tempo a farlo nell'avvenire: onde rimasero per comandamento della giustizia sbanditi, e furono i loro beni al fisco recati. Ma Torquato, non sentendosi aver in alcuna cosa fallito, nè di dovere in alcun'altra a color sodisfare, si ridusse nelle sue stanze, dove fu per voler del suo padrone fatto arrestare, non già per modo di castigamento, ma per custodirlo (com'egli diceva) dagli agguati che coloro avrebbero potuto ten&lt;d&gt;ergli contro, se attorno ito fosse per la città, dov'essi erano nobili e potenti uomini. Ma egli prese questo suo ritegno in sentimento assai lontano dall'intenzione d'Alfonso, perciochè veggendosi ristretto e quasi prigione, e perciò parendogli che 'l duca fosse contra lui sdegnato molto più fortemente di quel che per conto di cotal zuffa dovea, cominciò seco medesimo a ripensare, non forse la cagione della stessa briga, già risaputa dal duca, l'avesse contra lui commosso a sì grande sdegno.</p>
<p>Conciosiacosachè essendo il segreto, scoperto dal fellon amico, appartenente agli amori suoi, e quest&lt;o&gt; essendo (come detto abbiamo) verso dama della stessa corte ducale, a lui si facesse assai verisimile il sospettare che Alfonso (s'egli avesse voluto più alla malvagità de' nemici che alla purità della sua intenzione dar luogo) avrebbe potuto fieramente turbarsene, e per avventura aspramente punirnelo eziandio. E quantunque da questo sospetto poteva sofficientemente la sua coscienza e la sua fede rassicurarlo, e molto più il maturo giudizio e la magnanimità di quel grandissimo principe, appo cui non potevano gli amori del Tasso esser tolti in iscambio, nè per altro che per un semplice compiacimento di sincerissima volontà (il che prender a mala parte non si dovea, per quell'ampia e general licenza conceduta di spezial privilegio agli uomini consumati nelle scienze, i quali ne' loro affetti desiderano solamente la bellezza dell'anima come filosofi, e nelle speranze si pascono delle cose astratte come specolativi, ancorchè alle volte scrivano come poeti), nondimeno si fisse questo pensiero con sì forti radici nella mente del Tasso, la quale, poco è, diciavamo esser già, per la perdita delle facoltà, per la morte del padre, per le opposizioni fatte al suo poema e per la natural malinconia, divenuta gravemente inferma, che non fu poscia giammai possibile a diradicarmela; e fello per tutto 'l rimanente della sua vita vivere in continova noia e paura, e fare molte di quelle cose onde fu poi tenuto per mentecatto. E che lo sdegno ch'egli si persuadeva aver il duca verso lui, credesse altronde non esser nato che per cagione de' suoi amori, e che 'nsieme questi fossero così puri che se dal duca fosse stata risaputa la loro sincerità egli avrebbe perdonato alla sua candida fede l'ombra d'ogni altro difetto, così vagamente spiegò in quel sonetto:
<quote rend="block"><lg><l>Già il Can micidiale, e la Nemea</l>
<l>Belva;</l></lg></quote>
il quale con questi versi conchiuse, rivolto a favellare ad Astrea:
<quote rend="block"><lg><l>Vergine bella, il mio Signor in terra</l>
<l>Ha bilancie a le tue ben somiglianti;</l>
<l>Tu gliele desti, e non le torse affetto.</l></lg>
<lg><l>Ma se vedesse ciò che 'l mio cor serra,</l>
<l>Diria: chi non perdona a' fidi amanti</l>
<l>In cui per fè s'adempie ogni difetto?</l></lg></quote></p>
<p>E 'l primo segnale ch'egli desse di non sana mente fu da alcuni stimato di partirsi dall'amorevole prigione, o com'essi dicevano, dalla paterna custodia dove il duca accortamente per gli rispetti che tocchi abbiamo lo riteneva, dalla quale egli fuggì nel principio dell'autunno del seguente anno, prendendo, sotto abito e nome non conosciuto, il camino verso la corte del duca di Savoia in Turino, com'egli medesimo narra nel suo dialogo del <title>Padre di famiglia</title>, così dicendo: «Era nella stagion che 'l vendemmiatore suol premere dall'uve mature il vino, e che gli arbori si veggono in alcun luogo spogliati de' frutti, quand'io che in abito di sconosciuto peregrino» e quel che siegue; e poco stante soggiunge: «Il nome e 'l cognome mio vi taccio, ch'è sì oscuro, che perch'io pure lo vi dicessi, nè più nè meno sapreste delle mie condizioni. Fuggo sdegno di principe e di fortuna, e mi riparo negli stati di Savoia». Così scriss'egli, e arrivato in Turino continovò a starsene quivi il più che poteva nascosto, facendosi Omero Fuggiguerra chiamare. Ma per molto che di ciò fare si studiasse, non potette però gran pezza rimanervi occulto, perciochè primieramente le sue stesse rime, l'altezza del cui stilo non poteva ad altri che a lui solo attribuirsi, cominciarono a palesarlo, e quindi alcuni a raffigurarlo; e alla fine Filippo da Este (che in Ferrara aveva seco di continuo conversato) manifestamente 'l riconobbe, e disselo al duca, dal quale fu incontanente con grandissima allegrezza fatto ricercare e a sè venire; e poscia rassicuratolo e nel suo palagio ricevutolo, fu con manifeste dimostrazioni d'amore e di pregio sommamente da lui per molti mesi careggiato e onorato e da tutta la corte e dalla città parimente e da' circonvicini luoghi eziandio frequentemente visitato e quasi uomo divino riverito. Ma la malinconia e 'l sospetto già divenuti della sua mente troppo fieri tiranni agitandolo continovamente con nuove paure per gli rispetti che tra principi sovente sono, e in ispezieltà di essere ne' cibi avvelenato, nol lasciarono lungamente godere i favori di quel generoso signore, anzi lo spinsero a fare dalla sua corte improvisa partenza e a rivolgere i passi alla volta di Roma, dove, come in patria comune, pensava di potersi con minor pericolo dimorare.</p>
<p>Postosi adunque in via ebbe a far lungo e malagevolissimo viaggio, perciochè essendo più che mai tormentato dalla sua infermità e caminando solo e disagiato e sconosciuto, gli convenne molte fiate sofferire gravissimi incommodi e dispiaceri altresì; pure alla fine pervenuto in Roma si ridusse in casa del cardinal Albano e nelle stanze di Maurizio Cataneo, dove aveva già felicemente menata la sua fanciullezza, e fu dal magnanimo signore e dall'antico amico con paterno affetto ricevuto e abbracciato, e stievvi in gran parte tranquillamente. Perciochè risaputasi la sua venuta, non altrimente che noi veggiamo intervenire quando alcuna stella cometa improvisamente nell'aria apparisce, che tutte le genti a quella si rivolgono e colà concorrono ove la possono rimirare, così tutta la corte, e non meno i cardinali e prelati e dotti e scienziati uomini, che eziandio le genti comunali e la plebe facevano a gara, quegli ad onorarlo e a visitarlo, e questi a conoscerlo e a mostrarsene lieti; in modo che su quel principio le strade per le quali egli caminava si riempievano dalla moltitudine delle genti che d'ogni parte s'affrettavano per vederlo; e Roma, avvezza a maravigliosi spettacoli, e a non muoversi punto nell'intrate de' grandissimi principi, tutta si commosse nella venuta di Torquato Tasso: tanto può la virtù, quand'ella è singolare, negli animi di coloro eziandio che intieramente non la conoscono!</p>
<p>Viveva quivi, assai men travagliato da' suoi pensieri, che non faceva altrove, Torquato, a cui tra questo mentre sopravenne natural vaghezza di riveder la patria ov'era nato, e Cornelia sua sorella, che (come da principio abbiam detto) era stata maritata a Marzio Sirsale cavalier surrentino; ma la sua malinconia, già divenutagli inseparabil compagna, nol lasciò far senza lei questo picciolo viaggio: anzi al continuo sospetto del veleno gli aggiunse nuovo timore de' maestrati napoletani, da' quali era egli, nella partita che fece da Napoli seguendo con suo padre il principe di Salerno, stato, come narrammo, riputato ribello. Onde fattosi reo nella sua mente della colpa non sua, nè scusando la sua tenerissima età che non trapassava il nono anno nel tempo di quella fuga, nè fidandosi nell'innocenza di tutta la rimanente sua vita, deliberò di far questo viaggio improviso e occulto non meno alle persone ond'egli partiva che a quelle alle quali andava, e anche alla stessa sorella. Per la qual cosa andatosene pervia di diporto nel fine della primavera a Frascati, quindi una sera tutto a piè e solo si partì indirizzandosi per non conosciuta via alle montagne di Velletri, dove poco stante lo sopragiunse la notte, la qual egli fuggì sotto le capanne d'alcuni pastori che gli dierono cortese, ma povera cena e disagiato albergo. Quivi, tra per lo disagio e per l'indisposizione, non prendendo molto sonno e crescendogli i malanconosi sospetti, pensò di travestirsi per più celatamente andare in abito di pastore; onde nel mattino su l'alba, richiesto a' suoi osti un loro vestimento, e avutolo in cambio del suo, che lasciò loro, molto migliore; e forse sovvenendogli di Apollo qualora nello stesso abito guidava gli armenti d'Ameto, se ne rivestì e si pose la via tra' piedi. Ma come colui che d'andar a piede non era avvezzo, nè ad avvezzarsi avea salute o vigore, a pena potette a Gaeta doppo quattro giorni e tutto stanco e tutto pesto arrivare; dove ritrovata per buona ventura una barca di Surrento, che a quella volta facea vela, in essa insieme con altri passaggieri montò, e felicemente navigando per tutta notte, la seguente mattina, senza toccar Napoli (com'egli per la temenza che aveva de' ministri reali desiderava) all'uscire del sole vi giunse e smontov&lt;v&gt;i.</p>
<p>Entrato poscia nella città e nella casa di sua sorella, ritrovò lei con le sue fanti tutta sola, perciochè era già rimasta vedova del suo primo marito, e due figliuoli, ch'ella n'avea senza più, erano a quell'ora fuori di casa; ond'egli fattosele innanzi e infingendosi d'esser un messo, le porse alcune lettere, dicendole esser del fratello di lei, le quali contenevano Torquato ritrovarsi in gravissimo pericolo di vita s'ella per lo fraternale amore tostamente nol soccorreva, con procacciargli alcune lettere di favore che gli facevano mestiere, rimettendosi nel di più al portatore di quelle. Rimase ella tutta sbigottita e dolente per questo fiero avviso, e volendo dal messo intender più distintamente il caso, accresceva Torquato il favoleggiato pericolo di se medesimo raccontandole una assai verisimile novella, e accompagnandola con compassionevoli parole; per la qual cosa condusse l'afflitta sore&lt;l&gt;la a tale, che per soverchio di dolore, occupandosele il cuore, tutta svenne. Ond'egli, parte assicurato dal grand'amore della sorella, e parte doglioso di vederla per cagion di lui quell'angoscia patire, cominciò primieramente a consolarla, e indi a discovrirsele pian piano, per non porl&lt;a&gt; in nuovo pericolo di perdere per troppo allegrezza la vita se di subito le &lt;si&gt; fosse manifestato; come a lei medesima disse poi scusandosi della noia che data le aveva, perchè egli, consapevole dello smisurato piacer ch'ella avrebbe sentito nel rivederlo, temette che se stata non fosse da quel sospetto del finto pericolo rattemperata, avrebbe potuto di leggieri correre a rischio d'improvvisamente morirne, come nelle grandi e non pensate allegrezze suole sovente avvenire. Ma ella con la riconoscenza di lui intieramente d'ogni passata noia si ristorò, come colei che teneramente amava quest'unico suo fratello e di alquanti anni di sè minore; conciosiacosachè sì come la riverenza spezialmente ne rivolge verso coloro che ci sono superiori d'età, così allo 'ncontro l'amore più propriamente ne inchin&lt;a&gt; verso quelli che dal nostro sangue da poi noi sono discesi, forse per industria della natura, che farne voglia con simil arte la conservazion della nostra spezie maggiormente desiderare e procacciare.</p>
<p>Essendo adunque Cornelia tutta racconsolata, e udita dal fratello più compiutamente la primiera cagione dell'occulto suo venire, determinando ella, per maggior sodisfacimento di lui, di tenerlo celato, si fece incontanente i figliuoli e alcun altro più stretto parente chiamare, a' quali scoverto il segreto e imposto silenzio delle cose che tacer si doveano, fece per gli altri publicare, esser da Bergomo un suo cugino in Napoli per suoi affari, e in Surrento per visitarla venuto. Ed egli di questa cautela sodisfatto con lei si rimase, dove per lo rimanente di quella state lietamente dimorò godendo gli agi della propria casa (che 'nfino allora assaggiati non aveva, se non si è in età che ricordar non se ne poteva) e la bellezza e la varietà di que' piacevolissimi luoghi, i quali come che in ogni tempo porgano giocondissima stanza e spezialmente alle Muse, nondimeno in quella stagione, che altrove gli estremi caldi si rendono intollerabili, sono più che mai solazzevoli e felici sopra ogni credenza. Perciochè la verdura delle frondi, l'ombra degli alberi, il continuo ventilar dell'aure, la freschezza delle chiare acque che scaturiscono non meno nelle pendenti valli che ne' rilevati colli, la fertilità delle spaziose campagne, il sereno dell'aria, la tranquillità del mare, dove i pesci e gli uccelli e i saporosi frutti par che di moltitudine e diversità a gara &lt;contendan&gt; fra di loro, certamente a vedergli e considerargli così insieme uniti altro all'occhio e allo 'ntelletto non offrono che un grande e maraviglioso giardino designato con sommo studio dalla natura e coltivato con ispezial diligenza dall'arte stessa. A prendere in questi dilettevoli luoghi vari solazzi furono al Tasso continovi compagni i suoi nepoti, de' quali l'un Antonino e l'altro Alessandro erano e ancora sono chiamati; che amendue fin da quella loro tenera giovanezza davano evidentissimi segnali della virtù e dell'avvenenza che ora così cari e riguardevoli gli rende appo ciascuno. Ma spezialmente il primo di loro, Antonino, gli si rese molto più famigliare, o fosse per la maggior età ch'egli avea più atta a confarsi con la gravità de' costumi di lui e sopportare la sua malinconia, o per la maggior somiglianza dell'aspetto che le più volte suol essere della convenienza degli animi argomento, o pure per l'innata inchinazione agli studi della poesia e per la prontezza al versificare: la qual famigliarità fu cagione ch'egli potesse molte delle sopradette particolarità, e altr&lt;e&gt; eziandio che al loro luogo narraremo, come testimonio di veduta sapere, e ora a me raccontarle.</p></div2>
<div2 type="capitolo"><head>12</head>
<p>Intanto di là verso a tre mesi della dimora di Torquato in Surrento gli vennero lettere di madonna Leonora da Este che, come abbiam detto, era sua particolar signora e favoratrice (e perciò consapevole di tutti i suoi andamenti) per le quali gli persuadeva che dovesse ritornarsene a Ferrara; ma egli stiè saldo a questo primo assalto, e determinando di non partire, rispose scusandosi con la sua infermità, e fece alla principessa da Cornelia sua sorella scrivere, pregandola ad avere al mal di lui e alla solitudine di lei compassione, a cui nè marito, nè altro fratello era rimaso, e che le concedesse, dopo tanti anni che veduto non l'avea, di poterlo almeno in quella infermità servire, acciochè dapoi ch'egli guarito ne fosse con maggior sodisfazion di sè, e maggior servigio di Sua Altezza, avesse potuto ristituirglielo. Scrisse anche Torquato al duca e alla duchessa di Ferrara, e a madonna Lucrezia duchessa d'Urbino; ma a queste sue non ritornò risposta alcuna, se non di madama Leonora, com'egli se ne dolse dapoi col duca d'Urbino per un'altra sua, che quindi a poco rapporteremo, nella qual, ancorchè egli facendo menzione di queste lettere della principessa Leonora sembri in qualche parte diverso da quel che noi qui diciamo, non perciò se ne dee chi legge maravigliare, perciochè Torquato, tutto che uno di que' pochi si fosse in cui non fu ritrovata giammai menzogna, sapeva nondimeno non doversi sempre e a tutti manifestar ogni verità. Ma certissima cosa è che madonna Leonora con più stretto comandamento di nuovo gli scrisse che ad ogni modo se ne dovesse in corte del fratello quanto prima ritornare; per la qual cosa Torquato, quasi costretto dalla suprema autorità che con lui aveva quella principessa, deliberò d'ubbidirla, e incontanente si pose in viaggio, dicendo alla sorella ch'egli andava a mettersi in volontaria prigione. Dirizzò egli il suo camino pervia di Roma, dove si fermò alquanti giorni in casa di &lt;Giulio&gt; Masetto agente del duca Alfonso, ove gravemente infermò di terzana, e donde non ancora ben risanato, per volere e in compagnia del cavalier Gualengo, ambasciadore parimente del duca, che fornita l'ambasciaria era in punto per ritornarsi, si ripose in via.</p>
<p>Giunto finalmente in Ferrara, fuvvi da tutte quelle Altezze e dalla corte e da' cittadini con grandissima allegrezza ricevuto, benchè per diversi rispetti: dalla città, perchè l'ammirava, da' cortiggiani, perchè l'amavano, dalle principesse e dalla duchessa, perchè prendevano della sua dotta ed esemplare conversazione singolar diletto e ottimi ammaestramenti, e dal duca, perchè gli pareva col ritorno di lui aver ricoverata la più preziosa gioia del suo tesoro; che suo tesoro stimava quel magnanimo principe i suoi virtuosissimi cortiggiani.</p>
<p>Ma picciol tempo giovò a Torquato la festa con la quale egli fu ricevuto, perciochè nuove cagioni, e forse dependenti dalle prime e accresciute dall'usata invidia corteggiana, gli rinovarono le antiche infermità e malinconie, e gli aprirono ampia porta a nuove disavventure, delle quali, perchè difficile e incertissima cosa sarebbe penetrar nella più intrinseca radice, stimo che più agevole e più sicuro sarà ch'io rapporti quel ch'egli medesimo sopra ciò diffusamente scrisse al duca d'Urbino, in una sua lunghissima lettera, che va stampata nell'ultimo volume delle altre sue, ove così dice: «Dopo la mia fuga di Ferrara, la quale fu altrettanto onesta quanto necessaria, trascorrendo di luogo in luogo [...], giunsi finalmente a Surrento in casa di mia sorella, ove, come in sicura stanza, mi fermai alcuni mesi; e di là cominciai a trattar per lettere co 'l serenissimo sig&lt;nor&gt; duca di Ferrara, e con le serenissime sorelle, procurando d'esser restituito nella grazia del signor duca, con la quale io credeva, ed era ragionevole che 'l credessi, non solo di ricuperar ogni mio primo commodo e ornamento di mondana fortuna, ma di avanzarmi ancor molto, se non nell'utile, almeno nella riputazione. Ma, qual se ne fosse la cagione, dal signor duca e dalla signora duchessa vostra moglie io non impetrai mai risposta. Da madama Leonora l'ebbi tale, che compresi che non poteva favorirmi; dagli altri tutti mi era risposto in maniera che senza speranza di qu&lt;ie&gt;te m'accrescevano la desperazione. Sì ch'io giudicai consiglio, non solo necessario, ma generoso, il tornar colà ond'era partito, e la mia vita nelle mani del duca liberamente rimettere. E dapoi vari impedimenti, caduto in pericolosa infermità, mi condussi a Roma, e mi riparai in casa del Masetto, agente di Sua Altezza Serenissima, e perchè io conosceva il duca per naturale inclinazione dispostissimo alla magnanimità, e pieno d'una certa ambiziosa alterezza, la quale egli trae dalla nobiltà del sangue e dalla conoscenza ch'egli ha del suo valore, del quale in molte cose non si dà punto ad intendere il falso, giudicai di far accortamente, se in quel modo seco procedessi che co' grandi e co' magnanimi si suol procedere. Perciochè con l'esempio di Tetide, non rammemorando la servitù mia ed i meriti miei (de' quali poteva pur dir alcuna cosa senza menzogna), ma numerando e accrescendo i favori da lui ricevuti, procurava di renderlomi favorevole, così ragionando con altri come scrivendo a lui medesimo. Oltra che non solo tutti i miei ragionamenti erano ripieni delle sue lodi, ma di quelle in particolare che ne' paragoni l'altrui depressione e 'l mio proprio biasimo rinchiudevano. Perciochè sapendo io che nell'animo suo s'erano impressi altamente due altri concetti di me, l'uno di malizia, l'altro di follia, quello non rifiutava, ma con una tacita dissimulazione sopportava i morsi dell'altrui maldicenza, e questa liberamente confessava: nè tanto il faceva per viltà d'animo, quanto per soverchio desiderio di renderlomi grazioso. Oltre che io stimava che l'esser terzo fra Bruto e Solone non fosse cosa d'esempio vergognoso, sperando massimamente con questa confessione di pazzia aprirmi così larga strada alla benevolenza del duca, che non mi mancarebbe co 'l tempo occasione di sgannar Sua Altezza e gli altri, se alcun altro vi fosse stato che avesse portato di me così falsa e immeritevole opinione. Questo desiderio dunque di compiacerlo, accompagnato dalla speranza della sua grazia, tant'oltre mi trasportò, ch'io ad ogni cenno fattomi dal signor cavalier Gualengo suo ambasciadore per significarmi la sua volontà, così prontamente mi moveva come altre fiate mi sarei mosso a' suoi espressi comandamenti. E certo quella buona relazione ch'io possa dar in questo caso della fede e della sincerità di quel valoroso gentiluomo, quella medesima, credo ch'ei possa dar della mia risoluta e intrepida obedienza; alla quale non ha per avventura alcuna istoria de' Gentili che paragonare, e solo credo che si possa assomigliare (in quel modo però che le cose profane possano venir in comparazione con le sacre) all'ubidienza d'Abramo [...]. Acceso dunque di carità di signore, più che mai fosse alcuno d'amor di donna, e divenuto, non me n'accorgendo, quasi idolatro, continuai in Roma e in Ferrara (ove mi condusse il signor Gualengo, salvo, benchè stanco) per molti giorni e mesi in questa devozione e in questa fede, e con mille affetti d'affezione, d'osservanza e di riverenza, e quasi d'adorazione, passai tant'oltre, che a me avvenne quello che si dice: che 'l corsiero è tardo per troppo spronare; che col volere la sua benevolenza verso me troppo intensa, venn&lt;i&gt; a rallentarla. E sì come questo cattivo effetto nacque da buona cagione, così da altro buon seme fu generato altro cattivo frutto; perchè risapendo il duca ch'io di molte cose era stato calunniosamente incolpato, e certificandosi più di giorno in giorno con esperienza che in me non era stata nè pazzia, nè malizia, e che v'era più costanza e più senno di quel che per l'addietro aveva giudicato, nacque nell'animo suo nobilissimo un pensiero veramente indegno della sua grandezza, o più tosto vi fu da maligno consigliero infuso e instillato, il quale con falsa imagine di riputazione il disviò dal suo primo veramente nobile e onorato proponimento. Vorrei con la medesima verità e simplicità di parole procedere oltre, narrando e ragionando: ma un'improvvisa, non so se rustica o civil vergogna, mi sforza ad interrompere alquanto il corso del ragionamento; perciochè io stimo che non meno sia odioso il vanto che la calunnia; e a me è convenuto e forse converrà favellare di me stesso, forse più magnificamente di quel che usi di fare o l'ippocrita o 'l cortiggiano. E conosco che gran vantaggio hanno i miei calunniatori, perciochè di due cose, l'una piacevole e l'altra noiosa ad udirsi, essi hanno occupata la dilettevole, e hanno a me lasciata la molesta. Piace ordinariamente a ciascuno d'udir gli altrui biasimi; perchè ne' biasimi, paragonando l'auditor se stesso a colui di chi si parla, il più delle volte si conosce superiore di bontà e di virtù, e in questa superiorità, tanto cara alla superbia dell'umana natura, grandemente si compiace: ove nelle lodi non suole per lo più riconoscere in se stesso alcuna maggioranza. E se avviene che nell'altrui bocca non risuonino altre lodi di quelle di se stesso, tanto più l'ascolta mal volontieri quanto che pare che 'l favellatore voglia a coloro che l'ascoltano farsi superiore. Ma certo che a gran ragione è non solo noioso ma stomachevole il ragionamento di colui che per vanità fuor di proposito laudi se stesso; ma chi viene necessitato a lodarsi non potendo ribattere la calunnia altramente, e la verità ascosa manifestare, deve esser ascoltato se non con diletto almeno con pazienza e senza sdegno: e tutto l'odio che porta seco la laude di se stesso, deve esser torto e riversato su 'l capo di colui che, falsamente calunniando, è cagione che altri si laudi veramente. Sì che io non solo chiedo che 'l maledico nemico mio sia odiato per la sua calunnia, ma anco con istanza addimando che sia per lo mio vanto mal voluto, se pur è vanto quello che non si scompagna dalla verità. E tanto più arditamente l'addimando, quanto che io son consapevole a me stesso, che se ben talora con alcuno intrinseco mio amico dissi di me quello che io credeva, nondimeno le parole e le scritture mie, che dovean publicarsi, fur sempre ripiene di quella modestia che 'l maledico nemico mio ricerca ne' miei detti, non l'avendo egli nell'animo e nell'azioni sue. E se avessi così a parlar con Vostra Altezza come ho a scrivere, non senza molto rossore potrei ragionare; ma la scrittura non arrossis&lt;c&gt;e, e con Vostr'Altezza posso lodar me stesso senza noiar lei in alcuna parte; perciochè ella è così ricca dell'eccellenze e delle lodi convenevoli a principe, e a principe formato di filosofo, che udendo le lodi de' privati non ha che invidiare e di che ramaricarsi. Dico adunque ch'essendosi il duca accorto che s'era molto ingannato nell'opinione che aveva portato della mia pazzia e della mia malvagità, e avvedutosi insieme che in quella parte che appartiene alla sufficienza avea fatto concetto inferiore a' meriti, pensò che si convenisse alla sua grandezza il riconoscer largamente quello che tardi avea conosciuto, e contrapesando la tardanza del riconoscimento e ricompensando con favori e con commodi tutti i disprezzi e tutti i disagi, che per sua mala informazione o per altrui pessima natura avea sopportati. Della qual sua deliberazione io avvedutomi, se ben molto mi compiacqui della buona volontà, non mi compiaceva però dell'effetto; e andava rivolgendo fra me stesso che se 'n mediocre stato, che pendea all'umiltà, io era stato così fieramente soggetto agli strali dell'invidia cortiggiana, maggiormente sarei sottoposto a' medesimi, se dopo così gran caduta con subito e inaspettato rivolgimento di fortuna io passassi dall'un all'altro estremo di favore e di condizione. E oltre che 'l desiderio di quiete e l'amor degli studi mi ritiravano dalle grandezze cortigiane, mi ci faceva anco restio una mia naturale non punto finta nè affettata modestia, e la conoscenza che ho d'alcune mie imperfezioni; per le quali io non mi credeva essere interamente capace di quei favori che voleva il duca versare in me con sì larga liberalità. E desiderava io più tosto ch'egli con quella giustizia che comparte i premi secondo i meriti di ciascuno, onorasse me di quei favori dicevoli alle mie qualità; i quali fossero da me ricevuti, non come ricompensa de' miei affanni sofferti, nè come guiderdone de' miei meriti; ma come dono della sua liberalità: e quella medesima azione che da lui fosse proceduta come giusta e come grata, da me fosse gradita come cortese e come liberale. Nè con animo men composto desiderava io la pena del nemico, parendomi bastevole quella ch'egli pativa per le furie della sua coscienza, e per lo scorno d'essere caduto dall'opinione d'altissimo valore e bontà non minore, in cui prima l'aveva il duca e la duchessa, e quella parte della città e della corte che lo misurava d&lt;a&gt;lla fama divulgata con molto arteficio da' suoi seguaci, e da alcuni de' suoi molto prima pensati e molto maturati ragionamenti. A' quali egli si lasciava condurre quasi sproveduto, gonfiandosi dell'applauso de' cortigiani e dell'aura popolare, e sopra tutto della severità del ciglio filosofico, sopra il quale, non altrimenti che 'l cielo sopra Atlante, pareva che l'onor del duca e del ben publico fosse appoggiato. E questa sua pena non solo saziava ogni mio giustissimo sdegno, ma mi mosse anco talora a compassione della sua vergogna, e cercai con ogni ufficio di cortesia e d'umiltà di consolarlo: e se avessi in lui trovata alcuna corrispondenza di mutua volontà, l'avrei ricevuto nel primo luogo d'amicizia e di benivolenza. Or questo mio desiderio manifesto in tutti i segni, in tutte le parole, in tutte le azioni mie, potè dar alcun pretesto alla mutazione dell'animo del duca, o più tosto al maligno di farlo mutare: conciosiacosachè il duca, giudicando che la mia modestia fosse alquanto superba, fu persuaso che alla sua riputazione si convenisse trattarmi sì, ch'io fossi grande e onorato, ma di quell'onore che poteva solamente dependere da lui, non di quello che con gli studi e con l'opre poteva procacciarmi; anzi, se alcun&lt;o&gt; n'avea acquistato, o era per acquistare, tutto consentiva che fusse oscurato e macchiato di vergogna o d'indignità. Sì che in somma l'ultimo suo pensiero fu l'ammantellare la sceleragine del suo ministro col mio palese vitupero, e nobilitare poi e far adorna la mia vergogna con gli ornamenti del suo favore. Onde avvenne che tutte le mie composizioni, quanto migliori le giudicava, tanto più gli cominciavano a spiacere; e avrebbe voluto ch'io non avessi aspirato a niuna laude d'ingegno, e a niuna fama di lettere, e che tra gli agi e i commodi e i piaceri menassi una vita molle, delicata e oziosa, trapassando, quasi fuggitivo, dall'onore, da Parnasso, dal Liceo e dall'Academia agli alloggiamenti di Epicuro, e in quella parte d'essi ove nè Virgilio, nè Catullo, nè Orazio, nè Lucrezio stesso albergarono giammai. Il qual pensiero suo, o più tosto d'altri (perciochè così era suo, come a' corpi gentili sono l'infermità non nate per malignità d'umori, ma per contagioni appigli&lt;a&gt;te), fu non dubbiamente conosciuto da me; e mi mosse a tanto e sì giusto sdegna, che dissi più volte con viso aperto e con lingua sciolta, che avrei meglio amato d'esser servidore d'alcun prencipe nemico suo, s'alcun ve n'ha che gli sia nemico, che consentire a tanta indegnità; e in somma <foreign lang="lat">odia verbis aspera movi</foreign>. Sì che il duca consentì ch'altri s'usurpasse la possessione delle mie composizioni già a lui dedicate, acciochè non perfette, non intere e non viste uscissero in luce e fussero censurate da quel sofista (filosofo dir volsi; sempre qui erro) che già molti anni sono andava apparecchiando arme contra me, e raccogliendo veleno e infettandone mezza Italia; acciochè tutto da tutti fosse contra me in un tempo medesimo vomitato, e fussero censurate per lo più con quelle ragioni, delle quali parte avea preso dalle lettere mie, che con industria degna di filosofo era solito d'aprire e serrare, falsificando forse così il sigillo, come già la filosofia avea falsificata [...]. Ben vorrei che, o per cortesia S&lt;ua&gt; A&lt;ltezza&gt; cedendo ogni sua ragione si contentasse di privarsene e renderlemi, o se per sue le vuole, come sue le amasse, e a loro e a me desiderasse pregio e onore, che già l'onor del servo non si può scompagnare da quello del buon signore, nè questo da quello nell'azioni che all'uno ed all'altro comunemente appartengono. Comunque sia, se bene io non credo che &lt;nè&gt; le mie composizioni, nè le opposizioni si legg&lt;a&gt;no se non iscritte a mano &lt;e&gt; da pochi, desidererei nondimeno che quelle mi fussero restituite, acciochè con libera elezione potessi mutarle o migliorarle secondo il mio proponimento, e disporne a mio pro e a mia voglia, e queste manifesta&lt;r&gt;e per risponder loro, come meglio sapessi. Chè se non hanno arre&lt;c&gt;ato altro contra me che quello che da me è stato lor detto, non istimo che sia grande difficoltà il rispondere, nè a quello stesso diffiderei molto di contradire. Ma (per tornare onde mi son alquanto allontanato) conoscendo il signor duca che questo suo non era giusto desiderio, e volendo che fosse posto ad effetto da me, nè potendo essere posto se non era inteso; e vergognandosi di significarlomi con parole, procurò di farlomi conoscere con cenni. Nè come prima poteva verisimilmente infingermi di non intendere, così avea troppo desiderato di ubidire a' cenni ancora de' suoi comandamenti, e, se bene io mi sforzai di ridur il negozio da' cenni alle parole, non potei: perchè alle parole non era risposto se non con parole vane e con fatti cattivi. E perchè tuttavia dalla lor parte, se non dalla mia, continuavano i cenni, tentai di parlare alla signora duchessa e a madama Leonora: ma mi fu sempre chiusa la strada dell'udienza, e molte fiate senza rispetto e senza occasione alcuna i portieri mi vietarono d'entrar nelle camere loro. Volli parlarne a Sua Altezza, ma compresi ch'egli abborriva d'udirmi in questa materia; ne parlai al suo confessore, ma indarno. Sì che, non potendo io vivere in così continuo tormento, ove niuna consolazione di parole nè di fatti temperava l'infelicità del mio stato, fu vinta finalmente quell'infinita mia pazienza, e lasciando i libri e le scritture mie, dopo la servitù di tredici anni, continuata con infelice costanza, me ne partii, quasi nuovo Biante, e me n'andai a Mantova, ove fu proceduto meco co' medesimi termini co' quali si procedeva in Ferrara; salvo che dal serenissimo principe, giovanetto d'anni e di costumi eroici, di quei favori che alla sua tenera età era conceduto di farmi fui consolato graziosamente. Da Mantova passai a Padova e Venezia, e ivi ancor trovando indurati gli animi, perchè l'interesse e 'l desiderio di compiacer a' principi serrava le porte alla misericordia, feci tragitto nel vostro stato, in ogni tempo onorato ricetto dell'innocenza e della virtù travagliata.</p>
<p>Ha inteso Vostr'Altezza la narrazione degli accidenti avvenut&lt;i&gt;mi dopo la mia fuga, e le cagioni che mi mossero, prima a tornare a Ferrara senza invito, e partirmene poi senza commiato».</p></div2>
<div2 type="capitolo"><head>13</head>
<p>Così scrisse Torquato al duca d'Urbino mentr'egli pensava ricoverarsi nella sua corte, dove fu da lui con gratissime accoglienze ricevuto, come si vede nel sonetto che incomincia:
<quote rend="block"><l>In questi colli, in queste istesse rive.</l></quote></p>
<p>Ma poscia persuaso da quel prudentissimo principe, che 'l consigliava a non perdere la lunga servitù ch'egli con tante fatiche e di tant'anni s'aveva acquistata appo 'l duca suo cognato, determinò di ritornarsene a Ferrara, sì come ei fece. Ma colà di nuovo pervenuto, persuaso il duca che Torquato ogni giorno maggiormente fosse gravato dall'infermità e dalla fiera malinconia (il che tanto poteva esser più vero, quanto egli men lontano stava alle medesime cagioni onde i suoi mali ebber origine) pensò di far opera degna della sua umanità in procurando con l'aiuto de' medicamenti di poterlo all'intiera sanità ristituire. E perchè a ciò si potesse da' medici con maggiore provedimento vacare, gli fece assegnare ottime e agiatissime stanze in Sant'Anna e tuttociò che a ricoverare la salute poteva fargli mestiere o giovamento; ma non forse egli, che mal volentieri soleva a' remedi sottoporsi, di nuovo tacitamente si dipartisse, gli fu per ordine del duca vietato di quindi uscire, e imposto alle guardie che non glielo consentissero. Le quali cose avvennero nel tempo che Margherita Gonzaga, seconda moglie del duca Alfonso, venne in Ferrara a marito, come Torquato medesimo scrisse a Marcello Doni, così dicendo: «Vivo, o signor Marcello, nello spedale, e ci fui posto nella venuta (che non voglio chiamar nozze) della Serenissima signora Margherita Gonzaga a Ferrara quando io credeva che le mie miserie dovessero aver fine», e quel che siegue. Nondimeno quello che l'amorevolezza del duca aveva ordinato a sollevamento della salute di Torquato, a lui fu cagione di notabile peggioramento nell'infermità; perciochè prendendo esso ad altro fine questo così stretto ritegno, gli crebbero a molti doppi la malinconia, e' sospetti, onde si diede primieramente per mezzo della sua penna e in prosa e in versi e poscia per interposite persone a supplicar al duca per la sua liberazione; e talvolta, impaziente di quello ch'egli stimava suo carcere, a dolersene aspramente e quindi poi a pentirsi d'essersene doluto, e a dubitare che 'l duca non fosse dalle parole di questi suoi lamenti rimaso offeso. E dal dubbio di questa nuova offesa generavansi nuovi sospetti, e da' sospetti nascevano nuove querele, e dalle querele ritornavano i sospetti: per la qual cosa in una continova ruota di malinconosi pensieri gli si girava, senza aver mai quiete, la mente. Ma il duca fatto (com'egli publicamente diceva) per la compassione maggiormente desideroso della salute di lui, a guisa di buon medico che riguarda al bisogno e non al co&lt;rrot&gt;to gusto dell'ammalato, stava fermo nel suo proponimento di farlo ritenere e curare con somma diligenza in Sant'Anna.</p>
<p>Ma sarà per aventura in questo luogo richiesto che noi dell'infermità di lui e della cagione e delle qualità e delle varie opinioni, che 'ntorno ad essa state sono, più distintamente alquanto favelliamo. Cominciando adunque dalla cagione, quella senza fallo fu la primiera che noi abbiamo poco è accennata, cioè il vedersi dall'amico tradito e 'l secreto de' suoi amori scoverto, per lo pericolo che di ciò doppiamente e dagli amici e da' nimici gli pareva che nella vita gli si minacciasse, ma sopra tutti dal duca medesimo, nella cui disgrazia per la stessa cagione temeva d'essere incorso. Per la qual cosa fu soprapreso da così fatta ansietà e sospetto d'animo insieme, che agevole cosa fu ch'egli ne cadesse in fiera malinconia e in continue paure, come gli avvenne. E che di ciò stata fosse la cagion primaia il palesare che il falso amico fece degli amor&lt;i&gt; suoi, confessò egli medesimo nel sonetto da lui in questo proposito scritto, e da noi a suo luogo rapportato:
<quote rend="block"><l>Più non potea stral di fortuna o dente.</l></quote></p>
<p>E spezialmente in quei versi:
<quote rend="block"><lg><l>Santa fede, amor santo, or sì schernite</l>
<l>Son le tue leggi? omai lo scudo io gitto,</l>
<l>Vinca e vantisi pur d'egregia impresa.</l></lg></quote></p>
<p>E che questi suoi amori malvagiamente palesati temesse Torquato poter esser presi in sinistro sentimento dal duca, e che incitassero l'animo di lui a dovernelo aspramente punire, mostrò egli apertamente nella lettera che scrisse al duca d'Urbino, prendendolo per mezzano della sua libertà, in quelle parole: «Acciò ch'io possa uscire da questa prigione di Sant'Anna senza ricever noia delle cose che per frenesia ho dette e fatte in materia d'amore». Così diceva al duca d'Urbino; e nel sonetto che scrisse in paragone, o pure in contraposizione e in ammenda di quell'altro da noi sopraddotto, che comincia col medesimo principio:
<quote rend="block"><lg><l>Odi, Filli, che tuona, e l'aer nero</l>
<l>Vedi come di lampi orrido splende:</l>
<l>Giove turbato è in ciel; folle chi prende</l>
<l>I divi a scherno e 'l gran celeste impero.</l></lg>
<lg><l>È colà su (non t'ingannar) pensiero</l>
<l>De le cose mortali, e non discende</l>
<l>Ogni folgore indarno e i monti offende;</l>
<l>Sannolsi quei che scala al ciel ne fero.</l></lg></quote></p>
<p>Laonde egli accusava in parte le sue colpe, confessando d'aver errato, come nella canzone:
<quote rend="block"><lg><l>O magnanimo figlio</l>
<l>D'Alcide glorioso.</l></lg></quote></p>
<p>E spezialmente nel principio della quarta stanza:
<quote rend="block"><lg><l>Ma che Giove s'offende,</l>
<l>Ed offeso co' voti</l>
<l>Si placa, onde dipon poi l'armi e l'ire.</l></lg></quote></p>
<p>Ma allo 'ncontro scusava gli errori suoi dicendo non essere in loro colpa di volontà, nè mancamento di lealtà, ma trapassamento d'affetto e rapimento di divozione, regolato però da fede e da riverenza, come disse ne' sopra allegati versi scritti al duca:
<quote rend="block"><lg><l>Ma se vedesse ciò che 'l mio cor serra,</l>
<l>Diria: chi non perdona a' fidi amanti</l>
<l>In cui per fè s'adempie ogni difetto?</l></lg></quote></p>
<p>A questa parte del timor di Torquato s'aggiunse quell'altra ch'egli aveva de' medesimi suoi nemici, già offesi da lui, e nel palagio ducale e fuor della porta di San Lionardo, e poscia per cagion di lui medesimo, quantunque senza sua colpa, dalla giustizia collo sbandeggiamento e colla perdita de' loro beni che furono al fisco recati, dei quali doveva tanto maggiormente temere quant'egli men si rendeva della grazia del duca sicuro, e quanto più vedeva, che per cagion di lui, o per valersi di quella opportunità, gli sorgevano tutto dì nuovi nemici contro. Delle quali cose avvenga che Torquato con molti e in verso e in prosa sovente si dolesse, e spezialmente col duca d'Urbino, come in quella sua lunga lettera che abbiamo poco anzi addotta, tutte nondimeno, quasi in un fascio raccolte, egli scrisse a Cristoforo Tasso, così dicendo: «La mia innocenza e i miei errori sono congiunti insieme di maniera che non debbe aver luogo il castigo dove ha luogo la clemenza; e se pur il rigore della giustizia non volesse che restassero le colpe impunite, dovrei sperar che la mia pena fosse minore che quella de' nemici, perciochè le offese fattemi da loro sono state volontarie, e i miei falli quasi necessari. Nondimeno perchè io, il quale ho peccato come uomo, offeso ingiustamente ho perdonato come cristiano, non desidero la vendetta di loro, ma l'emenda; la quale io fo dal mio lato quanto posso, mentre dalla parte loro è la stessa perseveranza: laonde è ragionevole ch'io speri la grazia, non solo perchè m'è stata promessa, ma perchè m'è stato promesso quello che si doveva concedere senza promessa».</p>
<p>Nelle quali parole apertamente mostrò Torquato, come il principio della sua malinconia e del timore stata fosse l'offesa del tradimento fattogli e la perseveranza de' nemici in volerlo offendere; e 'l vedersi perciò ritenuto prima in prigione e poscia in Sant'Anna; conciosiacosachè conoscendo egli di non meritare così lungo ritegno per colpa da lui commessa, nè prendendolo in luogo di rimedio (come se gli affirmava) destinato dal duca alla sua salute, ma di crudele e ingiusto carcere, ne cadde perciò in molto più forte e più continova malinconia che prima, come si vede per quel ch'egli ne scrisse a Gio&lt;van&gt; Vincenzo Pinelli, in quelle parole: «Acciò ch'io possa col suo favore pensar d'uscire in alcun modo da questa prigionia dello Spedale, dove io sono, e dall'estrema presente miseria e infelicità»; e come anche nella lettera che scrisse a Pier Giovanni Martino, alla quale fè il commiato «Dalle prigioni di Sant'Anna»; &lt;l&gt;e quali di quanta strettezza fossero si conosce da quel ch'egli ne scrisse a Cristoforo Tasso, pregandolo che scrivesse (son queste le sue stesse parole) «All'illustrissimo signor cardinal Albano così caldamente, che mi sia conceduto l'uscir fuora per confessarmi e udir la messa». Ma più apertamente al Cataneo, così sclamando: «O signor Maurizio, quando sarà quel giorno ch'io possa respirare sotto il cielo aperto, e ch'io non mi veda sempre un uscio serrato davanti, quando mi pare aver men bisogno del medico che del confessore»; e nell'altro che siegue. Anzi non solo stimò questo suo ritegno in Sant'Anna crudelissima prigione, ma perpetua altresì, temendo di non dover giammai uscirne più vivo, come si conosce da quel che ne scrisse ad Ascanio Mori, dicendo: «Ai medici credo poco, e le ragioni senza le esperienze alcuna volta non mi appagano. Faccia qualche prova questo uomo mirabile, o medico, o astrologo ch'egli sia, perchè in me può farla, perciochè io son simile a coloro che sono dannati a morte, ne' quali è lecito a far tutte le esperienze».</p>
<p>Così Torquato dolevasi col Mori d'una sì ristretta custodia, ch'egli chiamava carcere; ma più leggiadramente nelle rime che alla duchessa e alle principesse di Ferrara scrisse, e a' principi Gonzaghi, ch'egli stimava buoni mediatori appo il duca a dovernelo liberare; e spezialmente in quei due gemelli alla duchessa Margherita, l'uno che incomincia:
<quote rend="block"><lg><l>Alma Real che per leggiadro velo</l>
<l>splendi.</l></lg></quote></p>
<p>Là dove soggiunge:
<quote rend="block"><l>E temo il morir, no, ma lungo scempio.</l></quote></p>
<p>E l'altro:
<quote rend="block"><lg><l>Se pietà viva indarno è che si p&lt;r&gt;eghi</l>
<l>Sorda com'aspe a quel ch'in pianto io dico,</l></lg></quote>
e quel che siegue insin alla fine. E più aspramente in quell'altro:
<quote rend="block"><l>Sposa real, già la stagion ne viene,</l></quote>
il qual finisce:
<quote rend="block"><lg><l>Suonano i gran palagi, e i tetti adorni</l>
<l>Di canto; io sol di pianto il carcer tetro</l>
<l>Fo risonar. Quest'è la data fede?</l></lg>
<lg><l>Son questi i miei bramati alti ritorni?</l>
<l>Lasso! dunque prigion, dunque feretro</l>
<l>Chiamate voi pietà, Donna, e mercede?</l></lg></quote></p>
<p>E alle principesse di Ferrara altresì, ancorchè più piacevolmente dolendosi, come in quel sonetto:
<quote rend="block"><lg><l>Figlie d'Alcide, ad immatura morte,</l>
<l>Ch'importuna n'assal, chi fa divieto?</l>
<l>Chi rompe o vince questo, o sia decreto</l>
<l>De' regi, o sia del Ciel, sì duro e forte?</l></lg></quote></p>
<p>E molto più in quell'altro, nel qual dice contentarsi delle sue carceri, pur che fossero i suoi tormenti da quelle principesse (come gli era stato ridetto) onorati d'alcuna lagrima:
<quote rend="block"><lg><l>Figlie del grand'Alcide, ed è pur vero,</l>
<l>O 'l creder nostro è pronto a quel che piace,</l>
<l>Ch'Amor pietose del mio duol vi face?</l>
<l>Duol fortunato! altro piacer non chero.</l></lg></quote></p>
<p>E in altri molti; e altrettanto scrivendo al duca di Mantova, come si vede nel sonetto:
<quote rend="block"><lg><l>Glorioso Guglielmo, in cui l'antica</l>
<l>De' grandi avi virtù si rinovella,</l></lg></quote>
e negli altri tre che sieguono dietro a questo. E al principe di Mantova Vincenzo, allor giovanetto, e suo singolarissimo signore, e spezialmente in quel sonetto:
<quote rend="block"><lg><l>Chiaro Vincenzo, io pur languisco a morte</l>
<l>In carcer tetro, e sotto aspro governo.</l></lg></quote></p>
<p>E più dolcemente nel madrigale:
<quote rend="block"><lg><l>O nipote d'Augusto,</l>
<l>Se pietà è nel Cielo, o fra gli eroi,</l>
<l>Scalde e commova omai gli spirti tuoi,</l>
<l>Sì che la voce del tuo cor si spieghi</l>
<l>In sì soavi preghi,</l>
<l>Che possano addolcire</l>
<l>Del mio &lt;ira&gt;to signor gli sdegni e l'ire;</l>
<l>E fornito il mio scempio,</l>
<l>Egli idol mio si faccia, io gli sia tempio.</l></lg></quote></p>
<p>E al cardinal Scipion Gonzaga, più apertamente forse che ad alcun altro:
<quote rend="block"><lg><l>Scipio, o pietade è morta, od &lt;è&gt; bandita</l>
<l>Da' regi petti, e nel celeste regno</l>
<l>Tra' divi alberga, e prende il mondo a sdegno,</l>
<l>O fia la voce del mio pianto udita.</l></lg>
<lg><l>Dunque la nobil fè sarà schernita,</l>
<l>Ch'è di mia libertà sì nobil pegno,</l>
<l>Nè fine avrà mai questo strazio indegno</l>
<l>Che m'inforsa così tra morte e vita?</l></lg>
<lg><l>Questa è tomba de' vivi, ov'io son chiuso,</l>
<l>Cadavero spirante, e si disserra</l>
<l>Solo il carcer de' morti. Oh Divi, o Cielo!</l></lg>
<lg><l>S'opre d'arte e d'ingegno, amor e zelo</l>
<l>D'onore han premio, ovver perdono in terra,</l>
<l>Deh! non sia, prego, il mio pregar deluso.</l></lg></quote></p>
<p>Così dolevasi della sua prigione Torquato, ma non valendogli (come a lui pareva) nè le proprie preghiere, nè le altrui interposizioni, mentre continuava pure lo star tuttavia ritenuto in Sant'Anna, perciochè così il duca esser alla sua infermità più profittevole giudicava; e non prendendolo egli in questo sentimento, ma nel contrario, e cioè di gastigamento, ne cadde in molto maggiore e più fiera malinconia, stimando egli perciò di aver la grazia del suo signore del tutto perduta, che fu una delle cagioni principali della sua infermità, come si conosce dalle parole di quella lettera che sopra ciò scrisse a Maurizio Cataneo, così dicendo: «Si ricordi &lt;Vostra&gt; S&lt;ignoria&gt; ch'io ho quarant'anni e più, venti de' quali ho spesi tra la servitù della casa da Este e la prigione; onde sarebbe tempo di por fine alle speranze o con la desperazione o con la grazia, come più converrebbe alla grandezza loro, ed alla qualità mia e de' miei falli». Così scrisse al Cataneo, il che a lui medesimo confirmò anche dapoi ch'egli uscito fu da Sant'Anna in quell'altra sua lettera, dove dice: «Io son desperato d'ogn'altra servitù dapoi che ho perduta quella che prima cominciai con tanti anni della più bella età», e quel che segue. Ma più apertamente ne scrisse a Cornelio Bentivoglio in quella lettera: «Io credo che le mie preghiere non possano più aggiungere alcuna cosa alle raccomandazioni del signor conte Giovan Domenico Albano, ma priego volentieri V&lt;ostra&gt; E&lt;minenza&gt; acciochè ella sia certa di far non solamente piacere a quel cavaliero, ma d'obligar me perpetuamente, e rit&lt;orn&gt;andomi nella servitù ch'io aveva co 'l signor duca, e procurando ch'io sia liberato; il che, se pur dee essere, vorrei che fosse senza indugio, perchè la infermità mi fa la vita quasi intollerabile». Così diceva Torquato, e al duca medesimo nelle sue rime, nelle quali si doleva che l'avesse deposto dalla sua grazia, e lo pregava a restituirlo nel primiero luogo della sua servitù; e in ispezieltà nel sonetto:
<quote rend="block"><lg><l>Me, novello Ission, rapida aggira</l>
<l>La ruota di fortuna,</l></lg></quote>
il qual conchiude con quei versi:
<quote rend="block"><lg><l>O magnanimo Alfonso, a me si muti</l>
<l>Non sol prigion, ma stato; e se mia sorte</l>
<l>Rotar più vuole, intorno a voi mi rote.</l></lg></quote></p>
<p>E in quell'altr&lt;o&gt;:
<quote rend="block"><lg><l>Io pure al nome tuo dolce rischiaro</l>
<l>La lingua [...]</l></lg></quote>
e spezialmente ne' ternari:
<quote rend="block"><lg><l>Piango il morir, nè piango il morir solo,</l>
<l>Ma il modo e la mia fè, che mal rimbomba,</l>
<l>Che col nome veder sepolta parmi.</l>
<l>Nè piramidi, o mete, o di Mausolo</l>
<l>Mi saria di conforto aver la tomba;</l>
<l>Ch'altre moli inalzar credea co' carmi.</l></lg></quote></p>
<p>E più liberamente in quello che scrisse all'anima del duca Ercole dolendosi di suo figliuolo:
<quote rend="block"><lg><l>O di valor non già, ma sol secondo</l>
<l>Di nome, Alcide glorioso e forte,</l>
<l>Che mentre al mortal corpo eri consorte,</l>
<l>Facei bella la terra, e lieto il mondo;</l>
<l>Manda dal Cielo un messaggier giocondo,</l>
<l>Che d'Astrea la bilancia in terra porte,</l>
<l>Che l'altre populari or son sì torte,</l>
<l>Che in lor virtù non si conosce al pondo.</l></lg></quote></p>
<p>E altrettanto là dove rivolge al favoleggiato Ercole le sue gravi querele, dicendo:
<quote rend="block"><lg><l>Alma grande d'Alcide, io so che miri</l>
<l>L'aspro rigor della real tua prole,</l>
<l>Che con insolite arti, atti e parole</l>
<l>Trar da me cerca, onde ver me s'adiri.</l></lg>
<lg><l>Dal gran cerchio di latte, ove ti giri</l>
<l>Sovra l'erranti stelle, e sovra il sole,</l>
<l>Un messaggier di tua pietà se 'n vole,</l>
<l>E spirto in lor d'umanitade inspiri.</l></lg>
<lg><l>E suoni sovra il cor: perchè traligni</l>
<l>Da me, mio sangue? e perchè sì discordi</l>
<l>Da quel valor, onde ten vai sì altero?</l></lg>
<lg><l>Tu clemente, tu giusto, al dritto, al vero,</l>
<l>A' messaggier del Ciel aver vuoi sordi</l>
<l>Gli orecchi sempre, ed al cantar de' cigni?</l></lg></quote></p>
<p>Ma poscia accorto d'essersi troppo liberamente doluto d'Alfonso ed essendo tuttavia acceso (com'egli disse scrivendo al duca di Urbino) più di carità del suo signore che mai fosse alcuno d'amor di donna, cominciò a pentirsi delle querele fatte di lui, e ad accusarsene e a domandarne perdono come si vede nel sonetto:
<quote rend="block"><lg><l>Magnanimo signor, se mai trascorse</l>
<l>Mia lingua sì, che ti noiasse in parte,</l>
<l>Non fu mossa dal cor, che ad onorarte</l>
<l>Devoto intende e se per duol rimorse,</l></lg></quote>
e nella canzone scritta alle principesse, che 'ncomincia:
<quote rend="block"><l>O figlie di Renata,</l></quote>
e spezialmente in quei versi:
<quote rend="block"><lg><l>Merto le pene, errai,</l>
<l>Errai, confesso; e pure</l>
<l>Rea fu la lingua, il cor si scusa e nega,</l></lg></quote>
e in quegli altri che sieguono:
<quote rend="block"><lg><l>Quel Signor per cui spiace</l>
<l>Più la mia colpa a me che i miei tormenti;</l></lg></quote>
e, poco appresso,
<quote rend="block"><lg><l>A tante sue vittorie,</l>
<l>A tanti suoi trofei, tanti suoi fregi,</l>
<l>Questo s'aggiunga ancora:</l>
<l>Perdono a chi l'offese, ed or l'adora.</l></lg></quote></p></div2>
<div2 type="capitolo"><head>14</head>
<p>A questi avvenimenti, che quasi in un groppo legati tutti e quattro tirandosi l'un dietro l'altro, furono cagioni dell'infermità di Torquato, s'aggiunse anche l'ultima; e ciò furono le varie opposizioni fatte all'opre sue, e quelle in ispezieltà che venivano cagionate per colpa degli stampatori, che facendogliele imbolare non solamente prima che fossero state da lui rilette e ammendate e ridotte all'ultima perfezione, ma prima eziandio che ne fosse fornito il primiero schizzo, le mandavano poscia fuori piene di tanti e sì gravi errori e così mal acconcie e travisate dalla stampa, ch'appena erano da lui medesimo per sue composizioni riconosciute. Di ciò si doleva egli sovente, come si vede per molte delle sue lettere, e particolarmente in quella che scrive a Curzio Ardizio, ove sono queste parole: «In tutte l'altre composizioni, o nella maggior parte, io sono stato così mal trattato dagli stampatori, come da' principi che lor consentono che possano farmi questi dispiaceri. Io aveva pensato di lamentarmene co 'l senato veneziano, e con gli altri, ma aspetto di veder quest'altra parte che va attorno, e imagino che sia così mal concia come l'altre». Così diceva all'Ardizio, e al marchese di Castiglione: «Nè so che abbiano voluto far gli stampatori e correttori, se non obligarmi a ricorreggerle e a stamparle di nuovo», e quel che siegue. Anzi intorno a ciò si lamentava anche degli amici, come fece con Claudio Albano, dicendo: «Il signor Maurizio continova nella sua ostinazione di voler con la stampa delle mie opere accrescer le mie male sodisfazioni: mi hanno negato tutti gli aiuti e tutte le promesse; vogliono stampare le mie opere contra il mio volere; prego &lt;Vostra&gt; Sig&lt;noria&gt; che faccia officio, acciochè il Licino rimandi le mie scritture tutte, perchè io desidero di rivederle». Così all'Albano, e allo stesso Gio&lt;van&gt; Battista Licino in un'altra sua: «Vorrei dunque che venisse a vedermi, e che non facesse stampar più cosa alcuna senza mostrarlami, altrimente io sarò costretto di supplicare S&lt;ua&gt; Santità, che faccia provisione sovra gli stampatori che lacerano e stroppiano le mie composizioni e me che ne sono l'autore». Ciò disse Torquato delle sue rime, e spezialmente della <title>Gerusalemme</title> a Laurenzo Malpigli favellando, disse: «Non mi ricordo d'averle detto alcuna cosa degli errori del mio poema, perciochè non ho letto se non picciola parte d'alcuni canti dapoi ch'egli è stampato». E al cardinale Albano altresì: «La priego dunque che mi favorisca in questo negozio della stampa, della quale sarà informata dal signor Maurizio, e che temperi con la sua grazia il dispiacere che ho preso di vedere tutte l'opere mie sì mal trattate». In questi e in mille altri luoghi delle sue pìstole di ciò si dolse Torquato, le quali perciochè vanno anch'esse, quantunque contro voler di lui, stampate attorno per le mani di ciascheduno, non fa qui mestieri di rapportare.</p>
<p>Ma sopra tutte le altre opposizioni fatte all'opere sue, quelle accrebbero sconciamente la sua malinconia e l'infermità che furono per malvagità e con frode de' suoi nemici publicate; e 'l non essere a lui stato allo 'ncontro permesso di potersi da quelle con giuste difese rispondendo purgare, come avrebbe voluto e saputo fare s'egli avesse potuto, e come potuto avrebbe, se la libertà, o almeno l'oportunità, stata gli fosse conceduta.</p>
<p>Dell'inganno col quale i suoi nemici sottrassero dagli scritti di lui medesimo le opposizioni che fecero poscia contro il suo maggior poema publicare, si dolse egli in due lettere che ne scrisse a Scipion Gonzaga non ancora cardinale, nella prima così dicendo: «L'amico del sospetto antico, la cui lettera mandai alcuni mesi sono a &lt;Vostra&gt; S&lt;ignoria&gt; è senza dubbio disleale: me ne sono chiarito, chiaritissimo, con sottile avvedimento; or dica m&lt;esser&gt; Luca ch'io son troppo sospettoso! Non posso tacere una delle prodezze di Brunello. Egli, sempre che io andava fuori, mi dimandava la chiave delle mie stanze, mostrando di volersene servir in fatti d'amore, e io gliele concedeva, serrando però la camera ove io teneva i libri e le scritture, nella quale era una cassetta in cui, oltre le mie composizioni, io riserbava gran parte delle lettere di V&lt;ostra&gt; S&lt;ignoria&gt; e di m&lt;esser&gt; Luca, quelle particolarmente che contenevano alcun avvertimento poetico. Ragionando poi con lui, e con alcuni altri, sentiva far al mio poema, ch'essi non avean visto, alcune delle opposizioni fatte dal s&lt;ignor&gt; Barga; onde cominciai a entrare in sospetto; e tanto più quanto io, conoscendo gli uomini, sapeva ch'essi per sè non erano atti a dir quelle cose. Con questo sospetto cominciai ad andar pescando, e intesi finalmente da un servidor del conte Luigi Montesucoli mio vicino, che quando io era questa quaresima in Modena, vide entrare con Brunello, essendo già notte, un magnano nelle mie stanze; e tanto andai poi cercando che trovai il magnano, il quale mi confessò d'essere stato in corte ad aprir una camera, della quale diceva il conduttor d'aver perduta la chiave: V&lt;ostra&gt; S&lt;ignoria&gt; argomenti il resto. Questa è una delle sue frodi, ma ce ne son molt'altre non men belle, e credo che ve ne siano alcune di molta maggior importanza: ma io non me ne posso accertare. Mi consola ch'io stracciava tutte le lettere di V&lt;ostra&gt; S&lt;ignoria&gt; o di m&lt;esser&gt; Luca, nelle quali era detta liberamente alcuna cosa; trattene quelle dei particolari dello Sperone». E nell'altra lettera ne favella in questo modo: «Fra tanto le confermo quel che per l'altra mia le scrissi, la quale non so però se riceverà inanzi questa. Dico che si scrive contro il mio poema, e forse contro ad altre mie cose; lo scrittore è o sarà l'Ariosto, al qual credo però, anzi son sicuro, che da altri saranno somministrate le armi ch'egli mi lancerà contra. Io sopporto questa e ogn'altra offesa da lui con animo non sol paziente, ma amorevole verso lui; sol mi rineresce d'aver parlato seco troppo spesso, o troppo adentro d'ogni mia opinione e d'ogni opposizione che mi possa esser fatta; e più mi pesarebbe, ch'egli alcune se n'attribuisse, che non farebbe se tutte le impugnasse. È degno di riso il vedere che nonostante questi sospetti, o queste certezze, siamo tutto 'l giorno insieme: <emph>Oh gran bontà de' cavalieri antichi!</emph>». Così scrisse al Gonzaga, ma più chiaramente, e della fraude de' nemici e dell'agio toltogli dagli amici, sì che non gli era permesso di potere alle opposizioni fattegli convenevolmente rispondere.</p>
<p>Scrisse egli al duca d'Urbino in quella sua lunga lettera che di sopra adducemmo e spezialmente in quelle parole: «<foreign lang="lat">Odia verbis aspera movi</foreign>. Sì che il duca consentì, ch'altri s'usurpasse la possessione delle mie composizioni già a lui dedicate; acciochè non perfette e non intiere e non viste uscissero in luce, e fussero censurate da quel sofista (filosofo dire volsi; sempre qui erro), che già molti anni sono andava apparecchiando arme contra me, e raccogliendo veleno, e infettandone mezza Italia; acciochè tutto da tutti fosse contra me in un tempo medesimo vomitato, e fossero censurate per lo più con quelle ragioni, de le quali parte avea preso dalle lettere mie, che con industria degna di filosofo era solito d'aprire e serrare, falsificando forse co 'l sigillo come già la filosofia aveva falsificata». E poco dopo: «Ma a me non manca che rispondere loro, e se Iddio difenderà così la mia vita dalle insidie de' privati, come l'ha difesa da' pericoli maggiori, non dubito punto, ch'egli non abbia a mordersi le dita per pentimento d'esser entrato armato d'arme furtive, quasi nuovo Martano, in arringo». E non molto appresso: «Se non hanno recato altro contra me, che quello che da me è stato lor detto, non istimo che sia grande difficoltà il rispondere; nè a quello stesso diffiderei molto di contradire». Così scrisse al duca d'Urbino, dolendosi di quel &lt;di&gt; Ferrara, anzi allo stesso Alfonso in quel sonetto:
<quote rend="block"><lg><l>Tolse a le fiamme il glorioso Augusto</l>
<l>La pietà, che d'Achille agguaglia l'ira,</l>
<l>Onde ancor vive, e cresce, e luce, e spira</l>
<l>Fama, l'incendio d'Ilion vetusto.</l></lg>
<lg><l>Il mio signor, che 'l Mauro e l'Indo adusto</l>
<l>Sovra chi vinse, o resse il mondo, ammira,</l>
<l>Vorrà ch'accenda una medesma pira</l>
<l>Fido parto innocente, e padre ingiusto?</l></lg>
<lg><l>Errò il padre; il figliuol la fè scolpita</l>
<l>In fronte porta, e se ne gloria e vanta,</l>
<l>Come servo fedel, di no&lt;t&gt;e impresso.</l></lg>
<lg><l>L'un piange anco il suo fallo, e l'altro canta</l>
<l>Il suo signor; se l'una e l'altra vita</l>
<l>S'innesta, ah vivano ambo al ben promesso!</l></lg></quote>
E al marchese Filippo &lt;di San Martino in Rio&gt; da Este dolevasi parimente che 'l duca col torgli la sua grazia, e 'l modo di poter difendere e purgare le opere sue, veniva anche a torgli l'immortalità della fama, ch'egli dagli scritti suoi s'avrebbe promessa, dicendo:
<quote rend="block"><lg><l>Aspirava, signor, nuovo Fetonte</l>
<l>A gir su 'l carro della luce adorno</l>
<l>Della mia gloria, ed a portar il giorno</l>
<l>Per l'alte vie del cielo, a me non conte,</l></lg>
<lg><l>Quand'ecco vidi fulminar la fronte</l>
<l>Di Giove irato [...]</l></lg></quote>
Ma con maggiore ansietà a Giovan Battista Guastavini, così ringraziandolo: «Già rispose V&lt;ostra&gt; S&lt;ignoria&gt; all'Academia della Crusca, ora risponde al Talentone; laonde conosco d'averle doppio obligo dell'una e dell'altra risposta; perchè io sono occupatissimo, e in dubbio della vita, della libertà, dell'onore, della robba e di tutte l'altre cose che possono fare un uomo incerto e irresoluto». Ma in quella lettera ch'egli scrisse a Maurizio Cataneo, altre volte da noi ad altro proposito rapportata, quasi raccogliendo tutte le cagioni delle sue infermità, così diceva: «Ma dopo sette anni di prigionia, nove d'infermità, trentadue d'essilio, se così debbo chiamarlo, dopo mille inquietudini e mille dolori e continuo affanno di veder lacerate le opere mie, ricusarei s'io potessi tutte l'altre fatiche, le quali possono impedirmi di ricorreggerle, d'accrescerle e d'abbellirle». E quel che siegue, e in mille altri luoghi dove apertamente dimostra quanto queste sue continue sciagure l'avessero nella salute danneggiato.</p>
<p>La grave adunque malinconia di Torquato, fin dal suo nascimento a lui naturale per propria complessione, e poscia fattaglisi abituata, parte per la perdita delle facoltà, della patria e de' genitori, e parte per gli continui studi, ond'egli, sovente specolando, dagli uomini molto astratto esser soleva, accrebbero ultimamente tutte quest'altre accidentali, ma potentissime e raddoppiate cagioni che dette abbiamo: delle quali ciascheduna da per se stessa avrebbe potuto ogni festante e lieto uomo infermare, non che tutte e cinque insieme lui, che per proprio temperamento e per continuo abito era già divenuto malinconioso. Onde se fra le cose somiglianti è facile il trapassamento dall'una all'altra, facilissimo certamente fu che il Tasso gravissimamente per soverchio di malinconia s'infermasse, sì come avvenne. Ma di qual sorte questa sua malinconia stata fosse non sarà egli per aventura così agevole il determinare, conciosiacosachè e anche a' medici fosse tanto malagevole l'osservarla, che fra tutti i più famosi dell'Italia niun fu che intieramente la conoscesse; laonde io rapportarò quel che dagli scritti di lui medesimo e dalle relazioni de' suoi più fidati e veritieri amici ho raccolto; i quali per la domestichezza ch'ebbero col Tasso poterono le cose che ridette m'hanno ottimamente sapere, e per la loro conosciuta e approvata virtù non si può dubitare ch'abbiano cosa men che vera affermata.</p>
<p>Cominciarò adunque a favellarne con quelle parole, ch'egli medesimo usò nel dimandare rimedio per la sua infermità allo stesso medico, chiamandola umor malinconico, così scrivendo al Cavallara: «Ho conosciuto che V&lt;ostra&gt; S&lt;ignoria&gt; si ricorda di me, benchè io abbia picciola cagione di raccordarmi di lei, perchè la sua gran dottrina non ha dato alcun aiuto alla mia debil memoria: me ne ricordo nondimeno, perchè le sue condizioni il meritano; credo che V&lt;ostra&gt; E&lt;ccellenza&gt; sappia le cagioni del mio umor malinconico». Questo scrisse al medico, ma più confidentemente a Maurizio Cataneo: «Ma io vorrei esser compiaciuto sempre, perchè sempre è infinita la malinconia che mi tormenta: e tutto quello ch'io ne dicessi avanzarebbe ogni credenza, ma non agguagliarebbe la verità». Così scriveva al Cataneo del suo umor malinconico dal quale se gli sollevavano alcuni fumi alla testa che gli perturbavano la memoria e la fantasia, come scrisse a Gio&lt;van&gt; Vincenzo Pinelli dicendo: «Preghi il signor Mercuriale a mandarmi la ricetta della conservativa, la qual vorrei che fosse giovevolissima e buona per la memoria, ed a rimediare a' fumi della testa; e tutte queste cose aspetto conformi alla nostra antica amicizia».</p>
<p>Questo scrisse de' fumi, ch'egli pativa, da' quali gli fu sì fattamente offesa l'imaginazione, che in brieve la malinconia trapassò a delirio; il che suole assai sovente avvenire a coloro che patiscono di quella sorte di malinconia che da' Greci è detta <emph>hypocondriaca</emph>, d&lt;a&gt;gli Arabi <emph>mirarchia</emph>, e da' Latini <emph>levamento di flati</emph> qual era questa del Tasso; e cagionasi o per la nerezza dell'umor malinconico, come parve a Galeno, o per la qualità degli spiriti che da quello s'elevano al capo, come meglio piacque ad Avverroè e ad Avicenna. E conciosiacosachè questa infermità non guasti la sostanza del celabro, nè d'altro membro stormento della imaginativa, ma solamente l'offusca con la presenza di quei neri fumi o di quei torbidi spiriti che le rappresentano false imagini; quindi è che trapassandosene essi per la lor leggierezza assai velocemente, l'infermo rimane non pure intieramente libero dalla patita falsa imaginazione, ma consapevole eziandio del passato errore, e se ne ricorda e ne favella, come faceva Torquato, che di questo suo medesimo delirio assai sovente ragionò e scrisse sotto nome di <emph>frenesia</emph>. Non già perchè fosse tale, conciosiacosachè la frenesia esser non possa senza ardentissima febbre, la qual egli patì di rado, ma perciochè questa sua spezie di delirio non ha fra' medici particolar nome onde possa con una sola parola propriamente significarsi; il che fece egli per quella di <emph>frenesia</emph>, ch'è per avventura la più vicina, come quella che col delirio ippocondriaco convengono in questo, che ammendue nascono da sollevamento di vapori che non guastano la sostanza del celabro, ma in brieve tempo se ne trapassano: tuttochè siano in ciò differenti, che la frenesia cagionandosi da' vapori più accesi suole infiammare il cervello e uccidere le più volte. Ma Torquato, non guardando così minutamente a queste differenze, e bastandogli di farsi brievemente da' medici intendere, chiamò per lo più il suo delirio <emph>frenesia</emph>, come fece con lo stesso Cavallara, così scrivendogli: «Ma il maggiore di tutti gli altri mali e il più spiacevole mi pare la frenesia, perchè sempre son perturbato da molti pensieri noiosi e da molte imaginazioni e da molti fantasimi. Con la frenesia è congiunta una debbolezza di memoria grandissima; però prego V&lt;ostra&gt; E&lt;ccellenza&gt; che nelle pilole che ordinerà per me, abbia riguardo all'uno e all'altro male particolarmente, e pensi di confortar la memoria, perchè farà operazione degna della sua eccellenza e della nostra amicizia». Prese Torquato queste pilole e di esse e della sua infermità così scrisse ad Ascanio Mori: «Io ho preso due volte delle pilole mandatemi dall'eccellentissimo signor Cavallara. Sono passati gli otto anni ch'io sono infermo, e presto, s'io non m'inganno, sarà compiuto il nono; ma &lt;in&gt; quest'ultimi quattro anni mi s'accrebbero nuove infermità e nuove malinconie, laonde sarà gran meraviglia dell'arte sua, ch'io sia risanato, e gran lode ancora della sua eccellenza. Il maggior di tutti i mali è la frenesia, per la quale sono malinconichissimo; ed è accompagnata da grande smemoratagine». Così scrisse al Mori e lo stesso, per apunto, al Cataneo: «Sono ancora infermo, come io le scrissi, e la frenesia è il maggior male ch'io abbia, dal quale io sono impedito in tutti i miei studi, e particolarmente nel comporre; laonde spesso avrei fatta deliberazione di lasciargli tutti da parte». Così disse egli, la qual frenesia cominciatagli da Ferrara, seguillo poscia a Mantova, donde in questo modo scrisse a Giovan Battista Licino: «Sono ancora frenetico, come io era in Ferrara, e ho tutti gli altri mali».</p>
<p>Ma questo delirio di Torquato crebbe per sì fatto modo, che egli medesimo confessò esser talvolta stato assai presso a divenir pazzia, come scrisse al Gonzaga patriarca di Gerusalemme, in quelle parole: «Sono frenetico, come io le scrissi, e sono smemorato; ho la vista debolissima e molti altri mali, a cui sarebbero necessari molti rimedi, ma mi rincresce che m&lt;esser&gt; Giorgio non sia in Mantova, o ch'io non sia in Roma, perchè avea sperato di far in questa stagione qualche miglioramento, ma peggiorando, dubito che 'l primo avviso che abbia V&lt;ostra&gt; S&lt;ignoria&gt; Illustrissima, non essendo della mia morte, sia almeno della pazzia; e mi maraviglio che fin'ora non le siano state scritte le cose che dico fra me stes&lt;s&gt;o, e le sodisfazioni e gli onori e i favori e le grazie degli imperadori e de' re e de' principi grandissimi, i quali io mi vo fingendo e formando e riformando a mia voglia. E se fosse vero che ciascun fosse fabro della sua fortuna, io avrei fatta la mia fin'ora, se non d'oro o d'argento, almeno di legno o di terra; ma non dee esser vero, e poichè non posso divenire in modo alcuno fortunato, dovrei almeno esser savio, ma non posso senza il consiglio del medico, o per aiuto dello speziale o di m&lt;esser&gt; Giorgio».</p>
<p>Così scrisse al Patriarca, ma ch'egli non fosse giammai divenuto stolto, come altri disse, raccogliesi chiaramente da quanto egli fin dal principio di questa falsa opinione scrisse al duca d'Urbino nella lettera che incomincia: «Se con alcuna mia azione ho confermata la fama malignamente volgata della mia pazzia, certo è stato col dirizzare dopo la mia fuga il viaggio ad altra parte che alla corte di V&lt;ostra&gt; E&lt;ccellenza&gt;. Nelle quali parole si vede, che Torquato saviamente favellava della sua pazzia, il che non avrebbe potuto in verun modo alcun mentecatto fare.</p>
<p>Ma che si fosse questa maligna fama, com'egli diceva, intorno sparsa di lui, fu parte per l'ignoranza del volgo, che non discerneva le differenze che tra la frenesia e la pazzia molte sono, e parte per la malvagità de' suoi nemici, che maliziosamente spargevano i semi di questa falsa opinione; e ultimamente per volontà di lui medesimo, o per volontaria necessità, parendogli che questo solo mezzo ci fosse per fuggire i maggiori mali de' quali egli temeva, e per iscusar le colpe di cui falsamente era stato appo 'l duca imputato. Di ciò così fattamente scrisse nell'altra lunga lettera allo stesso duca d'Urbino, più volte da noi addotta, in quelle parole: «Perciochè sapendo io che nell'animo suo s'erano impressi altamente due altri concetti di me, l'uno di malizia, l'altro di follia, quello non rifiutava, ma con una tacita dissimulazione sopportava i morsi dell'altrui maldicenza; e questa liberamente confessava: nè tanto il faceva per viltà d'animo, quanto per soverchio desiderio di renderlomi grazioso: oltre ch'io stimava, che l'esser terzo tra Bruto e Solone non fosse cosa d'esempio vergognoso; sperando massimamente con questa confession di pazzia aprirmi così larga strada alla benevolenza del duca, che non mi mancarebbe col tempo occasione di sgannar S&lt;ua&gt; A&lt;ltezza&gt; e gli altri».</p>
<p>Questo diceva Torquato della dissimulazione della sua finta pazzia; il che par ch'anche mezzo tra dissimulasse e confessasse a Cornelio Bentivoglio scrivendogli per la sua liberazione in questo modo: «Pentito d'aver vaneggiato in questa nuova sorte di malatia, cercherò che le ammend&lt;e&gt; sien tanto maggiori del fallo, quanto debbono esser più stimate le cose fatte consideratamente, che quelle che son mandate fuori dall'impeto e dalla frenesia, per le quali son degno di scusa e di perdono». Così al Bentivoglio; e ad Ippoli&lt;t&gt;o Capilupi: «Per alcuni miei errori di pazzia, cagionati in parte da mala informazione del clementissimo signor duca di Ferrara, per la quale fui quasi astretto dalla necessità a commettergli, fui imprigionato, nè ho avuto alcuna speranza di libertà». Con tal cautela dissimulava il Tasso la finta pazzia, e con sì aperta confessione si doleva della sua lunga frenesia, alla quale se gli aggiunse, o parvegli se gli aggiungesse, d'essere per arte di alcun malioso affaturato, come accennò in quel sonetto al duca Alfonso:
<quote rend="block"><lg><l>Lasso! chi queste al mio pensier figura,</l>
<l>Ora torbide e meste, or liete e chiare</l>
<l>Larve, colle quai spesso (o che mi pare)</l>
<l>Inerme ho pugna perigliosa e dura?</l></lg>
<lg><l>Opra è questa d'incanto, o mia paura</l>
<l>È la mia maga, e 'ncontro a quel ch'appare.</l></lg></quote></p>
<p>E a Maurizio Cataneo: «V&lt;ostra&gt; S&lt;ignoria&gt; dee sapere ch'io fui ammaliato, nè fui mai risanato, e forse ho maggior bisogno dell'essorcista che del medico, perchè il mio male è per arte magica. Del folletto voglio scrivere alcuna cosa ancora: il ladroncello m'ha rubati molti scudi di moneta, nè so quanti siano, perchè non ne tengo il conto come gli avari, ma forse arrivano a venti; mi mette tutti i libri sottosopra, apre le casse, ruba le chiavi, ch'io non me ne posso guardare; sono infelice d'ogni tempo, ma più la notte, nè so se il mio male sia di frenesia o d'altro».</p>
<p>Queste cose scriveva Torquato stando egli ritenuto in Sant'Anna, e poscia uscito dalla prigione allo stesso Cataneo del medesimo folletto così disse: «Oggi, ch'è il penultimo dell'anno il fratello del reverendo Licino m'ha portato due lettere di V&lt;ostra&gt; S&lt;ignoria&gt;, ma l'una è sparita dapoi ch'io l'ho letta, e credo che se l'abbia portata il folletto, perchè è quella nella quale si parlava di lui; e questo è uno di quei miracoli ch'io ho veduto assai spesso nello spedale; laonde son certo sian fatti da qualche mago, e n'ho molti altri argomenti, ma particolarmente d'un pane toltomi d'inanzi visibilmente a ventitrè ore, d'un piatto di frutti toltomi d'inanzi l'altro giorno che venne a vedermi quel gentil giovane polacco, degno di tanta maraviglia; e d'alcune altre vivande, delle quali altre volte è avvenuto il medesimo in tempo che alcuno non entrava nella mia prigione, d'un paio di guanti, di lettere, di libri cavati dalle casse serrate, e trovatili la mattina per terra, e altri non ho ritrovati, nè so che ne sia avvenuto, ma quelli che mancano in quel tempo ch'io sono uscito, possono essere stati tolti dagli uomini, i quali, com'io credo, hanno le chiavi di tutte le mie casse, laonde io non posso difendere cosa alcuna da' nemici o dal diavolo, se non la volontà con la quale non consentirei d'imparar alcuna cosa da lui». Così Torquato, ma non perciò volle nè chiarirsene, nè darne per via degli stessi maghi rimedio, come gli persuadevan gli amici, perciochè egli fu zelante osservatore della religione e de' comandamenti della chiesa.</p>
<p>A queste noie che gli dava il folletto, o pure a lui pareva che gli desse, s'aggiunsero alcune apparizioni ch'egli stimava d'avere d'un altro spirito assai simile a quel ch'egli finse nel <title>Messaggiero</title>. Dico assai simile, perciochè non esser quel desso chiaramente scrisse nella sopra addotta lettera a Maurizio Cataneo in quelle parole: «Nel dialogo del <title>Messaggiero</title> mostrai di favellare con uno spirito, quel che non avrei voluto fare quantu&lt;n&gt;que avessi potuto. Ma sappiate che quel dialogo fu da me fatto molti anni sono per ubedire al cenno d'un principe, il quale forse non aveva cattiva intenzione, nè &lt;i&gt;o stimava gran fallo o gran pericolo trattar di questa materia poeticamente, ma dapoi i miei nemici hanno voluto prendersi giuoco di me, e m'hanno fatto esempio d'infelicità, facendo riuscir in parte vero quel ch'io aveva finto; e chi volesse esaminare diligentemente quei gentiluomini, nella casa de' quali era albergato, potrà ritrovare facilmente ch'io non era allora sottoposto a così fatta miseria». Così Torquato dello spirito da lui finto nel <title>Messaggiero</title>, assai diverso dal folletto di cui egli in quella lettera favellava e altrettanto dall'altro spirito di che noi ora prendevamo a ragionare il quale (secondo che egli diceva) molto tempo dapoi cominciò ad apparirgli. Perciochè la malinconia di Torquato, oltre al suo proprio temperamento, crebbe sì fattamente per gli studi, per le noie e per l'infermità (come abbiam detto), che bene spesso molto astratto dalle persone e da se stesso eziandio il facea divenire; e quindi talvolta solo per se medesimo favellava, e tal altra dissipitamente senz'alcuna cagion sorrideva, e sovente in alcun luogo teneva così fitto lo sguardo, che indi per buona pezza non lo stoglieva; e in questi luoghi egli diceva di vedere lo spirito, che diciamo, in forma d'un giovanetto assai somigliante a quella ch'egli nel <title>Messaggiero</title> descrisse.</p>
<p>Di quest'apparimenti egli niuna cosa apertamente scrisse, e con pochi ne favellò, nè con alcuno più che con Giovan Battista Manso, il quale fra i suoi più stretti e più fidati amici, o il primo fu, o a niun altro secondo, com'io dalla voce viva dell'uno, e dalle segrete lettere dell'altro ho udito, e il mondo stesso ha già conosciuto da quello che Torquato medesimo nelle <title>Lettere</title>, nelle <title>Rime</title>, ne' <title>Dialogi</title> e nella <title>Gerusalemme</title> lasciò di lui scritto. Ond'io per maggior certezza di quel che dovrò dire, rapporterò una lettera, che lo stesso Manso sopra ciò scrisse al principe di Conca, grande ammiraglio del Regno, mentre Torquato era seco nella sua città di Bisaccio.</p>
<p>«So che la presenza del signor Torquato mi fa ricevere maggiori grazie dalle lettere di V&lt;ostra&gt; S&lt;ignoria&gt; Illustrissima ch'io per me stesso non meriterei, e la rende più sollecita del nostro ritorno, ch'ella non sarebbe s'io fossi qui solo; perciò le darò maggior conto di lui che di me, di cui dirò solamente aver finito di accomodare le differenze di questi miei vassalli, e rimaner solo che sieno rimessi alla mia corte coloro che sono stati sbanditi dal commissario di campagna, di che per avanzar tempo supplico V&lt;ostra&gt; S&lt;ignoria&gt; Illustrissima che resti servita parlar al signor vicerè, che per iscrittorio gliel comandi. Il signor Torquato è divenuto grandissimo cacciatore e supera anche l'asprezza della stagione e del paese. Le giornate cattive e le sere trapassiamo udendo sonare e cantare lunghe ore, perciochè a lui diletta sommamente sentir questi improvisatori, invidiando loro quella prontezza nel versificare di cui dice essergli stata la natura così avara. Tal volta caroliamo, di che anche molto si compiace, con queste donne, ma il più ce ne stiamo presso al fuoco ragionando, e siamo caduti molte volte in ragionamento di quello spirito ch'egli dice apparirgli, e me n'ha favellato in modo che io non so che me ne dica, nè che me ne creda, ma dubito sì bene che la sua frenesia faccia me diventare matto. Io che vorrei cavarlo da questa, ch'io stimo infermità, gli ho alcuna volta fra i più severi ragionamenti dimostrato che queste sue visioni non possono esser vere, ma più tosto finte dalla sua stessa imaginativa, perturbata da fumi malinconici, che rappresentandogli quei vani fantasimi, gli danno a div&lt;e&gt;dere le cose che non sono, e che in gran parte eziandio esser non possono; poichè questo suo spirito non è cattivo, conoscendosi da mille contrasegni, i quali sono il favellargli di cose religiose e divote e 'l persuadergliele, e oltre a ciò il nominare i santissimi nomi di Giesù e di Maria, il riverir le croci e &lt;le&gt; reliquie de' santi, com'egli medesimo afferma, e più di ogni altra cosa la consolazione è 'l conforto che gli lascia quando da lui si diparte, contraria a quello che sogliono i rei spiriti fare. Allo 'ncontro gli dico che angelo nè meno dee essere, perciochè tutto ch'egli sia cristiano e virtuoso uomo, e anche da più anni in qua molto spirituale, nondimeno queste grazie di apparizioni d'angeli non sono concedute agli uomini di comunal bontà, ma a' perfetti e a' santi, in modo che sarebbe arroganza credere che questo suo spirito fosse un angelo, come se gli farebbe ingiuria a stimare ch'egli fosse un demonio. Laonde non essendoci di alcuna altra sorte spiriti che angioli o demoni, nè potendo questo suo esser nè l'uno nè l'altro, per conseguente ne viene che alcun reale spirito non sia quello che gli apparisce, ma più tosto un inganno della fantastica virtù, che verisimile gliel&lt;o&gt; rappresenti, come ad altri molti è avvenuto, e a coloro spezialmente che sono di <emph>mirarchia</emph> infermi, com'egli f&lt;u&gt;. A queste cose mi risponde egli che ciò non esser vero manifestamente si raccoglie dal lungo tempo ch'egli ha queste apparizioni vedute, e dalla conformità che sempre in esse ha osservato, la quale non potrebbe continuare se le cose da lui vedute non fossero per se stesse reali, ma da folle imaginazion della sua fantasia figurate. Nè potrebbero essere i ragionamenti l'uno all'altro rispondenti, conciosiacosachè nelle fantastiche visioni le potenze dell'animo non operino regolate dalla mente, e per conseguente non possano fra loro aver corrispondenza nè ordine veruno, come nelle apparizioni che hanno gli stessi mirarchiaci, e ne' sogni de' febricitanti e ne' pensieri degli ubbriachi avvenir si vede. Appresso dice che se le cose ch'egli ode e vede fossero fantastichi apparimenti dalla sua stessa imaginativa composti, non potrebbero essere tali che sopravanzassero il suo sapere; perciochè l'imaginativa si fa col rivolgimento degli stessi fantasimi, o delle spezie che nella memoria si conservano delle cose da noi in prima apprese; ma ch'egli ne' molti e lunghi e continuati ragionamenti che con quello spirito ha tenuti, ha da lui udite cose che giammai prima nè udì, nè lesse, nè seppe che altr'uomo abbia giammai sapute, laonde conchiude che queste sue visioni non possano essere folli imaginazioni della fantasia, ma vere e reali apparizioni d'alcuno spirito, che, qualunque se ne sia la cagione, se gli lasci visibilmente vedere. Alle quali cose contradicendogli io, e contrastandogli, e replicando egli allo 'ncontro, ci conducemmo un giorno a tale ch'egli mi disse: “Poichè non posso persuadervi con le ragioni, vi sgannerò con l'esperienza, e farò che voi con gli occhi stessi veggiate quello spirito, di cui prestar fede non volete nelle mie parole”. Io accettai la proferta, e 'l seguente giorno stando noi tutti soli a seder presso al fuoco, egli, rivolto lo sguardo verso una finestra, e tenutolovi buona pezza fitto, sì che rappellandolo io nulla mi rispondeva, alla fine: “Ecco (mi disse) l'amico spirito che cortesemente è venuto a favellarmi; miratelo, e vedrete la verità delle mie parole”. Io drizzai gli occhi colà incontanente, ma per molto ch'io gli aguzzassi, null'altro vidi che i raggi del sole, che per gli vetri della finestra entravano nella camera. E mentre io andava pur con gli occhi attorno riguardando e niente scorgendo, ascoltai che Torquato era in altissimi ragionamenti entrato con chi che sia; perciochè quantunque io non vedessi nè udissi altri che lui, nondimeno le sue parole, or proponendo e or rispondendo, erano quali si veggono essere fra coloro che d'alcuna cosa importante sono a stretto ragionamento; e da quelle di lui agevolmente comprendeva con lo 'ntelletto le altre che gli venivano risposte, quantunque per l'orecchio non l'intendessi. Ed erano questi ragionamenti così grandi e maravigliosi per le altissime cose in essi contenute, e per un certo modo non usato di favellare, ch'io rimaso da nuovo stupore sopra me stesso inalzato, non ardiva interrompergli, nè addomandare Torquato dello spirito ch'egli additato m'aveva, e io non vedeva. In questo modo ascoltando io, mezzo tra stupefatto e invaghito, buona pezza, quasi senza accorgermene, dimorammo; alla fin della quale partendo lo spirito, come intesi dalle parole di Torquato, egli a me rivolto: “Saranno oggimai, disse, sgombrati tutti i dubbi della tua mente”. E io: “Anzi ne sono di nuovo accresciuti, perciochè molte cose ho udite degne di maraviglia, e niuna veduta n'ho di quelle che per farmi da' miei dubbi cessare mi prometeste mostrarmi”. Ed egli, sorridendo, soggiunse: “Assai più veduto e udito hai di quello che forse...”. E qui si tacque; ed io non osando d'importunarlo con nuove dimande, ponemmo fine a quel ragionamento, dal quale altro finora comprender non posso, se non quel che da principio diceva, e cioè che queste sue visioni o frenesie anzi faranno me da cervello uscire ch'io possa toglier lui dalla sua, o sia vera o pure imaginata opinione».</p>
<p>Così scrisse il Manso; e le medesime cose ho poscia udite io sovente da lui medesimo a voce viva con altre molte particolarità raccontare, delle quali s'io qui scrivessi alcuna, rimarrebbe dall'un canto sotto maggior dubbio, se questi apparimenti avuti da Torquato fossero fattura della sua propria imaginazione, o se pure stati sieno da lui con gli occhi esteriori veduti: e dall'altro canto senz'alcun dubbio si chiarirebbe che se vero spirito fu quello che gli appariva, certamente esser rea cosa in verun modo poteva. Ma quel ch'io me ne so non potrei senza mancar di fede a lui, che sotto condizion di silenzio me 'l disse, ora qui palesare. Pur bene potrà chiunque di ciò sia vago più partitamente dal Manso medesimo udirle racconfermare, conciosiacosachè io per questa principal cagione mi sia tanto più affrettato a publicar le cose nelle presenti carte da me raccolte e trascritte, perchè i testimoni in esse citati, sopravivendo tuttavia, possono della verità in questa mia narrazion contenuta intiera e fermissima testimonianza prestare.</p></div2>
<div2 type="capitolo"><head>15</head>
<p>Tali adunque furono le cagioni, e tali le infermità di Torquato, nate da natural malinconia e pervenute nel maggior colmo a delirio, ma non giammai a pazzia, come per le ragioni che addotte poco anzi abbiamo è manifesto: se però altri non giudicasse follia il dissimulare così vivamente d'esser mentecatto (tutto che per salvar la vita da' sospetti di sopra accennati), che quindi non prendessero opportunità i maligni di far sì che il mondo rimanesse in forse della verità, e ch'egli perciò se ne ritrovasse, di comandamento del duca, ritenuto in Sant'Anna. Il qual ritegno sofferendo egli malagevolmente, e veggendo che non gli giovavano le preghiere che al duca per mezzo delle sue rime o della duchessa e delle principesse e degli altri suoi più congiunti parenti porgeva, vinto finalmente dalla lunghezza delle carceri, divenuto impaziente per le infermità e confuso per la detrazion della fama, stimando ingiustizia quello che 'l duca diceva esser fatto a fine di sua salute, cominciò a rivolgere le umili preghiere in gravi querele, e le piacevoli rime in lamentevoli lettere, dirizzate a molti principi e maestrati d'Italia, e fuori, e fin alle corti dello 'mperador Rodolfo, e di Gregor&lt;io&gt; XIII pontefic&lt;e&gt;. Egli si rivolse primieramente a' più stretti congiunti d'Alfonso, scrivendo a Guglielmo Gonzaga e a Giovanna d'Austria duchi di Mantova molte lettere, alcune delle quali vanno stampate con l'altre sue, e in ispezieltà quella dirizzata al duca in credenza di Alessandro suo nipote, la quale fornisce con queste parole: «E perchè le parlerà della mia libertà, particolarmente la supplico che si contenti ch'e' parta consolato, e le bacio umilissimamente le mani. Da Sant'Anna». Così scrisse al duca e alla duchessa quell'altra ch'incomincia: «Io che nella morte di Barbara», nella quale Torquato lungamente la priega che gli impetri la libertà per gli meriti della duchessa Barbara d'Austria sua sorella. Altrettanto fece anch'egli col duca d'Urbino, come s'è in tutte e tre le lettere di sopra addotte veduto, e particolarmente in quella il cui principio scopre tanto più di necessità, quanto ha men d'ornamento, nella simplicità di queste parole: «Supplico V&lt;ostra&gt; A&lt;ltezza&gt; Serenissima che mi voglia favorire col sig&lt;nor&gt; duca mio signore, e col signor cardinale, acciochè io possa uscire di questa prigione di Sant'Anna». Così al duca d'Urbino, e parimente con tutti gli altri parenti della casa da Este per lo spazio di ben tre anni s'affaticò acciochè gli impetrassero, col lor mezzo, la grazia del duca e la libertà; ma tutto indarno, com'egli scrisse alle principesse di Ferrara in quel sonetto:
<quote rend="block"><lg><l>Suore del grand'Alfonso, il terzo giro</l>
<l>Ha già compiuto il gran pianeta eterno,</l>
<l>Ch'io dallo strazio afflitto, e dallo scherno</l>
<l>Di fortuna crudele, egro sospiro.</l></lg></quote></p>
<p>Onde fu che non piegandosi Alfonso alle costoro preghiere, e stimando il Tasso ciò adivenire perchè per la confidenzia che tra cognati e' più stretti congiunti esser suole, affidasse il duca di Ferrara di negar senz'alcun rossore a quei di Mantova e d'Urbino, e agli altri, questa grazia quantunque giusta, pensò di valersi del favore degli altri principi d'Italia men congiunti d'Alfonso, e spezialmente dei duchi di Savoia e di Toscana, sì come fece. Col primo, che fu Filippo Emanuele, adoperò il mezzo del marchese da Este, e delle sue stesse lettere, una delle quali comincia: «Io non so, s'io abbia maggior bisogno di protezione o maggior desiderio d'esser protetto in particolare dalla Reale V&lt;ostra&gt; A&lt;ltezza&gt;, perchè l'amor della quiete e dell'onor mio, e l'ammirazione della maestà e virtù vostra, e la benivolenza che umilissimamente le porto come al primo e al più valoroso e più glorioso principe d'Italia, van così di pari ch'io sono altrettanto suo per affezione e riverenza, quanto mio per natura». Così al duca di Savoia, con quel che segue; ma col secondo, e questi fu il gran duca Francesco, si valse di più mezzani, e ultimamente di d&lt;on&gt; Cesare da Este ora duca di Modona, nel tempo ch'egli andò a Firenze a nozze, come si vede nella lettera che gli scrisse dolendosi di non esservi potuto con lui andare, e pregandolo ad impetrare il favore del gran duca e del cardinal Ferdinando (a cui parimente scriveva per la sua liberazione); la qual lettera comincia: «Quantunque sia passata quella occasione, nella quale V&lt;ostra&gt; E&lt;minenza&gt; mi poteva far grazia maggiore», e quel che segue. E avevane anche molto prima richiesto lo stesso gran duca per altre lettere, delle quali (tutto che non vadano stampate) ho vedute io in casa il Manso le copie scritte a penna; e raccogliesi da quel ch'egli accennò nella lettera che va innanzi al secondo dialogo <title>Della nobiltà</title>, l'obligazione ch'egli si sentiva avere al gran duca per la procurata sua libertà in quelle parole: «Ma quel che allora non mi fu conceduto scrivere della casa de' Medici, ora non debbo tacerlo, perchè la grandezza sua m'invita e l'umanità di questi principi m'assicura, e all'obligo di manifestar il vero s'aggiunge quello ch'io le ho»; e nel rimanente della pìstola, dove ramenta gli eroi (che così gli chiama) di quella serenissima casa.</p>
<p>Nè a questi soli ma a più altri principi d'Italia e di Santa Chiesa ricorse altresì, i quali come sarebbe troppo lunga narrazione il voler tutti annoverare e ridir ciò che con essi loro passò, così fra tanti non posso tacere quello ch'egli scrisse alla città di Bergamo patria di suo padre; perciochè quinci assai vivamente se ne rappresenterà la miseria dello stato suo infelice. Tralascierò bene le lettere scritte da lui intorno a ciò a molti gentiluomini di quella città: a Cristoforo Tasso, all'abbate Albano, a Marc'Antonio Spino, a monsignor Gio&lt;van&gt; Battista Licino, e ad altri assai, che tutte si leggono impresse nel primo volume dell'altre sue, e mi contenterò d'accennar solamente quella scritta da lui agli Anziani di Bergamo (che così quivi chiamano i capi del publico Consiglio), la qual incomincia: «Perciochè il vizio del parlar è nella lingua, e del fatto nell'animo, come scrive Demostene», e quel che siegue. Ma trascriverò a parola la supplica, che con questa lettera andò congiunta, del seguente tenore: «Torquato Tasso, bergamasco per affezione non solo ma per origine, avendo prima perduto l'eredità di suo padre e la dote di sua madre e l'antifato, e dapoi la servitù di molti anni e le fatiche di lungo tempo e la speranza de' premi e ultimamente la sanità e la libertà, fra tante miserie non ha perduto la fede, la quale ha in cotesta città, nè l'ardire di supplicarla che si muova con publica deliberazione a dargli aiuto e ricetto, supplicando il signor duca di Ferrara, già suo padrone e benefattore, che il conceda alla sua patria, a' parenti, agli amici, a se medesimo. Supplica dunque l'infelice, perchè le S&lt;ignorie&gt; V&lt;ostre&gt; si degnino di supplicare a S&lt;ua&gt; A&lt;ltezza&gt; e di mandare monsignor Licino, over qualch'altro a posta, acciochè trattino il negozio della sua liberazione, per la quale sarà loro obligato perpetuamente, nè finirà la memoria degli oblighi con la vita.</p>
<p>Di V&lt;ostre&gt; S&lt;ignorie&gt; affezionatissimo servitore Torquato Tasso prigione e infermo nell'ospedal di Sant'Anna in Ferrara».</p>
<p>Tal era la supplica, la quale fu nel publico Consiglio con lagrime di tenerezza udita, e ottimamente secondo il desiderio di Torquato espedita: perciochè quella città elesse monsignor Licino ambasciatore appo il duca Alfonso a pregarlo per la liberazione di un tanto loro cittadino. Andò il Licino, e fu graziosamente ricevuto dal duca e rassicurato ch'egli non riteneva Torquato salvo che per maggior giovamento e custodia della salute di lui, ma posciachè vedeva quella città voler con tanto affetto prendersene lei cura, egli non pure il concederebbe loro volentieri, ma rimaneva eziandio di così amorevole officio molto fra se medesimo sodisfatto, e altrettanto verso loro obligato. Dalla qual buona risposta del duca prese Torquato così ferma speranza della sua libertà, che per molto tempo ne aspettò l'esecuzione di giorno in giorno, come si vede in quella lettera sopra ciò scritta allo stesso Licino, ove dice: «Io v'aspettava oggi con la spedizione del negozio, credendo che monsignor Maffetto dovesse esser venuto, e quel che segue. Nondimeno nè a questa speranza di Torquato, nè alla buona intenzione che mostrava il duca seguirono poscia gli effetti, per molto che il Licino e sollecitasse e temporeggiasse, e più fiate fosse da Bergamo a Ferrara andato e ritornato (come nelle stesse lettere si legge) con la medesima richiesta per condurla a fine. Laonde disperato il Tasso di vedersi per questa via, nè per mezzo d'altro principe d'Italia giammai riposto nella desiderata libertà, deliberò di ricorrere allo 'mperadore Rodolfo, come a sovrano prencipe e legitimo giudice del torto che a lui pareva che se gli facesse in quel suo così lungo ritegno; da cui non potendo esser prosciolto per grazia, dimandava ultimamente esser sottratto per debito di giustizia, come scrisse al p&lt;adre&gt; abbate don Angelo Grillo, il quale a procurargli la libertà con non minor prudenza nel maneggiar il negozio che con grandezza d'animo in curar poco ogni altro rispetto e impedimento molti anni s'affaticò, e alla fine con lunghissima costanza e continua sollecitudine felicemente, tutto che per altra strada, l'ottenne. E per avventura fu questa sua così gloriosa operazione, che quantunque egli fosse per l'antichità del suo nobilissimo sangue assai chiaro in fin da che nacque, e poscia per le proprie e singolari virtù e per l'altezza della dottrina, e nella voce e negli scritti riverito e commendato per tutta Europa, e oggidì per lo valore, ond'ha governato tant'anni la sua religione (che tanti secoli governò la Chiesa di Dio) generalmente stimato uno de' più riguardevoli prelati ch'oggi vivano nell'Italia, nondimeno io sicuramente ardirei affermare che molto maggior gloria se gli dee per aver serbato, anzi donato a se stesso e alla presente età e a quegli che dopo noi per lunghissimi ravvolgimenti d'anni verranno, la vita e l'opere di così divino uomo, chente fu Torquato Tasso; che da tutte quest'altre maggiori sue doti, quantunque senza fallo di maggior conto elle siano per se medesime.</p>
<p>Al p&lt;adre&gt; adunque d&lt;on&gt; Angelo Grillo scrivendo egli, come dicevamo, aver deliberato di richiedere per giustizia a Rodolfo quanto gli veniva da Alfonso per grazia negato, di questa sua deliberazione assignò così fatta ragione: «Il rispetto tra i principi non suole esser eguale dove non è eguale lo stato o la condizione; laonde non è verisimile che Sua Maestà debba aver alla casa da Este il medesimo riguardo che hanno avuto gli altri principi di pari o di minor grado, e pur che vi sia alcuno ch'ardisca di ricordargli ch'io sono ancora nel mondo, e se nella corte si sa del mio stato, quanto V&lt;ostra&gt; P&lt;aternità&gt; scrive, si dovrebbe ancor saper cosa, per la quale il rigor della grandezza potrebbe porgere minore spavento a me che agli altri». Così scrisse all'abbate Grillo intorno alle cagioni della sua dimanda allo 'mperadore: la qual fu dal padre indirizzata per mezzo di Ottavio, ch'altri chiamano Ottaviano, Spinola suo stretto parente che allora risedeva appo Cesare, e da lui sommamente favoreggiato, per le cui mani passavano tutti gli affari d&lt;e&gt;lla sua repubblica, e gran parte de' maggiori d'Italia. Fu dallo Spinola con molta efficacia proposta l'istanza del Tasso, e con molta benignità da Cesare ascoltata, onde in Torquato di nuovo sursero grandissime speranze di libertà, come si vede da quel ch'egli ne scrisse a Paolo Grillo in quella lettera: «Intesi dal p&lt;adre&gt; d&lt;on&gt; Angelo fratello di V&lt;ostra&gt; S&lt;ignoria&gt; in qual termine fosse il negozio trattato per la mia liberazione alla corte di S&lt;ua&gt; Maestà Cesarea: ma sono passati dapoi molti mesi e molte difficoltà, nè posso ora saperne altro di quel ch'egli me n'accenna: ma i fatti saranno le Naiade. Prego V&lt;ostra&gt; S&lt;ignoria&gt; che non voglia essere scarso di raccomandazioni, poichè è stato liberale de' suoi doni, ma raccomandi al signor Ottaviano Spinola il negozio in modo ch'egli non si raffreddi, e s'io potessi ricordarle alcuna cosa le recordarei che le tepide dimande insegnano a negare». Così scrisse all'un fratello delle sue concepute speranze; e all'altro degli effetti che cominciavano a partorire disse in un'altra sua: «E poichè la prattica si stringe, e la prigione si slarga, passerò questo tempo che rimane fin alla conchiusione meno infelicemente, e vorrei che fosse brevissimo; tal che ringrazio V&lt;ostra&gt; S&lt;ignoria&gt; molto R&lt;everenda&gt; che rinnovi gli uffici, raddoppi le preghiere, e rinfreschi la memoria, dov'ella manca».</p>
<p>Tanto era allettato da queste sue speranze Torquato! Ma il verde di esse non fiorì molto tempo, ed i nascenti frutti nel principio del germogliare cominciarono ad inaridire, come mostrò nella lettera che scrisse ad Alessandro Spinola, che incomincia: «V&lt;ostra&gt; S&lt;ignoria&gt; mi loda più ch'io non merito, e mi promette meno che non desidero, ma perchè il lodarmi è nella sua podestà e la mia libertà nell'altrui, la ringrazio di quello che mi concede, e la prego dell'altre cose che mi pone in dubbio, perchè vorrei grandissima certezza d'esser liberato, e non potendo questa grazia esser negata allo 'mperadore, se la chiede S&lt;ua&gt; Maestà mi pare assai facile che dalle preghie&lt;re&gt; del signor Ottaviano sia mossa a dimandarla; ed io prego quel signor e V&lt;ostra&gt; S&lt;ignoria&gt; che mi facciano questo favore». E quel che segue ove racconta le sue speranze avute nello 'mperadore, le quali fra breve tempo vedendo Torquato secche dalle radici, si rivolse ultimamente a' piedi del romano pontefice, come si vede nella stessa lettera che di sopra dicemmo lui aver scritta al p&lt;adre&gt; d&lt;on&gt; Angelo Grillo in quelle parole: «Oltre a ciò non so perchè dandomi la vita e rendendomi la sanità si portasse poco rispetto a S&lt;ua&gt; A&lt;ltezza&gt;, o agli altri della casa da Este. E se a loro non è piacciuto darmi la morte, non dovrebbono gli altri fare quel ch'essi hanno ricusato, come cosa troppo crudele; e non è convenevole che si permetta al giudicio del popolo, che dovrebbe esser solamente conceduto al giudicio di S&lt;ua&gt; B&lt;eatitudine&gt;, alla quale è ragionevole che lo 'mperadore e tutti i re del mondo portino grandissimo rispetto». Così al p&lt;adre&gt; Grillo fondando nel papa le speranze di quella libertà che non aveva potuto per mezzo degli altri principi racquistare.</p>
<p>E questo suo pensiero pose egli in opera per mezzo di molti cardinali, tutto che le lettere da lui sopra ciò a loro scritte non fossero per convenevoli rispetti palesate con l'altre sue; ma si legge in molte di quelle publiche la rimembranza di quell'altre secrete, come in una scritta a Cristoforo Tasso ch'incomincia: «Mandai a V&lt;ostra&gt; S&lt;ignoria&gt; la lettera del p&lt;adre&gt; Licino, e la pregai che governasse questo negozio col suo parere; non perchè io non sia volonterosissimo d'uscir di prigione, ma perchè la strada di Roma e 'l mezzo del sig&lt;nor&gt; cardinale portano seco maggior lunghezza che non fa mestiero; nondimeno se non può spedirlo prima, la prego che pigli questa strada senza fallo». E in un'altra sua più lunga lettera a Maurizio Cataneo, là dove dice: «Nè si dee dar la colpa di tanto male alle prime cagioni, perchè nelle prime non è colpa nè imperfezione, ma nelle seconde, o nella materia; e se in questa sfera, ove par che regni la fortuna, il papa è quasi una prima cagione e un motor primo, non può esser colpa in Sua Santità, nè difetto in Sua Beatitudine, in cui è abbondanza di tutti i beni e pienezza di tutti i tesori; e s'egli è un sole di giustizia, a simiglianza di Dio che fa nascere questo che si vede sopra i giusti e sopra gli ingiusti, può scacciar le mie tenebre e piovere in me le sue grazie. Nè si dimandano più favori, ma grazie, non d'alcuno errore che non sia fatto, ma de' commessi: perchè la pazienza di questi dee esser cagione che per l'avvenire non se ne commetta alcun altro». Così Torq&lt;uato&gt;, e in ciò prese egli tanto di speranza la terza volta, che parendogli di già essere nella desiderata libertà intieramente riposto, discorreva, scrivendo allo stesso Cataneo, del modo dell'uscir di Sant'Anna e di Ferrara, e di riavere e condur seco i libri e gli altri suoi arnesi in Roma, come si legge in quell'altra sua: «Quantunque V&lt;ostra&gt; S&lt;ignoria&gt; non abbia potuto rispondere a quella parte delle mie lettere ch'è di maggiore importanza, nondimeno tanto il ringrazio di quello che ha fatto per mia sodisfazione, quanto è 'l desiderio che ho della libertà, della quale la sua lettera mi par quasi un principio e una promessa. Cercherò adunque d'avere l'audienza di S&lt;ua&gt; A&lt;ltezza&gt; senza la quale sarebbe meglio il partirsi che 'l fermarsi, ma io non posso partire se non v'è alcuno che mi conduca fino a S&lt;an&gt; Benedetto, o a San Domenico, o al convento degli Angeli, e mi faccia portare una valigia e una picciola cassetta; oltre la quale lascio in Sant'Anna quattro casse di libri e d'altre robbe, e in corte rimangono razzi e corami da fornire una camera e un camerino, e altri fornimenti: laonde io non dimando se non piccolissima parte di quelle robbe che sono miserabilissimo a&lt;v&gt;anzo della fortuna di mio padre, e mio». E quel che segue, dove si vede Torquato aver così ferma la speranza di dover esser disciolto dalla prigione, che la sua maggior sollecitudine era solamente intorno alle circonstanze, tenendo come cosa già impetrata la libertà.</p>
<p>Ma questo non adivenne così tostamente com'egli pensava (e forse per la morte di Gregorio XIII, che seguì di questi tempi), se non si è in quanto gli fu in modo allargata la carcere, che sovente gli era conceduto, in compagnia di persone confidenti, l'uscirne fra il giorno, per dover nondimeno ritornarvi la sera, come si legge nella medesima sopradetta pìstola scritta al Cataneo in quelle parole: «Ma dapoi me l'ha dimandato il signor Ippolito Giovan Luca, al quale non si può negar alcuna cosa, perchè egli solo mi cava alcuna volta di prigione». Ma più ampiamente ne scrisse ad Antonio Sersali in questo modo: «Signor nipote carissimo: io non soglio aver mai piacere che non sia accompagnato da maggior dolore, come ho sentito nel vostro ritorno, perchè più mi dispiace il vostro male, che non mi piace la venuta, e se a me non fosse più difficile l'uscire di prigione che a voi il levarvi di letto, sarei venuto senz'alcun indugio a vedervi; ma voi potete sapere quante difficoltà e quanti impedimenti io soglio avere, i quali non potrei superare senza l'aiuto di monsignor Licino. Fate dunque ch'egli mi cavi in tutti i modi, come ha fatto dell'altre volte, e mi conduca a vedervi».</p>
<p>Così scrisse del suo talvolta uscir di Sant'Anna; dove tuttavia dimorando s'aggiunse, fra questi tempi, alle sue continue infermità una repente e ardentissima febbre, la quale per sì fatta maniera l'assalì, che nel quarto giorno del male i medici cominciarono a temere, e nel settimo a diffidare della sua vita; perciochè avanzandosi ciascun dì l'ardore della febbre, e scemandosi continuamente le vitali e le naturali virtù, pervenne a tal debolezza che nè porgeva alcuna speranza alla natura di poter contrastando all'infermità sollevarsi, nè men di tollerare alcun medicamento, onde potesse prendere aiuto per discacciarla. Ma mentre egli in tale stato, mezzo tra vivo e morto giaceva, come colui che in niuno de' suoi membri mostrava segno di vita, salvo che nella lingua che sola obediva all'imperio della mente ancor sana, fu miracolosamente dalla Vergine nostra Signora, che visibilmente gli apparve, risanato e quasi suscitato in un punto, com'egli medesimo narrò in quel sonetto:
<quote rend="block"><lg><l>Egro io languiva, e d'alto sonno avinta</l>
<l>Ogni mia possa avea d'intorno al core;</l>
<l>E pien d'orrido gielo, e pien d'ardore</l>
<l>Giacca con guancia di pallor dipinta;</l></lg>
<lg><l>Quando di luce incoronata e cinta,</l>
<l>E sfavillando del divino ardore,</l>
<l> Maria, pronta scendesti al mio dolore,</l>
<l>Perchè non fosse l'alma oppressa e vinta.</l></lg>
<lg><l>E Benedetto fra que' raggi e lampi</l>
<l>vidi a la destra tua; nel sacro velo</l>
<l> Scolastica splendea da l'altra parte.</l></lg>
<lg><l>Or sacro questo core e queste carte,</l>
<l>Mentre più bella io ti contemplo in Cielo,</l>
<l>Regina, a te, che mi risani e scampi.</l></lg></quote></p>
<p>E parimente in un madrigale che compose incontanente risentitosi e riconosciutosi sano prima che uscisse di letto:
<quote rend="block"><lg><l>Non potea la natura, e l'arte omai,</l>
<l>Più dare alcuna aita</l>
<l>Alla mia fragil vita,</l>
<l>Quando a te mi rivolsi, e 'n te sperai.</l>
<l>Tu pregasti per me l'Eterno Figlio,</l>
<l>Vergine gloriosa,</l>
<l>Del mio dolor pietosa,</l>
<l>Che mi sottrasse a sì mortal periglio;</l></lg></quote>
e quel che segue. Da questo miracoloso aiuto, che dalla pietosa Vergine ricevette Torquato, come in un subito fu nell'intiera salute restituito, così pare che indi a poco ricevesse eziandio la sua lungamente desiderata e richiesta libertà. Il che avvenne nel principio dell'an&lt;no&gt; 1586, e fine del quarantaduesimo dell'età sua, com'egli afferma in quella lettera che scrisse ad Ascanio Mori dall'antica sua camera del palagio ducale, dopo liberato da Sant'Anna, in quelle parole: «Io nacqui del 1544, gli undeci di marzo, nel quale è la vigilia di San Gregorio, e mi fu predetto che quest'anno, nel quale finirò il quadragesimo secondo, avrò molti beni e molte grazie da' principi». Così scriss'egli, cominciando a godere i principi della sua libertà; la quale seguì in questo modo.</p></div2>
<div2 type="capitolo"><head>16</head>
<p>Si celebravano solennissime feste in Ferrara nel tempo che d&lt;on&gt; Cesare da Este vi condusse d&lt;onna&gt; Virginia de' Medici sua novella sposa, alle quali concorsero molti signori congiunti di quelle serenissime case, e specialmente d&lt;on&gt; Vincenzo Gonzaga principe di Mantova, allora giovanetto di sì alte speranze, che sin dal primo fiore degli anni suoi, che allora non erano oltre a 24, cominciò a produrre maravigliosi frutti di valore e d'ingegno, avanzandosi tant'oltre in tutti gli esercizi cavallereschi e in tutti gli studi delle belle lettere, che ne riportava il vanto fra quanti principi e cavalieri furono del tempo suo. Laonde per lo conoscimento ch'egli aveva delle scienze e delle più nobili arti, scorgendo negli scritti di Torquato il pregio d'ogni dottrina e l'esempio d'ogni virtù cavalleresca, e di pace e di guerra, cominciò per sì fatta maniera ad amarlo, che sommamente bramava di potere strettamente e per lungo tempo goder della sua conversazione. Al qual desiderio aggiungendosi le persuasioni del p&lt;adre&gt; d&lt;on&gt; Angelo Grillo, allora abbate in Mantova (che come abbiam detto vegghiava alla liberazion di Torquato), determinò il principe di chiedere in grazia al duca Alfonso di poter seco condurre in Mantova il Tasso, promettendogli tenerlo colà sotto la medesima custodia, ch'egli faceva in Ferrara; e con questa condizione ottenne la sua dimanda.</p>
<p>Fu adunque Torquato da Sant'Anna menato a palagio, dove stiè tutto quell'autunno nelle sue antiche stanze (come poco è dicevamo), mentre durando tuttavia le feste, il principe dimorò in Ferrara e poscia con lui medesimo se n'andò in Mantova, dove fu graziosamente ricevuto dal duca Guglielmo, e grandemente dal principe careggiato, e presso che in libertà riposto, ma non intieramente, com'egli raccontava a monsignor Licino in quella lettera: «Sono in Mantova per favor ricevuto dal serenissimo signor principe, e mi ci potrei fermare con la sua grazia, perchè a niuno avrei più volentieri quest'obligo che a S&lt;ua&gt; A&lt;ltezza&gt;, la quale avendo cominciato potrebbe fornire, e non lasciar che altri edificasse sui fondamenti ch'egli ha fatti; ma in tutti i modi ho voluto salutar V&lt;ostra&gt; S&lt;ignoria&gt; parendomi che ora, ch'io son mezzo libero, la sua buona volontà non possa aver alcuno impedimento. Se le pare può supplicare il serenissimo sig&lt;nor&gt; duca di Ferrara, che si contenti ch'io viva in libertà, perchè vivo meno infelice, benchè non sia più sano. Il signor principe ha fatto molto; m'ha liberato, m'ha alloggiato, m'ha fatto vestire, mi fa servire, e potrebbe far il resto, ma s'egli tardasse a farlo, prego V&lt;ostra&gt; S&lt;ignoria&gt; che il faccia subito». E in quell'altra poco dopo scritta al medesimo, dove dice: «Della mia libertà non posso scrivervi altro di quel che sapete; io posso andar per tutta Mantova». Così al Licino, e parimente al Cataneo in quelle parole della lettera altre volte da noi addotta: «Ho grande obligo per la libertà quasi ricuperata al serenissimo signor principe di Mantova; delle altre cose non posso volere se non quel che piace a S&lt;ua&gt; A&lt;ltezza&gt;. Così diceva Torquato, perciochè non voleva che il principe mancasse della parola data al duca Alfonso di ritenerlo sotto custodia presso di lui, ma che per sue nuove preghiere ottenesse la intiera libertà, sì come avvenne, ed &lt;e&gt;gli scrisse allo stesso Cataneo in quella lettera: «Io conservo quella memoria che io debbo dell'obligo ch'io ho a questi serenissimi principi per la libertà ricuperata; e non consentirò mai che la presente età o la futura possa riprendermi d'ingratitudine, perchè io tanto più schiverò questo vizio quanto è men punito dalle leggi, acciochè si conosca che no&lt;n&gt; 'l timore della pena, ma l'amor della virtù m'è guida nelle operazioni». Questo al Cataneo, e più ampiamente a Cornelia sua sorella dicendo: «Io sono libero per grazia del serenissimo s&lt;ignor&gt; principe di Mantova, e benchè la fortuna m'abbia privato di tutti i suoi beni, non ha potuto privarmi di quelli della natura, onde se mai vi rallegraste ch'io vi fossi fratello, ora non dovreste dolervene, o dolervi solamente de' miei infortuni, i quali sono stati vari e grandi, e lungo tempo m'hanno tenuto soggetto a varie infelicità. Omai dovrebbono aver fine; e sarebbe stata maggior felicità la mia se dopo tanti anni io v'avessi potuto far qualche piacere, o qualche giovamento». Così Torquato dell'intiera sua liberazione della quale rese egli alla Madonna delle Grazie (chiesa non molte miglia lunge da quella città, ma per lontanissime contrade famosa) con quell'affetto le dovute grazie; che si conosce da quanto ne scrisse al Licino, dicendo: «Non posso rispondere a V&lt;ostra&gt; S&lt;ignoria&gt; cosa alcuna della risoluzione del serenissimo s&lt;ignor&gt; principe di Mantova, perchè io non gliel&lt;a&gt; chiederei sin che non fossi andato a visitar la Madonna delle Grazie, dove feci voto d'andar quel giorno che fui liberato». Ma la ottenuta sua libertà dal duca Alfonso non fu senza condizione che Torquato non potesse (che che se ne fosse la cagione) ritornare a Ferrara, com'egli accennò in una sua risposta a Nicolò Spinola, nel fin della quale disse: «Ringrazio V&lt;ostra&gt; S&lt;ignoria&gt; che si rallegri della libertà impetratami dal serenissimo sig&lt;nor&gt; principe di Mantova, alla quale nulla manca se non il passo libero per gli stati del serenissimo sig&lt;nor&gt; duca di Ferrara, e allora stimerò di essere essaudito quando non mancherà cosa alcuna».</p>
<p>Ma se poscia Torquato ottenesse questo anche, di poter ritornare a Ferrara, o no, io non osarei affermare, conciosiacosachè dall'un canto mi si faccia verisimile d&lt;a&gt;ll'innocenza di lui e d&lt;a&gt;lla magn&lt;a&gt;nimità di Alfonso che ciò gli fosse da lui conceduto, dall'altro io non ritrovi ch'egli più mai dimorato vi fosse; anzi che si solesse continuamente ramaricare d'aver perduta la grazia del suo antico signore, tutto che per ogni altra cagione fosse lietissimo d'aver acquistata quella del principe di Mantova, dal quale, oltre all'obligo della libertà, ciascun dì riceveva nuovi e grandissimi favori; com'egli confessava scrivendo al Licino: «Io sono in Mantova alloggiato dal serenissimo signor principe, e servito da' suoi servidori, com'io medesimo avrei saputo eleggere; e nel rimanente accarezzato, come a Sua Altezza è piaciuto. Qui ci son buone carni, buoni frutti, ottimo pane, vini piccanti e raspanti, come piacevano a mio padre, e buoni pesci ancora». Così de' favori e de' sodisfacimenti che dal principe riconosceva. Ma oltre a questi, che potevano in Torquato svegliare affetto di volontaria obligazione, era egli mosso dalla divinità che nel volto e negli atti di lui vedeva continuamente risplendere, e quasi da occulta ma violenta inchinazione rapito ad amarlo e riverirlo per sì fatto modo che divenne delle sue singolari virtù ardentissimamente invaghito, come allo stesso Licino confessò dicendo: «Io mi vo imaginando che subito che la fama divolgatrice delle buone e delle cattive novelle vi avrà apportato agli orecchi la partita del serenissimo signor principe, voi ve ne verrete qui con la carrozza del signor cavaliero Enea; o mandarete qualche [...] acciochè io possa venire per altra strada. Che volete ch'io faccia qui poichè sarà spar&lt;i&gt;to il lume degli occhi miei? <foreign lang="lat">Tantum si potui spectare dolorem et perferre potero</foreign>». Il che dimostrò più apertamente nelle sue rime, e in ispezi&lt;e&gt;ltà in quel gravissimo sonetto:
<quote rend="block"><l>Amor alma è del mondo, Amor è mente,</l></quote>
nel quale, favellando col principe Vincenzo, conchiude che Amore:
<quote rend="block"><lg><l>Posto ha la seggia sua ne' dolci giri</l>
<l>De' bei vostri occhi, e 'l tempio ha nel mio core.</l></lg></quote>
Onde non altrimente che il severo e castissimo Socrate volentieri soleva della bellezza d'Alcibiade favellare, così Torquato, tutto che per natura lontano fosse d'ogni corrotto costume, e per costume rigidamente pudico, nondimeno la beltà di questo principe assai sovente lodava nelle sue rime, come in quel sonetto:
<quote rend="block"><l>Lucid'oro talvolta, e lucid'ostro.</l></quote>
E spezialmente il suo crine, come in quell'altro:
<quote rend="block"><l>La già vinta Germania, or vincitrice.</l></quote>
E 'l volto, in quei due che scrive al dipintore Ardiccio, de' quali l'uno incomincia:
<quote rend="block"><l>Sovente, Ardiccio, l'arco e la faretra</l></quote>
e l'altro:
<quote rend="block"><l>Ardiccio, ardita man certo movesti.</l></quote>
E la corporale attitudine, come in quello:
<quote rend="block"><l>Sì come fior in fior germoglia e nasce.</l></quote>
E 'l languire nelle sue infermità, qualora disse:
<quote rend="block"><lg><l>Langue Vincenzo, e seco Amor che seco</l>
<l>Mai sempre è vivo, e seco e per lui spira.</l></lg></quote>
E in somma ciascuna delle parti e delle qualità di lui, come si vede nella canzone:
<quote rend="block"><l>Chi descriver desia le vaghe stelle,</l></quote>
e in mille altri luoghi delle sue Rime, le quali perciochè sono a chiunque è vago di leggere i suoi componimenti notissime, non fa qui mestiere di rapportare.</p>
<p>Ma mentre in quest'anno, ch'era il 1587 del parto della Vergine, Torquato tra le passioni del proprio affetto e' favori dell'umanità del sovrano un'assai lieta vita menava ammalò di grave infermità il Duca Guglielmo e non molto dopo mori&lt;n&gt;ne: onde il principe occupato nel nuovo governo del suo antico stato, e sollecito tra per gl'intendimenti e le gelosie con gli altri principi, e per le molte cure a cui sogliono soggia&lt;c&gt;ere le libere signorie, aveva assai minor tempo di consumare nella conversazion di Torquato di quel che da prima soleva, e l'uno e l'altro avrebbero desiderato. Per la qual cosa il Tasso, che in Mantova non aveva altra cagione che ritener ve 'l potesse, parendogli che questa cessasse, cominciò a dar luogo a vari pensieri che gli sursero nella mente intorno al deliberare della futura sua vita. E tanto più ancor volentieri, quanto alcun sospetto non picciolo il sopraprese, che il novello duca volesse di lui valerse per segretario, come aveva il duca Guglielmo fatto di Bernardo suo padre: là dove egli tra per la molta età e per la poca salute ricusava ogn'altra servitù, dopo che perduta aveva quella che prima cominciò con tanti anni della sua più bella età, com'egli scrisse al Cataneo, così soggiugnendo: «Ora non ricerco occupazioni, ma quiete; non obligo, ma trattenimento; non padroni, ma amici; e prenderei volentieri licenza del servizio di questo serenissimo principe, poichè mi pare d'esser quasi escluso dall'amicizia. So quel che si conviene alla sua grandezza e alla modestia d'un gentiluomo ch'abbia sempre fatto profession di lettere; conosco le occasioni e i modi e i tempi dell'onorare e del portar rispetto, e vorrei piuttosto di essere chiamato fra gli ultimi che di pormi fra i primi. Ma dopo sette anni di prigionia, nove d'infermità, trentadue di essilio, se così debbo chiamarlo, dopo mille inquietudini e mille dolori, e con continuo affanno di veder lacerate le opere mie, ricusarei s'io potessi tutte l'altre fatiche, le quali possono impedirmi di correg&lt;g&gt;erle, d'ac&lt;cre&gt;scerle e d'abbellirle».</p>
<p>Questo scriveva Torquato, perchè egli andò in Mantova con pensiero di rimanervi appresso il duca, ma non già a' suoi servigi, come apertamente dichiarano quelle parole dell'altra sua da noi poco è ad&lt;d&gt;otta: «Io sono in Mantova allogiato dal serenissimo signor principe, e servito da' suoi servidori», le quali egli non avrebbe potuto dire se come servidore ito vi fosse. E perciò all'abbate Grillo, che 'l confortava a rimaner ne' servigi del duca Vincenzo, rispose egli per sì fatto modo: «Il consiglio che mi dà sarebbe ottimo, se io fossi certo della grazia di questo principe o potessi sperarla con le mie fatiche; ma a queste io non sono attissimo; e s'ella fosse conceduta a' meriti non sarebbe grazia. La riputazione i principi possono darla meglio di molt'altri, ma a me non può piacere alcuna riputazione scompagnata da quella degli studi e delle lettere; non so se da questo nuovo duca mi sarà conceduta maggior commodità d'attenderci senza impedimento. L'amore della filosofia ha fatte in me tante radici, che non si possono stirpare, e ha gran torto chi cerca d'impedire che non nascano i frutti. Dell'utile io non sono tanto sollecito, e se non fossi per attendere un giorno con animo quieto alla contemplazione o almeno al poetare, mostrerei quanto io ne sia sprezzatore». Ciò al Grillo, e di nuovo al Cataneo, in risposta d'un'altra di lui onde il persuadeva a continovare in Mantova la medesima servitù, disse: «Nell'ultima lettera di V&lt;ostra&gt; S&lt;ignoria&gt; ho conosciuta la rara sua virtù e la singolarissima affezione che m'ha sempre portata e ora mi porta in quello stesso modo: della quale la ringrazio quanto posso, poichè non posso lodarla quanto vorrei, perchè rimanendo a Mantova e confermando la servitù con questo serenissimo principe, non sareb&lt;b&gt;e agevole, nè forse onesto prender occasione di chieder licenza. V&lt;ostra&gt; S&lt;ignoria&gt; sa in gran parte le cose passate, dalle quali può argomenta&lt;r&gt; le presenti e le future. Io non potrei sostener di vivere in corte con peggior condizione, o con minor favore di quello che ho avuto nella mia gioventù, e quest'è quella deliberazione ch'io non posso, nè voglio, nè debbo mutare, benchè mutassi tutte l'altre». Così favellò il Tasso della cagione del suo dover partire da Mantova, e più apertamente in quell'altra pure allo stesso Cataneo, che incomincia: «Con l'ultime vostre lettere avete voluto tentarmi di pazienza.» La qual lettera, perciochè ridice quasi le medesime cose già da noi accennate, non fa qui mestiere di rapportare; com'anche tralascierò a bello studio molt'altri luoghi, dov'egli delle medesime particularità favellò.</p>
<p>Ritraevalo oltre a ciò da Mantova un'assai ragionevole sua antica speranza, ch'ora novellamente in Napoli il sospingeva a riaver le doti materne, che parte furono al real fisco insieme con gli altri beni di Bernardo recate, allora ch'egli ebbe seguito il principe di Salerno, che ribellando partì dal Regno (il che raccontammo a suo luogo), e parte trapassarono alle mani de' suoi congiunti, essendone egli, a cui appartenevano, stato sempre per diverse cagioni lontano. E in ispezialità il palagio de' Gambacorti, posseduto da Camillo Caracciolo principe d'Avellino, signore tra per lo valore e per la prudenzia di grande stima, al quale ne veniva solamente l'una metà per retaggio di Diana Gambacorta sua bisavola, siccome l'altra di&lt;r&gt;ittamente toccava a Torquato per conto dell'avola di lui Lucrezia Gambacorta, perciò che elleno (come da principio dicemmo) furon sorelle. E 'l Tasso, che sempre aveva dubitato per la stessa cagione della sua partita col Salerno di condursi a Napoli, ora per agevolare a queste sue speranze la via, aveva, stando in Mantova, procurato dalla m&lt;aestà&gt; imperatrice lettere favorevoli al vicerè del Regno, così per potervi senza timor di disconcio dimorare, come perchè quivi res&lt;a&gt; gli fosse dirittura di giustizia con più brieve spaccio. E ciò procacciò egli col me&lt;z&gt;zo degli stessi, d'Angelo Grillo, Ottaviano e Niccolò Spinola, come si vede per due lettere a costui scritte. L'una delle quali comincia: «Benchè io sia più vicino a V&lt;ostra&gt; S&lt;ignoria&gt; ch'io non era in Ferrara, ho minor ardire di pregarla ch'io non aveva; perciochè non avendo tanto bisogno d'aiuto e di favore, non vorrei parere o di soverchio timido, o soverchiamente volonteroso: nondimeno ristringerò le molte preghiere ch'io aveva pensato di porgere, e le molte dimande in una supplica sola, la qual vorrei che fosse appresentata dal signor conte Ottaviano all'imperatrice». Così Torquato nella prima, e nella seconda: «L'angelo vostro e nostro non solamente dee portare, ma riportare liete novelle, e tanto più da cotesta parte, quanto più si può assomigliare al cielo, dal quale vengono le grazie; e perchè niun'altra mi si apre al negozio della corte cesarea, vorrei che m'apparisse quell'angelo che venne in terra col decreto <emph>de la molt'anni lagrimata pace</emph>. Io sempre mi confermo nella mia opinione; però alcuna volta consento che la speranza mi persuada e mi lusinghi. Il beneficio che V&lt;ostra&gt; S&lt;ignoria&gt; può farmi è grandissimo; la grazia ch'io domando giustissima; e 'l tempo ch'io l'ho aspettata lunghissimo, e l'obligo ch'io avrò al signor conte Ottaviano sarà immortale».</p>
<p>Ciò allo Spinola, e allo stesso Grillo scrisse: «Ringrazio il signor Nicolò e V&lt;ostra&gt; S&lt;ignoria&gt; che la mia supplica sia stata appresentata a S&lt;ua&gt; Maestà e ringrazierò il signor Ottaviano quando sarò essaudito; perchè le suppliche non sogliono appresentarsi con altra intenzione. Stimerò parte di grazia che a S&lt;ua&gt; M&lt;aestà&gt; sian conti i miei infortuni e l'onestà della dimanda e il rigore che si mostrerebbe co 'l negarla: benchè non si chiede alla 'mperatrice, se non che 'l chieder grazia non sia cagione d'ingiustizia come il parlarne solo fu cagione altre volte, ed essendo venuto questo nuovo vicerè, tutte le cose dovrebbono esser più facili». E che questa grazia dal Tasso dimandat&lt;a&gt; alla 'mperatrice altro non fosse che il potersi ritrarre in Regno, e ricovrare le materne doti, si conosce da ciò che ne scrisse al patriarca di Gerusalemme in quelle parole: «Perchè io vorrei ritrarmi a Surrento, quasi in porto di quiete e di pace, e ivi cercar con la grazia di S&lt;ua&gt; M&lt;aestà&gt; di ricuperare alcuna parte delle doti di mia madre, perchè altrimente non so come vivere».</p>
<p>Così scriveva al patriarca delle lettere ch'egli aspettava dalla 'mperatrice, le quali poscia avute dirizzò Torquato in Napoli a Giovan Battista Manso per lo cui mezzo impetrò al conte di Miranda, allora vicerè, sicurtà di potervi senza alcun impedimento andare, e anche certa intenzione di dover alla sua lite presto e intero compimento sperare. Delle quali cose la prima seguì per appunto come il Manso aveva dal Miranda ottenuto; ma la seconda non così felicemente, perciochè egli v'ebbe a piatir più lungo tempo che mestier non faceva al suo bisogno. Ma intanto a questa cagione che 'l traeva a Napoli, e alla prima che 'l rimoveva da Mantova, se gliene aggiunse un'altra eziandio vie più potente a farlo quindi quasi a viva forza partire, e ciò fu l'aria di quella città, la quale, come che a prima giunta a lui fosse grandemente piacciuta, nondimeno al variare delle stagioni se gli scoverse per sì fatto modo contraria, ch'egli fermamente credeva (come scrisse al Licino) di non potervi a patto alcuno risanare in quelle parole: «Perchè io non posso partirmi e mutar paese, la qual deliberazion è quasi necessaria perchè sotto questo cielo non posso risanare».</p>
<p>Torquato adunque sopra questi pensieri se ne stiè in Mantova per tutta la primavera dell'anno seguente per potersi in quell'opportuna stagione diligentemente curare, come scrisse al medico Cavallara in quella lettera: «I piaceri di quest'autunno hanno trattenuta la purga e differitala fin a primavera, nella quale è tutta la speranza della mia salute. Sono infermo, come V&lt;ostra&gt; S&lt;ignoria&gt; sa, di quella infermità ch'io portai a Mantova assai noiosa, alla quale la libertà è d'alcuno all&lt;e&gt;ggiamento, e oltre questo non mi pare di trovarne alcun altro». Ma seguita la cura, e non seguendone in Torquato alcun miglioramento, determinò egli di mutar l'aria di Mantova e andarsene a quella di Bergamo assai più pura, ed a questa deliberazione fece con buona licenza del duca nella fin della state vegnente seguir l'effetto, ma con promessa di quindi non dovere per altro luogo partire, come scrisse al p&lt;adre&gt; abbate Grillo nella pìstola che comincia: «Il desiderio delle vostre lettere cresce in me di pari con quel della libertà, e non mi pare ancora d'esser libero, benchè io sia in Bergamo mia patria molto accarezzato; perchè non posso avere ancora licenza dal signor principe di passare più oltre. Io non gli dissi di voler venire a Genova per timor che non mi negasse di venire a Bergamo; ora aspetto che si contenti ch'io speri nelle mie fatiche, poichè fin'ora in vano ho sperato nell'altrui benignità, o almeno ch'io tenti col mutar dell'aria ricuperar la sanità». Così Torquato, onde egli soleva non libero chiamarsi, ma quasi libero, come fè scrivendo al marchese da Este nella lettera: «Tutti i segni e tutte le dimostrazioni di servitù o d'affezione o di riverenza, tanto deono essere stimati quanto son fatti in maggior libertà e in p&lt;iù&gt; felice fortuna; però mi persuado che Vostra Signoria Illustriss&lt;ima&gt; non si sdegnerà ch'io le ricordi l'antica mia servitù da Bergamo, patria di mio padre e mia, dove sono quasi libero».</p>
<p>Dimorava adunque Torquato anche fuor di Mantova sotto la medesima servitù e protezione del duca Vincenzo; in testimonio della quale gli intitolò egli, stando in Bergamo, la sua tragedia del <title>Torismondo</title>, come si vede nella pìstola che le va innanzi. E perciò dovendo egli partir di quindi per andar in Roma, e di là a Napoli per le cagion già dette, priegò il patriarca d'Alessandria che gli impetrasse di ciò licenza dal duca Vincenzo, dicendo: «Io non ho voluto dimandar grazia alcuna a V&lt;ostra&gt; S&lt;ignoria&gt; Rev&lt;erenda&gt;, la quale a lei non fosse così facile di concedere, come a me onesto di richiedere. Ora ch'io sono in Bergamo, dove ha tanti amici e tanti parenti e tanta autorità, io le chiedo libertà e aiuto di venire a Roma, e la priego che scriva in mia raccomandazione al rev&lt;erendo&gt; vescovo di questa città, perchè m'agevoli il viaggio, e sia intercessore appresso il serenissimo signor principe della grazia, acciochè io non perda in un giorno quanto a pena ho acquistato in molti anni, benchè io reputi ogn'altro acquisto minore di quello del potere andare intorno senza impedimento». Questo medesimo scrisse Torquato al cardinal Albano parendogli di non godere intiera libertà in Bergamo, come si vede in quelle parole: «Io godo in Bergamo l'ombra d'una imaginata libertà; laonde non sono nè posso chiamarmi contento, e desidero dopo tanti anni di prigionia e di tenebre venirmene a Roma, dove si può viver nella luce degli uomini».</p></div2>
<div2 type="capitolo"><head>17</head>
<p>Così del suo viaggio a Roma e a Napoli, nel quale ebbe pensiero di valersi della compagnia di Aniballe di Capova, arcivescovo di Napoli, che colà dovea ritornar da Pollonia, dov'era stato nunzio di Gregorio XIII e di Sisto V e in Padova fermarsi alcun dì, e in cui egli molto si confidava tra per lo valore e per la bontà di quel principe, che fu uno de' più riguardevoli prelati del suo tempo, e per la domestichezza ch'egli ebbe con esso lui nella stessa città, quando vi stiereno amendue giovanetti allo studio. E per mandarlo ad effetto v'interpose l'opera di d&lt;on&gt; Nicolò degli Oddi abbate di Monte Oliveto in Padova, il quale alla nobiltà de' suoi maggior e all'eccellenza della dottrina e della virtù, aggiunse anche quest'altra non minor lode di esser amico di Torquato, non men fedele nell'avversità che sollecito ne' suoi maggiori bisogni, e in questo particolarmente dell'intiera sua liberazione e del ritorno alla patria. Intorno a ciò gli scrisse molte lettere che vanno con l'altre sue stampate ultimamente in Bologna e in ispezialità quella che comincia: «Il tempo è buono e invita al viaggio, e io mi rodo in questo riposo, e non ho pazienza di aspettar la primavera in questo paese, la quale si dice ch'è sempre in Napoli, <foreign lang="lat">et alienis mensibus aestas</foreign>. Qui è la state di S&lt;an&gt; Martino, la qual ci dà licenza, ma non posso averla dagli altri senza il favore dell'arcivescovo di Napoli. Di nuovo scrivo a V&lt;ostra&gt; S&lt;ignoria&gt; Illustriss&lt;ima&gt; che non voglia negare il suo favore; non posso lasciar la speranza di ricuperar la dote materna senza diffidar della giustizia e dell'amicizia, anzi dell'umanità degli uomini; però è necessario ch'io torni a Napoli: avisatemi della deliberazione dell'arcivescovo». Così scrisse il Tasso, e quel che siegue in questa e nell'altre lettere che le vanno appresso.</p>
<p>Ma prolungandosi il passaggio dell'arcivescovo stiè Torquato in forse di far la strada di Genova, dov'era già stato dalla dottissima Academia degli Addormentati fin da ch'egli in Mantova si ritrovava invitato, come si vede dalla sua risposta sopra ciò a Bartolomeo della Torre eccellentissimo medico che va nel primo volume dell'altre sue, ma forte molto più, perchè ivi allora il p&lt;adre&gt; abbate d&lt;on&gt; Angelo dimorava, il cui amore ve lo avrebbe potuto agevolmente tirare, come si vede in quella sua lettera: «Aspettava in Mantova risposta da V&lt;ostra&gt; S&lt;ignoria&gt; molto Reverenda; ma non essendovi mandata a tempo, son venuto a Bergamo, perchè 'l trattenersi in casa de' prencipi, mentre si cerca altro trattenimento, è cosa piena di pericolo, o almeno di gran difficoltà. Da Bergamo verrei volentieri a Genova, se mi fossero agevolate le malagevolezze che m'hanno ritenuto sinora». Così Torquato del suo andare in Roma per via di Genova, ma alla fine prevalse in lui, oltre ad ogni altro rispetto, la divozion ch'ebbe di visitare quella santissima casa dove Iddio prese la nostra carne mortale, e perciò per la strada di Loreto finalmente nella fine dell'autunno dell'anno stesso 1587 si condusse, con saputa del duca Vincenzo, in Roma, nella casa di Maurizio Cataneo suo usato ricetto, ma non senza sofferir per istrada molti disagi, come scrisse all'abbate Grillo in quella sua: «Io giunsi in Roma con molti pericoli e molte difficoltà, come volle la mia fortuna, la quale non è ancora stanca, e giunsi veramente a tempo; laonde ogni altra occasione mi sarebbe paruta men opportuna. Aspetto nondimeno lettere da Napoli, senza le quali non posso acquetarmi». Così al p&lt;adre&gt; d&lt;on&gt; Angelo e questo desiderio di dover quanto prima transportarsi a Napoli, lo fece star men contento in Roma di quello che altre volte soleva, come accennò allo stesso padre in quell'altra sua, che pur di Roma gli scrisse, dicendo: «Io porto meco in tutte le parti le mie sollecitudini e le noie, o pur le ritrovo». E che ciò in Torquato nascesse dalla voglia che aveva di quanto prima esser in Napoli, si conosce dal fine della medesima lettera che chiuse con queste parole: «Bacio a V&lt;ostra&gt; P&lt;aternità&gt; le mani, come le bacierò presenzialmente in Napoli al sig&lt;nor&gt; Paolo vostro fratello, se avrò tanta fortuna»; e più chiaramente in quell'altra che comincia: «Tanti sono i capi delle due lunghe lettere di V&lt;ostra&gt; P&lt;aternità&gt; e specialmente in quelle parole: «La ringrazio molto dell'avviso che mi dà del sig&lt;nor&gt; Paolo suo fratello, perchè sono tanti anni ch'io desidero d'andar a Napoli, che omai non mi può parer più per tempo».</p>
<p>Ma Torquato mentre scriveva queste cose, aveva già dal Manso ricevuta certa novella della sicurtà, che poco è dicemmo aver lui ottenuta dal Miranda allor vicerè; onde incontanente, nel principio dell'anno 1588, lietissimo si pose in viaggio per Napoli, verso dove caminava con quell'affetto di allegrezza e di desio che si scorge dal sonetto ch'egli, così fra il cavalcare, compose nel giungere a' confini del Regno, che comincia:
<quote rend="block"><lg><l>Del più bel regno, che 'l mar nostro inonde,</l>
<l>O d'altro più lontan, che 'l Sol illustri,</l>
<l>Veggio, lasciate valli ime e pa&lt;l&gt;ustri,</l>
<l>Lieti colli, alti monti e rapid'onde.</l></lg>
<lg><l>Veggio i termini suoi marmorei, e onde</l>
<l>Partii fanciullo, or dopo tanti lustri</l>
<l>Torno per far a morte inganni illustri,</l>
<l>Canuto ed egro, alle native sponde.</l></lg></quote>
Ma giunto ch'egli fu poscia in Napoli, il suo contentamento a molti doppi moltiplicò, perciochè egli rimase sommamente sodisfatto e maravigliato insieme del sito e dell'ampiezza di tutta la città nel primo aspetto da lui riguardata, e della bellezza e della magnificenza di qualunque sua parte per se stessa considerata; e altrettanto appagato e soprafatto dalle cortesie e dagli onori fattegli universalmente da ciascheduno.</p>
<p>Aggradivagli sopra modo la benignità del cielo, che anche nell'asprezza del me&lt;z&gt;zo verno non si rendeva giammai così freddo che al fuoco l'obligasse, nè così nuvoloso ch'in uno stesso giorno, quantunque piovoso, non trapassassero fra' nuvoli i tiepidi raggi del sole. Vagheggiava la pianura de' campi e parimente la piacevolezza dei colli, ov'ella è posta con sì mirabile artificio della natura, ch'essendo ella tutta piana, è nondimeno l'una parte d'essa per tal modo superiore all'altra che da ciascuno de' lati suoi gode la veduta del mare che le apre il mezzogiorno; la spalliera de' colli che la difendono dalla tramontana; l'ampiezza de' piani che le scuoprono l'oriente, e la verdura del celebrato Pausilippo che all'occidente le siede: le quali parti sì come per la varietà ch'è fra di loro e per l'eccellenza di ciascuna in se stessa porgono opportunissimo sito a diverse e piacevoli uscite dalla città, e a molti e vaghissimi luoghi di sollazzo, secondo le differenti stagioni di tutto l'anno, così erano da Torquato con suo incredibil piacere assai sovente rimirate e frequentate. Si spaziava egli per gli dilettevoli liti del mare, che fanno alla città ampissima coppa, circondata alla man destra dalle piaggie e dalle pendici, gloriose per la sepoltura di Virgilio e di Sannazzaro, per la grotta di Lucullo, per la villa di Cicerone, per le acque stagnanti e per le boglienti di Cuma, per gli fuochi di Pozzuoli, le quali sono difese da' monti di Baia, dal promontorio di Miseno, dall'isola d'Ischia, non men chiara per le favole di Tifeo che per la propria fertilità, e alla sinistra mano dalle piaggie famose per lo sepolcro di Partenope, per li sotterranei condotti d'Aretusa, per gli orti Pompeiani, per le correnti e fresche acque di Sebeto, per gl'incendi di Vesuvio, le quali son racchiuse dal monte Gauro, dal promontorio di Minerva e dall'isola di Capri, che ascond&lt;e&gt; le delicatezze e parimenti i vizi di Tiberio. Lodava l'altezza delle mura, le quali spaventarono già il vittorioso Aniballe, la fortezza delle castella, mirabili di sito e d'arte, sovrastandone quale alla cima del monte, quale all'aperto piano e quale spingendosi a dentro nel profondo del mare. Ammirava nel cerchio di città così grande, che non la può alcun occhio da parte veruna quantunque elevata, intieramente capire, la dirittura delle lunghissime strade, l'ampiezza delle piazze, la diversità delle copiose fonti, la magnificenza de' publici e de' privati &lt;difi&gt;ci, il concorso delle straniere genti, la frequenza dell'innu&lt;m&gt;erabile popolo, la pompa de' cavalieri, il numero de prencipi, onde par che a ragione s'abbia usurpato per proprio il nome e lo splendore della nobiltà. Mirava con grandissimo diletto la copia delle paesane e delle forastiere mercanzie, e la dovizia di tutte le cose necessarie e soprabbondanti &lt;a&gt; sì delicatamente vivere, e fra tutt'altre la moltitudine e la varietà de' vini e de' frutti nel maggior rigore del verno, se pur verno (diceva egli) si può colà dir che sia, dove le rose e i fiori germogliando tutto l'anno, e dove le frutte nuove e le vecchie, serbandosi nello stesso tempo, rendono continua primavera e perpetuo autunno. E con più meraviglia e piacere riguardava l'eccellenza delle discipline e delle arti, e in spezialità delle cavalleresche di cui egli era sempre stato vaghissimo, e vi si era volontieri ma con malagevolezza essercitato; onde quel che a lui era paruto difficile ad operare, soleva in altrui, veggendolo, sommamente ammirare.</p>
<p>Per la qual cosa Torquato, per gli molti sodisfacimenti che ritrovava in quella maravigliosa città, onde d'aver tratta la propria e la materna origine si pregiava e per lo pregio in che vedeva essere universalmente tenuto, al quale acquistavano fede le tenere carezze de' parenti e degli amici, la publica letizia del popolo, l'accoglienza de' prencipi, i favori de' maestrati, la grazia del vicerè, vi dimorava egli, come esso medesimo confessava, più che giammai in altra parte felice. E come scrisse al p&lt;adre&gt; d&lt;on&gt; Basilio Zaniboni in quelle parole: «Alla mia felicità sol potrebbe mancare in Napoli la presenza sua, e del r&lt;everendo&gt; d&lt;on&gt; Angelo Grillo». E a Maurizio Cataneo, che per sue lettere il consigliava a ritornarsene a Bergamo, per sì fatto modo rispose: «Io sono in una città, non solo in un regno, la quale essendo mia patria dovrebbe essere il termine e la meta de' miei viaggi e il riposo delle mie fatiche; se non volete che Bergamo fosse mia patria e che io possa riconoscerla a' segni a' quali l'altre son riconosciute, o se d&lt;a&gt;lla patria particolare non volete ch'io vada all'universale». Così al Cataneo; onde deliberato di qui fermarsi e richiesto da' congiunti e dagli amici e da molti signori che desideravano ciascuno d'essi di ritenerlo appo sè, egli non potendo sodisfar a tutti, e non volendo mancare ad alcuno, determinò di albergare co' padri del monastero di Monte Oliveto, da' quali era stato per opera dell'abbate d&lt;on&gt; Nicolò degli Oddi lungamente atteso, e fuvvi con sommo onore e amorevolezza ricevuto.</p>
<p>Quivi primieramente egli procurò con l'aiuto de' medici di restituirsi all'intiera salute, ma nè per assai ch'eglino vi si adoperassero, nè perchè la bontà dell'aria natia e la proprietà di quei salutiferi bagni molto ve l'aiutassero potè egli se non in picciola parte della sua invecchiata malinconia migliorare, ma non mai affatto guarirne; del che si doleva non tanto per la noia che gli dava quella sua infermità, quanto perchè gl'impediva di andar attorno godendo le delicatezze di Napoli, come scrisse a Claudio Albano nella lettera che comincia: «Le due di V&lt;ostra&gt; S&lt;ignoria&gt; mi hanno trovato in Napoli con poca voglia di scrivere, perchè io vi giunsi infermo, e non sono mai risanato: così m'offende la mia fortuna, la quale non ha voluto ch'io intieramente goda di questa bellissima città, in cui tutte le cose mi piacciono, fuor che la malatia». Così Torquato della sua indisposizione; ma non tralasciò egli intanto di dare alla sua lite per mezzo e degli avvocati e degli amici principio, da' quali insin dal cominciamento ebbe ottima speranza di felice fine, com'egli scrisse a Pietro Grassi in quelle parole: «Tutti gli a&lt;v&gt;vocati mi promettono ch'io la vincerò senza fallo. Io, per fuggire ogni pericolo di spesa e d'altro, tento d'aver la <emph>grazia</emph> del re, laonde sempre i miei Dialogi e le altre scritture arriveranno a tempo e aspettati».</p>
<p>E desiderava Torquato le copie di quelle opere sue, parte per valersene in quest'opportunità della lite come qui accennava e in altre sue allo stesso Grassi (che vanno nel medesimo libro stampate) scrisse più lungamente, e parte per rivederle e ammendarle, non avendo egli giamai avuto per addietro alcun agio di potere ciò fare; di che assai sovente (come di sopra abbiam raccontato) si soleva dolere. Onde ora che gliene era qualche parte conceduta, qualora dalla sua lite e dalle altrui visite rimaneva sgombrato, la maggior sollecitudine in ciò solamente poneva. Per la qual cosa in assai breve spazio rilesse e ricorresse molti de' suoi <title>Dialogi</title>, e quelle due parti delle sue <title>Rime</title> che uscirono poscia da lui medesimo comentate; e oltre a ciò diede alla riformagione della sua <title>Gerusalemme</title> cominciamento, e principalmente col parer di Gio&lt;van&gt; Battista Manso, al quale molto in tutte le cose, e in questa in ispezialità, si atteneva, tutto che in molti luoghi fossero tra di loro d'assai differente opinione, com'io ho veduto per lettere dall'uno all'altro scritte, dopo che Torquato se ne ritornò in Roma, come poco stante diremo. Le quali lettere io non saprei per qual cagione lasci il Manso di communicarle al mondo per lo mezzo delle stampe, potendosi da quelle assai convenevolmente raccorre le ragioni di tutti i mutamenti fatti nell'ultimo suo poema; cosa, s'io non fallo, assai più desiderata che conosciuta da&lt;i&gt; più.</p></div2>
<div2 type="capitolo"><head>18</head>
<p>Ma mentre Torquato parte nell'ammendamento delle opere sue, e parte nella spedizion della sua lite, si ritrovava con isperanza di miglioramento di fortuna e di fama occupato, avvenne che Matteo di Capua conte di Palena, giovanetto di grande e generoso animo e di chiaro e sottile intelletto dotato, s'invaghì fortemente della sua dottrina e de' modi suoi, e cominciò con grandissimo affetto a desiderar di godere con maggior agio e famigliarità la sua domestichezza, e quindi ad investigar modo onde il facesse rimaner contento di esser almeno per alquanti mesi suo oste. E a questa impresa con tanto ardore si mise, e per sì fatta maniera e per tante vie combattè Torquato, ch'egli a&lt;l&gt;la fine se gli rendè vinto, e promisegli di dover per alcun tempo con lui rimanere. Il conte, lietissimo di questa promessa, e tanto più quanto meno ciò era stato ad alcun altro insin allor conceduto, incont&lt;a&gt;nente diede ordine che se gli apprestassero commodissime stanze, e alle sue assai vicine, per tenerlosi più d'appresso, il che udito dal principe di Conca suo padre, signore di già matura età, ma di vie più maturo giudicio, fece sopra ciò molto diversa considerazione da quella che suo figliuolo avea fatta, e l'ebbe a male.</p>
<p>Era il principe per antica nobiltà, per signoria di stati e per grandezza di parentado assai riguardevole fin dalla sua giovanezza, ma aggiungendosegli poscia con gli anni più gravi opinione di savio, di valoroso e di forte, forse più che altri del tempo suo, era venuto in così fatta stima de' nobili e del popolo parimente, che nelle publiche e nelle private opportunità solevasi a lui, come a singolar rifugio da tutti ricorrere; ed eragli per sì fatte cagioni talvolta avvenuto di dover contraporsi con alcuno de' ministri reali, e d'essergliene per ciò divenuto odioso; laonde sovvenendo all'uomo prudente che questi o somiglianti principi erano stata cagione della miserabil caduta del principe di Salerno, non lodava che suo figliuolo volesse rinovare la stessa memoria con ritenere appo sè i partigiani di quella casa, qual era stato Torquato; e perciò gliel vietò. Nè per molto che 'l conte con argomenti e con preghiere procacciasse di superar questa sua determinazione, potette rimovernelo giammai, come nè meno potè allo 'ncontro il principe nè con la sua autorità, nè con le sue ragioni istorre il figliuolo dal suo desiderio, tanto divenuto maggiore, quanto più si vedeva vicino a doverlo ottenere. Per la qual cosa era per succedere fra amendue non picciola contenzione se, risaputosi da Torquato, non avesse a ciò con la piacevolezza della sua natural bontà e con la maturità della prudenzia di presto rimedio proveduto; conciosiacosachè subitamente gli sovvenisse di tor se stesso di mezzo per levar in un punto la cagione de' loro dispareri, e prese opportunità d'irsene con Gio&lt;van&gt; Battista Manso nella sua città di Bisaccio, dove egli andava per non molti giorni, a rassettare alcune gravi discordie nate fra quei suoi vassalli, come il Manso medesimo scrisse al conte nella lettera da noi sopraddotta, quando favellammo dello spirito che a Torquato pareva di vedere.</p>
<p>Quivi egli se ne stiè lietamente tra' diporti delle caccie e delle danze (come nella stessa lettera si racconta), e molto più dell'improviso poetare di quegli che colà chiamano <emph>apponitori</emph>, e altrove <emph>improvisatori</emph> si dicono; i quali sopra qualunque materia che lor sia data, al suono di lira o d'altro stormento pianamente cantando, compongono repente i versi loro e le più volte fra essi a gara, con premi stabiliti a sentenza di giudice, a ciò eletto per chi più attamente di loro verseggia. Di questi improvisatori produce gran dovizia la Puglia, onde molti ne concorsero dal Manso, assai amato in quella provincia, e di essi Torquato prendeva mirabil piacere, invidiando loro quella prontezza nel versificare, di cui diceva egli essergli stata così avara la natura.</p>
<p>Ma essendosene egli nella fine dell'autunno ritornato col Manso in Napoli, e avendo ritrovato il conte fitto nel medesimo pensiero di prima, e ostinato in richiedergli l'osservanza della parola datagli, Torquato per divellere dalle radici ogni sementa di discordia che quindi nascer avesse tra 'l padre e 'l figliuolo potuto, s'infinse d'esser costretto di ritornare a Roma, spezialmente per riavere per via di Maurizio Cataneo molte dell'opere sue rimase in Bergamo in mano di Ercole Tasso, del Licino e del Grassi; le quali egli quantunque per più lettere gliele avesse richieste, avevano essi sempre negato, o prolungato il mandarle. Nè ciò del tutto era finto, perciochè Ercole, dubitando di commettere quelle preziose carte alla fortuna, e non forse si smarrissero per istrada, voleva per assicurarsi da ogni sinistro farle innanzi tratto trascrivere. Ma Torquato, impaziente della dimora, se n'era con lui doluto nella lettera che comincia: «Lodato sia Iddio, poichè i parenti e gli amici miei, fra' quali V&lt;ostra&gt; S&lt;ignoria&gt; per sua virtù e per mia volontà è principalissimo, hanno tanta cura delle mie scritture, ma non la dovrebbono aver maggiore che della salute, nè mostrarsi più teneri della gloria che della vita. Ma forse in questo caso non si potrebbe perder l'una cosa senza l'altra, perchè, cessando ogni altra considerazione, il dispiacere e 'l dolor dell'animo potrebbono darmi la morte». Così Torquato delle opere sue, alle quali riavere essendosi infinto di dover personalmente esser in Roma, deliberò di quanto prima fare alle parole seguir l'effetto, e d'andarsene colà almeno per breve tempo. Il che fece egli anche tanto più volentieri, quanto men poteva questa sua assenzia nuocere allo spaccio della lite, nella quale faceva mestiere di lassar trascorrere molti mesi, acciochè si adempiessero tutte le necessarie solennità (che in quella città sono forse più che in altra lunghissime) prima che potesse esser in termine di doversi espedire. Laonde, affinchè ciò si avacciasse con la maggior fretta che 'l negozio capeva, commise la cura, fra tutti gli altri suoi avvocati, principalmente a Fabrizio Feltro, uomo per antichità di sangue assai chiaro e altrettanto per dottrina e virtù, onde tra per queste sue doti e molto più per essere fratello d'Orazio Feltro suo singolare e confidentissimo amico, di già gran tempo gli lasciò sopra i suoi piati ampissima podestà; e altrettanta allo stesso Orazio di potere (il che avrebbe egli grandemente desiderato) convenirsi col principe d'Avellino in quell'accordo sopra le medesime differenze che a lui fosse paruto migliore.</p>
<p>E ciò fatto, compiendo per appunto l'anno della sua venuta in Napoli, partissene nel principio del seguente 1589 nè senza alcun suo dispiacere nel separarsi dagli amici, e da quella città ch'egli riputava sua vera patria; il che altrove non gli era insin allora avvenuto, perciochè ogni sua partita era stata da lui lungamente desiderata e con grande istanzia richiesta. Ma giunto in Roma si racconsolò col rivedere i più vecchi amici, da' quali fu tanto più caramente raccolto, quanto egli lor sopravvenne meno aspettato, e altrettanto da tutta la corte, ma sopra ciascheduno fu benignamente ricevuto dal pontefice Sisto, il quale, come che non fosse gran fatto amico di poesia, pregiava nondimeno sommamente Torquato, ammirando in lui la profondità e la scelta della platonica e della peripatetica filosofia, e fiori dell'una e dell'altra così vagamente sparsi nelle sue rime; onde fu ch'egli grandemente l'onorasse, e 'l facesse da' suoi parimente onorare, come si raccoglie da quel sonetto, ch'egli allo stesso pontefice scrisse:
<quote rend="block"><l>Come Iddio fatto il cielo e sparso intorno</l>
<l>La vaga luna e le serene stelle,</l></quote>
il qual conchiuse:
<quote rend="block"><l>Tanto più di tua grazia a me comparti,</l>
<l>Quanto ho men di valore e di possanza.</l></quote>
Questi medesimi favori dal papa ricevuti furon cagione ch'egli vi si trattenesse più di quello che nell'andarvi non aveva creduto di dover fare; e che vi scrivesse alcuni <title>Dialoghi</title> e <title>Rime</title>, e spezialmente quello dell'<title>Imprese</title> con l'opportunità dell'obilisco trasportato per opera del pontefice in Laterano; come nel trasportamento dell'altro al Vaticano scrisse il sonetto:
<quote rend="block"><l>Signor, tanto inalzarsi al cielo io scerno.</l></quote>
E in lode dell'Acque Felici quelle vaghissime stanze:
<quote rend="block"><l>Acque, che per camin chiuso e profondo.</l></quote>
E sopra la cappella dedicata al Natale del nostro Signore Giesù Cristo la canzone:
<quote rend="block"><l>Mira divotamente, alma pentita.</l></quote>
E a tutte l'opere di Sisto quell'altra molto più grave:
<quote rend="block"><lg><l>Come poss'io spiegar dal basso ingegno</l>
<l>Le vele in alto.</l></lg></quote>
E quelle stanze ch'incominciano:
<quote rend="block"><lg><l>Te, Sisto, io canto, e te chiamo io cantando,</l>
<l>Non Musa, o Febo, a le mie nove rime.</l></lg></quote>
Così se ne stava Torquato celebrando e nelle prose e nelle rime l'opere immortali di Sisto, quando il gran duca Ferdinando, che la possessione novellamente aveva preso della Toscana, dopo la morte di Francesco suo fratello, e che fin da quel principio per saggio delle grandi e magnifiche sue operazioni (che poscia fra breve tempo con maraviglioso grido riempirono l'universo) cominciò a raccorre da lontanissime parti uomini e nell'armi e nelle lettere singolari, s'accese d'ardentissimo disio d'aver nella sua corte Torquato Tasso; il quale egli, essendo già cardinale, aveva in Roma familiarmente conosciuto e grandemente ammirato. E adoperando a ciò molti mezzi e sopra ogn'altro l'autorità del papa medesimo, che gliel persuase, Torquato non potendogliel&lt;o&gt; negare, si contentò d'andarvi, ma per picciol tempo, conciosiacosachè (com'egli a somigliante proposito, ma a rispetto d'altre persone scrisse) fosse disperato d'ogni altra servitù, poichè aveva perduto quella che prima aveva cominciata con tanti anni della sua più bella età, nè voleva perciò tentarne alcun'altra nuova. Andò adunque con questa deliberazione in Firenze nella primavera dell'anno 1590, e fuvvi sommamente careggiato dal gran duca e da tutti i nobili della corte e della città, e spezialmente da' signori della Crusca, i quali onorarono altrettanto la sua persona quanto avevano prima le opere di lui biasimato. Ma egli per la cagione che detta s'è, e perchè pensava di raccorsi in Napoli come a porto sicuro di tutte le sue passate tempeste, dove sperava di poter vivere con la propria fortuna e senza uopo dell'altrui, e con minor paura dell'avversa ch'altrove non avrebbe fatto, quivi dimorava di mala voglia, e quasi di passaggio, come si conosce da ciò che ne scrisse ad Orazio Feltro in quella lettera: «La mia fortuna mi condusse a Fiorenza, ma nè la bellezza di questa città, nè la cortesia del gran duca, nè le speranze datemi, nè le promesse fattemi possono esser cagione che io mi scordi dell'amor della patria, e di quel mio antico desiderio, il quale
<quote rend="block"><l>Venuto è di dì in dì crescendo meco,</l>
<l>E temo ch'un sepolcro ambiduo chiuda.</l></quote>
Laonde ho voluto ricordare a V&lt;ostra&gt; S&lt;ignoria&gt; ch'io le sono quel suo amico obligato, il qual avendo molti oblighi alla sua cortesia, e pochi alla mia fortuna, non penso di continuar meglio l'amicizia, o di confirmarla più stabilmente, che ricevendo da lei sempre nuovi favori. Però vi priego che m'avisiate se la lettera al vicerè fu presentata dal signor conte di Palena, o dal signor Gio&lt;van&gt; Battista Manso, e se v'è speranza di grazia o di giustizia».</p>
<p>Così Torquato del desiderio che aveva di Napoli e della speranza della sua lite; che furon cagione di non farlo trattener più in Fiorenza del seguente autunno, quando egli con buona licenza del gran duca se ne partì molto onorato da lui con publiche dimostrazioni e con ricchissimi doni, i quali però egli non volle se non in picciola parte, come era suo costume, ricevere, e ritornossi in Roma. Quivi egli riceveva più d'appresso e più sovente avviso degli andamenti de' suoi piati, e espettava che venissero a termine di sentenza per arrivarvi opportuno e aver cagione di potere, nella propria casa dimorando, dalle richieste del conte di Palen&lt;a&gt; acconciamente scusarsi. Ma intanto essendo il vecchio principe di Conca passato da questa vita, la primiera cosa che il conte (già presa l'eredità degli stati paterni e dell'officio del grande ammiraglio) per la mente si rivolgesse, altro non fu che di procurar con ogni sforzo che Torquato se ne ritornasse in Napoli e a casa sua; e dubitando non forse egli fosse renitente a venirvi, come per addietro, volle che alle sue lettere s'aggiugnessero quelle del Manso, ch'egli ben sapeva essere appo lui potentissime, e che con un suo gentiluomo (ch'egli mandò ad accompagnarlo per lo viaggio, e a provederlo delle cose che per quello gli potevano esser d'uopo) ve ne andasse un altro eziandio dello stesso Manso, perchè alle lettere potesse bisognando aggiugnere le ambasciate e le preghiere di vantaggio. E tutto ciò fece mestiere: conciosiacosachè Torquato, come che fosse disposto da per se stesso di ritornare a Napoli, nondimeno non pensava dover essere in casa il novello principe, perciochè stimava egli che, ancor morto il padre, fossero vive quelle medesime cagioni che avevano il vecchio saviamente mosso a così giudicare, com'egli deliberò. Ma le lettere e le persuasioni del Manso l'indussero ad altramente fare di quello ch'egli pensato aveva, come a lui medesimo scrisse nella lettera ch'incomincia: «In me possono più i comandamenti di V&lt;ostra&gt; S&lt;ignoria&gt; che i prieghi di qualunque altro, e più le sue persuasioni che l'altrui ragioni, quantunque accettate e credute da me; ma niuna cosa credo più certamente di questa, che V&lt;ostra&gt; S&lt;ignoria&gt; sia tanto prudente per se stessa quanto amorevole verso di me, ch'io non posso errare nell'ubbidirla. Verrò dunque quanto prima, e perciò ho trattenuto insieme col suo Campora il Piccoli gentiluomo del signor principe, cui V&lt;ostra&gt; S&lt;ignoria&gt; farà favore assicurare della mia venuta».</p></div2>
<div2 type="capitolo"><head>19</head>
<p>Così Torquato; e conforme a ciò ch'egli scritto n'aveva tra pochissimi giorni si pose in via e colà nell'autunno del 1591 a Napoli con la compagnia de' medesmi giunse, e fuvvi dal principe non pur lietissimamente ricevuto, ma con splendido apparecchiamento altresì: perciochè gli furono stanze a pari della maggior sala apprestate, e quelle riccamente fornite, e molti famigliari assignatigli, che delle cose opportune e in casa e per fuori compiutamente il dovessero provedere e servire, e tutto ciò ordinato che al ricevimento di qualunque persona di grande affare avesse potuto richiedersi. Delle quali cose rimase Torquato sopramodo sodisfatto, ma più che di tutt'altre della famigliarità con la quale il principe con lui trattava, e della libertà con che voleva che Torquato con esso lui avesse trattato; laonde egli si ritrovava in una tranquillissima quiete di mente, e per appunto qual egli l'aveva desiderata per vacare a' suoi studi. Il che fece con tanto ardore, che d&lt;i&gt;menticatosi quasi affatto della lite, che prima con sì ardente affetto avea impresa (se non si è in quanto i Feltri con somma fede per loro medesimi vi badavano) e dato di piglio al suo maggior poema, in picciolissimo tempo quasi compiè la riformagione della sua <title>Gerusalemme</title>, ch'egli chiamò <emph>conquistata</emph>. Ma di questo poema prendeva il principe di Conca così smisurato piacere, e tanto si pregiava che dovesse nella sua casa aver compimento e indi uscire alla veduta del mondo, che divenendone geloso più che per avventura non sarebbe stato mestiere, fu cagione che, quando egli men ne temeva, per quella medesima cautela onde pensava assicurarsi di non perderlo, disavvedutamente si lasciasse e 'l poema e l'autore uscire insiememente di mano. Perciochè dubitando, che che se ne fosse la cagione, che gli scritti suoi potessero alcun sinistro patire, impose al più fidato de' suoi ch'erano al servigio del Tasso diputati, che d'un certo volume, dov'era la <title>Gerusalemme</title> ligata, si prendesse continua cura, e che guardasse dove Torquato 'l riponeva e non lasciasse fuor di casa condurlo.</p>
<p>Il famigliare volendo al suo signore ubbidire, tutto che ciò assai discretamente procurasse di fare, non potette però porlo sì destramente ad esecuzione che Torquato, ch'era molto più avveduto ch'egli sagace, non se ne venisse accorgendo, e fra se stesso primieramente non se ne maravigliasse, e poscia rammaricasse. Ma poichè la continuanza degli stessi modi per più dì ferono in lui scemar la maraviglia e crescere il dispiacere, deliberò di comunicar la cosa col Manso, sì come fece, dolendosene e quasi chiedendo&lt;gli&gt; quella libertà ch'egli alla fede delle sue lettere e dell'ambasciate aveva commessa, e parevagli d'aver perduta mentre non poteva degli scritti suoi liberamente disporre: i quali egli come parto dell'animo molto più della sua persona stessa pregiava. Il Manso anch'egli da maraviglia e da dispiacer soprapreso, volle per se medesimo del fatto accertarsi, e indi con l'osservanza di alquanti &lt;giorni&gt; chiaritosene, prese seco medesimo e col Tasso deliberazione di ciò che fare intendeva; laonde il dì seguente, andatosene alle stanze di Torquato, lui prese con una delle mani e con l'altra la <title>Gerusalemme</title>, e uscissene fuora, non avendo il famigliare ardimento di contraporglisi; e l'uno e l'altra a sua casa se ne condusse. Il principe, che a quel tempo fuor di casa si ritrovava, ritornato che fu, e informato di ciò che seguito era, mostrò, come accorto, o s'infinse di non averlosi a dispiacere recato; anzi per tor via ogni sospetto che di ciò prendere si fosse potuto, nella mattina seguente andossene a casa il Manso e con lui e col Tasso a desinar si rimase: affermando non far differenza alcuna tra quella casa e la sua, e che mentre Torquato dimorava col Manso non istimava che fosse da lui partito. Piacque ciò sommamente a Torquato, come colui che avrebbe acerbamente sentito che fra due singolari suoi amici fosse per conto di sè nata cagione di poco sodisfacimento, onde lietissimo quivi se ne rimase continuando d'esser sovente a casa il prencipe a visitarlo.</p>
<p>Dimorava allora il Manso nella dilettevolissima piaggia del mare in un bel casamento alquanto sopra gli altri elevato, e attorno attorno di bellissimi giardini circuito, i quali dalla vegnente primavera di nuove frondi e di variati fiori tutti rivestiti, con la verdura e col soave odore di quelli, e molto più con la purità dell'aria, per sì fatto modo Torquato dalla sua invecchiata malinconia ricrearono, che tra per questo e per la libertà ch'egli si prendeva in quella casa, che non pure d'un singolar amico, ma sua propria stimava, incominciò a sentire notabil miglioramento nella persona, e a riputarsi presso che sano. Per la qual cosa godendo egli tranquillità nella mente e salute nel corpo insieme, e perciò conoscendosi maravigliosamente dalle sue continue e noiose cure alleggiato, ripigliò incontanente con grandissimo ardore e allegrezza i suoi più severi e faticosi studi; onde quivi diede compimento alla <title>Gerusalem&lt;me&gt; conquistata</title> che non molto poi fu, per volere del cardinal Cinzio Aldobrandino, stampata in Roma; e insieme principio alla disposizione dell'altra <title>Gerusalemme</title>, ch'egli pensava che dovesse essere l'ultima a publicarsi, e la più perfetta, e ch'egli poscia non ebbe tempo di poter distendere in versi. La quale in gran parte dispose le sere favellando col Manso e prendendo un certo che di mezzo fra la <title>Liberata</title> e la <title>Conquistata</title>, e la quale non è più uscita alla luce degli uomini, nè sarà forse per uscire giammai se il Manso stesso non ne ha tanto nelle mani che quindi si possa raccogliere il vero disegno dell'autore. Quivi egli diede parimente principio al suo divino poema del Genesi, e funne cagione la famigliarità ch'egli, dimorando in casa lo stesso Manso, prese con la madre di lui, matrona non pure di gran valore e di santissimi costumi, ma oltre a ciò di maraviglioso ingegno dotata, e più che mezzanamente dotta in iscrittura; ond'ella grandemente si compiaceva degli alti e nobili ragionamenti di Torquato, ed egli (che religiosissimo uomo fu) allo 'ncontro niente meno si edificava della pietà e della divozion di lei. Per la qual cosa, avendo tra loro spesse fiate lunghi ragionamenti di cose spiritali, delle quali Torquato favellava con profondità di scienza e tenerezza d'affetto, ella talvolta l'innanimò a scrivere alcun poema sacro; ed egli, a ciò persuaso, cominciò a comporre le <title>Sette giornate</title>, che non potè poscia intieramente compiere, tutto che compiutamente siano dopo la sua morte state da Angelo Ingegnieri mandate fuori.</p>
<p>Quivi eziandio a scrivere incominciò il dialogo dell'<title>Amicizia</title>, che poscia fornì e publicò in Roma, nel qual introdusse lo stesso Gio&lt;van&gt; Battista Manso a favellare, e dal cognome di lui l'intitolò, prendendolo quasi per forma della vera amicizia ch'aveva in lui per molti anni e per molte prove fedelissima sperimentata, e in ispezieltà in ciò che ultimamente col principe di Conca gli era avvenuto, come accennò nella pìstola medesima, onde il dialogo gli dedicò e particolarmente in quelle parole: «Laonde vorrei con questo dover giovar non solamente al signor Gio&lt;van&gt; Battista, ma a tutti quei principi e cavalieri co' quali potrà esser fatto comune. Rimetto pure al suo arbitrio, o il ristringere il dono e l'amicizia tra pochi, com'è parer d'Aristotile, o 'l farne parte a molti, come fu opinione di Plutarco, acciochè niuna cosa manchi alla sua virtù, benchè molto potesse mancare all'altrui promesse o alle mie medesime speranze».</p>
<p>Così se ne stava Torquato sano e lieto nell'amorevole casa dell'amico, e per sì fatto modo ne' suoi studi impiegato, che da loro cosa del mondo &lt;non&gt; avrebbe potuto storlo quando la fortuna, che in altri tempi con tante e così varie e così fiere battaglie lungamente combattuto l'aveva, sdegnosa che vincere non l'avesse potuto, ultimamente sotto falso aspetto di lusinghevole speranza gli mosse contro un ascoso e improviso assalto per ritrarlo dal tranquillo porto della quiete ch'egli allora godeva e risospingerlo nell'alto mare delle cortigiane tempeste. Perciochè in quei tempi fu creato a sommo pontefice il cardinal Ippolito Aldobrandini, e chiamato Clemente VIII, suo molto particolar signore, il cui nipote Cinzio Aldobrandini, giovane di mezza età ma di più che mezzana dottrina e virtù (nella quale il papa mostrava di dover gran parte appoggiare del grave peso ch'egli sosteneva del governo di Santa Chiesa), mandò con grandissima istanza a richieder Torquato, e a pregarlo che volesse ritornarsene in Roma e a casa sua; nè già a servire od a cortigiare (il che ben sapeva non esser a lui all'animo) ma a poetare e a filosofar solamente; al che gli avrebbe tutto quell'ozio e quei commodi conceduti che da lui fossero stati richiesti o desiderati.</p>
<p>Aveva Torquato con questo principe alcuni anni prima non picciola domestichezza avuto, onde gli erano ben noti il suo sapere, il valore e l'umanità, e altrettanto aveva fin da quel tempo in lui conosciuti apertissimi segnali di grande affezione verso di sè, a' quali aggiugnendosi quest'ultimo datogli in sul principio della sua esaltazione, cominciò ad esser grandemente dubbioso di quel che far si dovesse; conciosiacosachè dall'un canto sarebbe volentieri andato a rispondere con prontezza di gratitudine alla buona volontà che quel signore dimostrato gli aveva, e dall'altra sommamente gli rincresceva di turbare la tranquillità della sua presente quiete; onde in questo combattimento di pensieri deliberò il suo volere nel consiglio degli amici intieramente riporre. A' quali, fatto sentir tutto ciò, parve loro che 'l rifiutare così grazioso invito fosse un mostrarsi ingrato alla benignità di quel principe, un esser sconoscente del suo debito e un mancare a se stesso, perciochè assai grandi erano gli onori e' benefici che avrebbe il cardinale potuto fargli, i quali egli non doveva dispregiare, massimamente ricevendogli in premio della sua virtù, e da chi molto bene la conosceva. Onde Torquato, inteso il loro consiglio, determinò di porlo ad effetto, al che ebbe tanto minore indugio, quanto più era ciascun dì con nuove richieste sollecitato da Cinzio; sì che nel fin della primavera del 1592 partissi la volta di Roma.</p></div2>
<div2 type="capitolo"><head>20</head>
<p>Ma per istrada fu per molti giorni il suo viaggio dagli sbanditi interrotto, i quali sui confini del Regno tenevan la strada rubando chiunque vi capitava, sotto la guida dello Sciarra, per la sua fierezza e per le sue ruberie assai famoso, come colui che co' suoi masnadieri non pure discorreva a suo arbitrio tutte le campagne di Terra di Lavoro, e le montagne d'Abruzzi, ma anche penetrando fin dentro la Puglia, aveva poco prima per forza d'armi preso Lucera, e con la morte del vescovo e d'altri molti messala a saccomanno. Per tema adunque di costoro il procaccio di Napoli con sue brigate se ne stava in Mola e in Castiglione, ville di Gaieta, rattenuto e pressochè assediato, e con esso Torquato, com'egli scrisse ad Orazio Feltro in quella lettera: «Siamo trattenuti in Mola per timor di Marco di Sciarra, il quale è in questi confini con gran numero di sbanditi, come dicono, e ieri uccisero molti uomini di questa terra, altri condussero prigioni; laonde si dovrebbe far subita provisione, acciochè questa non fosse simile alla guerra di Spartaco. Mi dolsi di ricusare alcuna parte della cortesia del signor Gio&lt;van&gt; Battista Manso, e ora più me ne doglio perchè l'occasione di spendere è presentissima». E in quell'altra sua lettera allo stesso Feltro e dal medesimo luogo scritta: «Questa comincia a prender forma di guerra, perchè Marco di Sciarra non vuol disloggiare, e ogni giorno si scaramuccia e, come dicono, con qualche occisione de' nostri; laonde l'altra sera questa terra risonava tutta di gridi e d'ululati feminili, però che a quelli del Castiglione era tocco il primo danno. Io voleva andar inanzi e insanguinar la spada donatami da V&lt;ostra&gt; S&lt;ignoria&gt;, ma fui ritenuto. La guerra potrebbe andar a lungo e io restarmi qui con molto disagio alloggiando a discrezione non mia, ma de' Commissari, i quali non m'hanno escluso, anzi non mi voglion lasciar andare fin che il paese sia assicurato». Così Torquato dell'assedio in che si ritrovava dallo Sciarra; il qual sentendo quivi esser il Tasso, mandogli ad offerire non pure il passo sicuro e compagnia e albergo per lo viaggio, ma tutto ciò che da lui imposto gli fosse, a' comandamenti di cui sè e tutti i suoi prontissimi prometteva. Di che Torquato gli re&lt;s&gt;e grazie, ma non volle però tener l'invito, sì perchè sconvenevole per avventura giudicò l'accettarlo, come perchè non gliel&lt;o&gt; avrebbero a patto alcuno gli stessi Commissari conceduto. Di ciò avvedutosi lo Sciarra, mandogli dicendo che per lo servigio di lui voleva quindi ritrarsi per quella volta, sì com'e' fece: tanto vale negli animi quantunque fieri l'opinione della virtù! Onde Torquato, essendo già rimaso libero il passo, incontanente riprese l'interrotto viaggio, e andonne a Roma. Quivi giunto, fu non pure da Cinzio Aldobrandini caramente ricevuto, e altrettanto benignamente dal pontefice, ma con più particolar dimostrazione da Pietro Aldobrandini, nipote altresì di Clemente e di minor età di Cinzio, ma non già di minor valore.</p>
<p>Era fra questi due nata una fratellevole e religiosa contenzione, sforzandosi ciascun d'essi a gara di vantaggiarsi nel servigio del zio comune; e nell'agguaglianza de' meriti grandissimi d'amendue era alcuna disparità e maggioranza, così nell'una, come nell'altra parte, perciochè Cinzio superava Pietro nella maturità degli anni e nello studio delle scienze, e questi allo 'ncontro avanzava lui nella vivacità dello 'ngegno e nell'attitudine al maneggio di grandi affari: per la qual cosa rimanendo tutta la corte, e per avventura il pontefice stesso sospeso a qual di loro si dovesse il primo luogo concedere (come dimostrò col crear amendue in uno stesso giorno a cardinali) si nudriva fra loro questa virtuosa e magnanima contesa e concorso nelle cose lodevoli, e in ispezieltà nell'onorare e careggiare Torquato. Il quale ben s'avvisò che la poca salute di Cinzio sarebbe stata a lungo andare vinta dal molto vigore di Pietro, e che in seguitare la costui fortuna avrebbe senza fallo d'assai potuto la sua migliorare; ma quell'animo per natura così generoso, e per abito di filosofia avvezzo a virtuose e magnanime operazioni, non poteva a patto alcuno inchinarsi a preporre il profittevole all'onesto; dal quale sentendosi per lo debito dell'antica amicizia e del novello invito molto più a Cinzio che al cugino obligare, deliberò di posporre qualunque altro rispetto, e lui in ogni tempo e in ogni stato principalmente seguire; e poscia secondamente servire anche Pietro sì veramente che al servigio dell'altro contradir non potesse. E questa sua deliberazione, da lui per l'avvenire fermamente seguitata, cagion fu ch'egli per volere di Cinzio avesse, contro il suo medesimo proponimento, consentito che si publicasse la <title>Gerusalem&lt;me&gt; conquistata</title> nella maniera come era stata da lui primieramente ammendata, senza prender più tempo a riformarla nella guisa che dicemmo esser ultimamente da lui stabilita: conciosiacosachè a quel signore non paresse di rimaner sicuro del primo luogo appo Torquato mentre egli prolungava il mandar fuori quel poema, che diceva aver destinato al suo nome. Ond'egli incontanente, per torgli dall'animo questo sospetto, volle anzi dispiacere a se stesso lasciandolo comparire così imperfetto (come stava), che mancare di dare a lui e al mondo insieme quel testimonio della sua costanza: pensando di poter poscia col publicar l'ultima correzione (nella quale stava continuamente faticando) questo suo necessario errore quanto prima ammendare. E allo 'ncontro al cardinal Pietro dedicò i dottissimi <title>Discorsi del poema eroico</title>, che sono quasi le misure e la regola della sua <title>Gerusalemme</title>, volendo in ciò dimostrare che sì come e 'l di&lt;s&gt;egno e l'opera ch'a misura di quello si dee fare sono nello 'ntelletto dell'artefice quasi una medesima cosa, ma nondimeno l'opera il primo luogo v'occupa.</p>
<p>Così nella sua mente quantunque egli amendue quei principi sommamente riveris&lt;s&gt;e, tuttafiata si riconosceva alla prima servitù e alla spontanea richiesta di Cinzio, per debito di gratitudine, di serbar le prime parti obligato. Ma non perciò fu bastevole questa sua publica dichiarazione di far sì ch'egli si potesse dalla gara de' due cugini mantenere in disparte: la qual crescendo ciascun dì maggiormente, e per avventura più nell'opinion de' partigiani che negli animi loro, pareva a molti che una delle cose per le quali eglino gareggiasse&lt;r&gt;o, fosse il volersi l'uno acquistare, e l'altro mantenere appo sè la persona del Tasso. Onde infiniti erano coloro, che parte mossi dal buon zelo del giovamento di lui, e parte per far cosa grata chi all'uno e chi all'altro di que' due principi, continuamente gli erano attorno, con diverse e valevoli ragioni persuadendolo, questi a darsi alla divozione di Pietro, e quegli a mantenersi nella fede di Cinzio. Col che aspramente l'animo di lui faticavano, conciofossecosachè quella sua deliberazione gli avesse fitte nel cuore così ferme radici, che all'uno ogni persuasione era vana, e all'altro ogni ricordanza soverchia. Per la qual cosa, sentendo di ciò tutto giorno nuove e continue molestie, se ne turbava fieramente la tranquillità dell'animo suo; sì perchè a grandissima noia se le recava, come perchè a lui pareva d'esser in qualche parte della contesa de' due cardinali cagione; onde se gli rinovarono i torbidi pensieri della sua antica malinconia e no 'l lasciavano nell'ozio degli studi suoi ad alcun modo quieto stare.</p>
<p>Quinci ricordandosi della pace che in Napoli goder soleva, primieramente per alquanti mesi la sospirò, e poscia pensò di voler ritornarvi a goderla; di che avuto stretto consiglio con d&lt;on&gt; Scipione Belprato, fratello del conte d'Anversa (amendue cognati di Gio&lt;van&gt; Battista Manso per lo cui rispetto di lui grandemente si confidava), seco deliberò di metter ad ogni modo questo suo pensiero ad effetto; ma per aver di ciò più giusto pr&lt;e&gt;testo scrisse ad Orazio Feltro, che vedesse ad ogni modo di compor la lite ch'egli aveva col principe d'Avellino, per qual&lt;u&gt;nque accordo potesse, ancorchè di suo disavantaggio lo giudicasse. Il Feltro usò molta diligenza per condurre la cosa ad alcun onesto partito, ma parendogli che le proferte de' procuratori del principe non s'appressassero a convenevole condizione, sovrastava alla conchiusione del negozio ancora contra gli ordini di Torquato. Il quale, tutto che commendasse il giusto zelo dell'amico, nondimeno stimando assai meno il danno del vile accordo che la perdita della quiete, alla quale non pareva che se gli potesse aprir altro sentiero, deliberò d'accettarlo ad ogni modo; e mostrando che a ciò la sua persona fosse mestiere, presa dal pontefice e da' due nipoti licenza, a Napoli se ne ritornò nel principio della state del 1594. Quivi albergò nel monastero di San Severino de' padri di San Benedetto, parendo a lui che colà fosse più libero che in altro luogo, perciochè veniva così sazio d'aver a pensare all'altrui sodisfacimento, che ogni picciola obligazione sarebbe a lui sembrata dispiacevole servitù, là dove era allo 'ncontro da quei venerandi monaci con sommo onore e libertà caritevolmente ricevuto e trattenuto.</p>
<p>Erasi adunque Torquato di nuovo ricoverato nel sicuro porto della sua quiete, avendo fitto nell'animo di quindi per niun accidente giammai partire, quando il cardinal Cinzio, parte per ritrovar modo di farlo in Roma di nuovo ritornare, e parte per adempiere quello a che si riconosceva essere per debito di convenevolezza obligato, così per gli meriti del Tasso come per la protezione ch'egli di lui s'aveva presa, richiese al papa ed al senato Romano che dovessero conceder al Tasso il trionfo e la corona dell'alloro in Campidoglio. Il che essendo graziosamente dal papa conceduto, e da' Conservatori per publico decreto stabilito, il cardinale ne diede avviso a Torquato, sollecitandolo ad andarsene quanto prima in Roma per compiere le cose necessarie a quella solennità. Ma egli giudicando (come sovente soleva dire) molto maggior gloria essere il meritare gli onori che 'l ricevergli, poco si faceva dall'aura di quest'ambizione sospingere, e nulla movere si sarebbe lasciato, ma gli amici gli furono incontanente attorno, e non solamente 'l consigliavano ad andare, ma 'l ripigliavano che si mostrasse trascu&lt;r&gt;ato a ricever un testimonio così dovuto alla sua virtù, e così glorioso per la maniera e per le persone dalle quali e come gli veniva proferto. Nondimeno Torquato, fermo nella sua natural maturità e stanco de' viaggi e sazio delle corti, era alla lor opinione renitente; ma vedendosi ciascun dì più con nuove e valevoli ragioni convincere, non volendo rendersi a' loro consigli ostinato, nè fidarsi del suo parere, determinò di rimettersi in quello di Gio&lt;van&gt; Battista Manso, e a deliberar con lui se n'andò a ritrovarlo nel suo picciolo ma piacevole e bel castello di Pianca, dove allor dimorava. Quivi ritrovatolo della stessa opinione che gli altri amici, dopo lungo contrasto alla fine se gli rese vinto, quant'era all'andar a Roma, ma quanto al dovervisi coronare, disse al Manso che com'egli andava per suo consiglio, così l'assicurava che non sarebbe giunto a tempo per quello a che fare il persuadeva che andasse; e con molta tenerezza, quasi chiedendo da lui l'ultimo commiato, partissi e prese verso il sacro monte Cassino la strada per visitarvi il glorioso corpo di San Benedetto, del qual era spezialmente divoto, e quasi tuttavia preparandosi a maggior e irrevocabil viaggio.</p>
<p>In questo sacro monastero dimorò egli le feste del Santo Natale del Signor nostro, e quinci nel principio dell'anno 1595 pervenne a Roma, dove fu dalle famiglie de' due cardinali, e da gran parte di quella del papa, e da molti prelati e corteggiani insin fuori della città incontrato, presentandogli quasi un principio del trionfo che gli avevano già apparecchiato. Entrato poscia in pala&lt;g&gt;io a baciar le mani de' cardinali Cinzio e Pietro, e con amendue i piedi del papa, gli fu da lui con lieto e benigno volto detto che aveva determinato ch'egli con la sua virtù onorasse la corona dell'alloro, quant'essa avea per l'addietro gli altri onorato. Egli per queste parole baciò di nuovo i piedi a Clemente; e d'allora in poi si attese a far l'apparecchiamento grande e magnifico, non solamente nel palagio papale dove Torquato albergava, e nel Campidoglio dove coronar si doveva, ma per tutti i luoghi della città per gli quali la trionfal pompa aveva a passare. Ma egli, non so da qual presagio commosso, o se pure sia privilegio de' poeti (come la voce latina ne insegna) l'esser parimente profeta, mostrò sempre negli atti e talora con aperte parole che quegli apparecchiamenti stati sarebbono indarno, e spezialmente quando gli fu presentato il sonetto d'Ercole Tasso:
<quote rend="block"><lg><l>Oh come, altera Roma, or ne dimostri</l>
<l>Che da te stessa non discordi mai,</l>
<l>E generosa antico premio dai</l>
<l>Al novello valor de' sacri inchiostri.</l></lg>
<lg><l>Ecco ora il Tasso in lieta pompa mostri,</l>
<l>Ecco ora il Tasso coronando vai,</l>
<l>Il Tasso trionfante or veder fai,</l>
<l>Tal che co duci tuoi di gloria ei giostri.</l></lg>
<lg><l>Ode ciò il mondo, e di lor dice a scorno,</l>
<l>Che coll'ottenebrar l'altrui splendore,</l>
<l>Alle tenebre lor procaccian luce.</l></lg>
<lg><l>Ben fosti sempre, o Roma, in dando onore,</l>
<l>Tu magnanima in ver, ma in questo giorno</l>
<l>Giustizia a ciò, non equità, t'induce.</l></lg></quote>
In risposta del quale altro non disse, salvo che quel verso di Seneca:
<quote rend="block" lang="lat"><l>Magnifica verba mors prope admotu excutit.</l></quote>
E così appunto adivenne, conciosiacosachè mentre s'attendeva che tra le nuvolose giornate di quel piovoso verno si mostrasse alcun dì sereno, conforme facea mestiere per condurre a fine con sodisfacimento del popolo le molte cerimonie di quel desiderato trionfo; prima che alcun n'apparisse, il cardinal Cinzio cadde in una vie più lunga che perigliosa indisposizione, la quale essendo durata quasi tutta la quaresima, e per conseguente prolungata la pompa dell'aspettata coronazione, non prima cominciò il cardinale a migliorare che Torquato gravemente infermò.</p></div2>
<div2 type="capitolo"><head>21</head>
<p>Aveva egli compito l'anno cinquantunesimo dell'età sua, ma si ritrovava per gli studi, per gli viaggi, per gli dispiaceri, per le carceri, per l'infermità grandemente indebolito, e in ispezieltà dalla <emph>mirarchia</emph> e da' flussi che d'alcuni anni di questi ultimi suoi aveva patito, e molte volte con sangue; laonde, sentendosi tutto dì che la forza del male superava la debolezza della natura, e giudicando che non poteva più lungamente fargli contrasto, deliberò d'andarsene a viver quelli ultimi giorni (ch'egli o per la gravezza dell'indisposizione, o per altra congettura che se n'avesse, stimava dovere esser pochissimi) su nel monastero di Santo Onofrio tra' frati del beato Pietro Gambacorta da Pisa, de' quali era molto famigliare e divoto; e fecevisi nel primo giorno d'aprile condurre.</p>
<p>Cadeva quella mattina una foltissima pioggia con fiero vento, sì che vedutasi da quei padri la carrozza del cardinal Cinzio colà su di quel tempo salire, imaginarono non dover ciò senza cagione avvenire; perlochè il priore con molti degli altri si feciono all'uscio, dove Torquato assai disagiato della persona smontava, e veggendoli disse che quivi era venuto a morir fra loro. Il priore e i frati con grandissima tenerezza e carità ricevendolo, come coloro che sommamente l'amavano e 'l riverivano, in una buona stanza il condussero, dove attesero con vari argomenti a ristorarlo e rallegrarlo; ma tutto ciò era nulla, conciofossecosachè la natura si ritrovasse per sì fatto modo vinta dall'infermità che più non poteva da alcun estrinseco medicamento ricevere soccorso. Onde nel decimo dì d'aprile, compiendo un mese per appunto dopo il giorno del suo natale, i medici ritrovorono che gli era sopragiunta la febre, forse per cagion d'aversi d'alquanto latte (che a lui sommamente piaceva e solevagli talor giovare) gravato lo stomaco; e quinci vennero in gran sospetto della sua vita, al cui timore s'aggiugneva l'opinione dello stesso Torquato, che quantunque nelle altre sue infirmità esser di fortissimo animo solesse, questa nondimeno riputò sin dal primo giorno mortale. E come che tutti i medici di Roma adoperassero ogni arte e ogni sollecitudine per la sua salute, niente però montarono, perchè egli peggiorando di giorno in giorno, nel settimo della febre non sappiendo eglino che di più farsi, cominciarono a diffidare della vita di lui. Di che risapendolo egli, non solamente non ebbe spavento alcuno, ma 'l Rinaldini, medico del papa e antico suo conoscente, che con amichevole confidenza gliel disse, egli con tranquillo volto lietamente abbracciandolo, ringraziò di così cara novella, e poscia incontanente riguardando fiso nel cielo, rese con maggior affetto umilmente al misericordioso Iddio grazie che 'l volesse dopo sì lunghe tempeste condurre a porto.</p>
<p>E da quest'ora in poi non favellò più di cosa che sentisse di questa vita, nè di fama dopo la morte, ma tutto rivolto alla gloria celestiale altro non pensava salvo che d'apprestarsi per quel sublime e gran volo che sperava di fare; al quale cominciò ad inalzarsi sollevandosi quasi sopra due velocissim&lt;e&gt; e forti ali, l'una della diffidenza di se medesimo e l'altra della confidenza in Dio e nella sua pietosa madre (di cui era sommamente divoto) e scaricandosi d'ogni gravezza mondana con la grazia de' santissimi sagramenti, che la seguente mattina volle in tutti i modi colà giuso nella chiesa ricevere. Dove, traendo a viva forza le deboli membra, si fece con l'altrui aiuto condurre; e presavi la benedizion penitenziale per mano del sacerdote e poscia la santissima ostia nel sacro altare, quindi ricondotto fra le braccia de' frati nel letto, fu dal priore in loro presenza richiesto se intendesse di far testamento. A cui egli rispose che de beni di fortuna aveva così poca cura e così pochi commodi avuto in vita che nè meno teneva di che prender briga dopo la morte, onde a lui non faceva alcun uopo di testamento. Replicogli il padre: «Dove dopo la morte voleva essere seppellito?». Ed egli disse che in quella loro chiesa, se di tanto degnavano onorar le sue ceneri. Ripigliò il priore che i padri ciò s'avrebbono a molto onor loro recato, e che perciò il pregavano che di questa sua volontà lasciasse alcuna memoria per iscritto, e che amerebbero da lui medesimo aver l'epitafffio per soprapo&lt;rl&gt;o alla sepoltura. Sorrise Torquato, e disse che alla sua fossa bastarebbe una sola tavola per coverchio, e poscia rivolto al padre Gabriello Toritti suo confessore, disse: «Padre, scrivete voi, ch'io rendo l'anima a Dio che me la diede, il corpo alla terra (onde 'l trassi) in questa chiesa di Santo Onofrio, e fo de' beni di fortuna erede il signor cardinale Cinzio, cui priego che faccia al signor Gio&lt;van&gt; Battista Manso quella picciola tavoletta restituire, dov'egli mi fece dipingere, e che dar non m'ha voluto se non in prestanza; e a questo monastero dono la sacra imagine di questo mio amorosissimo Redentore». E ciò dicendo, prese egli nelle mani un crocifisso di metallo che teneva a capo al letto, opera di singolar arteficio, donatagli da Clemente, insieme con molte indulgenze che aveva a quella divota imagine conceduto; il quale tuttavia in quel monastero con molta riverenza oggidì si conserva.</p>
<p>Ma Torquato, tutto intento a quel pericoloso passaggio che far doveva, se ne stiè per gli altri sette giorni che seguirono, sin al qua&lt;t&gt;tordicesimo della sua infermità, continuamente col suo Cristo di ciò trattando, cotanto astratto dalle cose umane e con tali sentimenti delle divine, che tutti i circostanti, che ogni giorno ve n'eran molti e di molto affare, ne rimanevano in un medesimo punto consolati e compunti. E in ispezieltà il padre suo confessore, il quale dopo la morte di lui ad alcuni amici testificò che per molti degli ultimi anni della sua vita non aveva in lui colpa di peccato mortale ritrovato. Ma pervenuto al quattordicesimo giorno della sua infermità e penultimo della sua vita, conoscendosi oggimai venir meno, ed esser già in punto dell'ultimo della sua partita, volle di nuovo rinvigorirsi col viatico del santissimo corpo del signor nostro Giesù Cristo, il quale, non potendo egli per la debolezza delle membra levarsi dal letto, quivi gli fu dal prior recato, e nell'entrar della stanza, egli in veggendolo con alta voce sclamò: <foreign lang="lat">Expectans expectavi Dominum</foreign>. E poi divotamente ricevutolo con tanto affetto e umiltà se gli unì, che ben parve a' circostanti, che con maraviglia il riguardavano, un certo pegno della sua futura beatitudine. Poscia volle ungersi, quasi accorto luttatore, con la strema unzione del santo olio per rendersi pronto e forte ad ogni assalto che se gli potesse dall'infernal inimico mover contro; il che fece con tanta fede che meritò di non esser in questo suo felice fine da veruna spaventevole o noiosa visione turbato.</p>
<p>Intanto risaputo il cardinal Cinzio da' medici che a Torquato rimanevan poche ore di vita, andò a visitarlo e a recargli in nome del pontefice la sua santa benedizione, la qual non suole se non a' cardinali e a persone di grandissimo affare a questo modo concedere; ed egli con somma divozion ricevutala, l'uno e l'altro riverente ringraziò, dicendo che questa era quella coronazione la quale era venuto assai volentieri a prendere in Roma, sperando con essa dover trionfare il dì seguente nel celestial Campidoglio, dove avrebbe a Sua Santità, e a lui reso prieghi in vece di tanta grazia. Dimandato poi dal cardinale se gli lasciava imposto alcuna cosa dover fare per suo sodisfacimento, egli disse che per l'anima non rifiutava grazia alcuna che stata gli fosse da lui o da Sua Santità conceduta, per lo corpo bastava che fosse privatamente nella stessa chiesa di Santo Onofrio seppellito. Del rimanente avrebbe dovuto i suoi figliuoli raccomandargli, che tali egli stimava gli scritti parti della sua mente, da che altri non ne aveva giammai voluti, ma poichè il signor Iddio giustamente non aveva voluto concedere alla sua lingua profana di fornire l'incominciato canto delle divine operazioni (intendeva delle <title>Sette giornate</title>), egli supplicava il cardinale, che quello e tutte l'altre opere sue, e in ispecieltà la <title>Gerusalemme</title> (la quale più di ciascun'altra riputava imperfetta) avesse fatto senza meno bruciare, e che di quelle stimato avrebbe la grazia maggiore, ch'essendo per le mani di molti sparse, stato fosse mestiere di maggior fatica per raccorle alle fiamme, il che nondimeno sperava non dover essere cosa impossibile, s'egli avesse con intiero sforzo degnato d'imprenderlo.</p>
<p>E ciò disse con tanto affetto, che 'l cardinale, temendo di turbarlo se contradetto o negato glielo avesse, rispose per sì fatto modo ch'egli stimò che sarebbe il suo desiderio ad esecuzione mandato; laonde tutto lieto soggiunse, che poscia ch'egli aveva in questa vita ricevuto quanto avrebbe saputo desiderare con la visitazione del cardinale e con la benedizione del pontefice che recata gli aveva, già che non poteva sperar in questo mondo altra cosa maggiore, supplicava che per l'in&lt;n&gt;anzi quel breve spazio che a viver gli rimaneva col suo Cristo da solo a solo (il qual egli fra le mani riprese), e con coloro solamente che tra le sue gravi colpe e l'infinita misericordia di lui potessero essere mediatori, il volessero insin al seguente mezzogiorno lasciare. E così fu fatto, perciochè chiedendogli il cardinal commiato e ritenendo a fatica le lagrime, le quali nell'uscir della stanza egli e tutti gli altri circostanti sparsero per gli occhi copiosamente, niun più vi fu poscia lasciato entrare, salvo che il suo confessore e alcuni altri padri di profonda dottrina e di santissima vita, i quali vicendevolmente fra loro salmeggiavano, e con essi talvolta Torquato, quanto il mancante spirito sosteneva, e talaltra col suo Cristo si volgea amorosamente a favellare. Così se ne stiè tutta la notte e fin al mezzo del seguente giorno, vinticinque d'aprile, al vangelista San Marco dedicato, quando sentendosi già venire lo spirito del tutto meno, col suo crocifisso strettamente abbracciatosi, cominciò a proferir quelle parole: <foreign lang="lat">In manus tuas, Domine</foreign>; ma non potendo interamente compierle, finì il breve ma glorioso corso della sua vita mortale, ricominciando l'altro (come sperar si dee) immortale dell'eterna gloria nella celestial Gerusalemme.</p>
<p>Fu adunque nella medesima sera il corpo di Torquato, com'egli morendo avea detto, nella stessa chiesa di Santo Onofrio con private essequie condotto, e sotto un semplice e picciol marmo seppellito, pensando il cardinal Cinzio di dovervi quanto prima un magnifico e splendido sepolcro innalzare; il cui pensiero non venne però giammai, o per le maggiori cure, o per le continue indisposizioni di lui, ad effetto, trasportandolo sempre di giorno in giorno, il che suole sovente i più savi eziandio ingannare. In modo che, essendo ito di là a dieci anni Gio&lt;van&gt; Battista Manso in Roma, nella sedia vacante dopo la morte di Clemente VIII, e andando a visitar l'ossa del morto amico, nè ritrovando in quella chiesa memoria veruna, procurò di fargli alcuna onorevole sepoltura, la qual cosa tutti i frati avrebbono sommamente desiderato, ma non fu dal cardinal Cinzio permesso, come che 'l Manso instantemente ne 'l pregasse, e da molti cardinali nel conclav&lt;e&gt; stesso (al quale era stato dal vicerè di Napoli per non piccioli affari mandato) ne 'l facesse molte fiate eziandio ripregare; perciochè quel signore diceva di voler per se stesso adempire quest'uffizio a lui di spezial obligazione richiesto. Laonde appena potette il Manso ottener dai frati di fare sullo stesso marmo scolpir solamente: 
<foreign lang="lat">HIC IACET TORQUATUS TASSUS</foreign> acciochè i peregrini e gli stranieri, che molti d'ogni parte continuamente venivano a veder la sua tomba, potessero almeno il luogo ritrovare dove fossero le ceneri di lui state riposte. E così se ne stierono fin che la buona intenzione del cardinal Cinzio dalla morte fu prevenuta; dopo la quale Bonifacio Bevilacqua, cardinale e prencipe non men di meraviglioso ingegno che d'animo generoso dotato, incontanente gli fece un risguardevole sepolcro dirizzare, in cui è questa memoria scolpita:</p>
<epigraph><p>TORQUATI TASSI POETAE
<lb/>heu quantum in hoc uno nomine
<lb/>celebritatis, ac laudum!
<lb/>Ossa huc transtulit, hic condidit Bonifacius card. Bevilaqua
<lb/>ne qui volitat vivus per ora virum
<lb/>eius reliquiae parum splendido loco
<lb/>colerentur, quererentur.
<lb/>Admonuit virtutis amor, admonuit
<lb/>adversus patriae alumnum, adversus
<lb/>parentum, amicum pietas.
<lb/>Vixit an. LI natus magno florentiss. sac. bono
<lb/>an. MDXLIV.
<lb/>Vivet haud fallimur aeternum in hominum
<lb/>memoriam admiratione cultu.</p></epigraph></div2></div1>
<div1 type="parte"><head>Parte II</head>
<div2 type="capitolo"><head>1</head>
<p>Conosco esser a me in questo luogo richiesto, dopo l'istoria del nascimento, della vita e della morte di Torquato Tasso, aggiugnere un breve raccontamento prima delle fattezze e della statura del suo corpo, appresso delle qualità dell'animo e de' costumi, e alla fine dell'eccellenza dello 'ngegno, e delle molte cose da lui notabilmente scritte e dette altresì.</p>
<p>Fu adunque Torquato Tasso di così alta statura che fra gli uomini di corpo grandi si poteva annoverar co' maggiori e meglio proporzionati. Le carni aveva bianchissime, ma prima gli studi e le vigilie, e poscia i disagi e l'infermità le feciono alcun pochetto pallide divenire. Il color de' capelli e della barba fu mezzo tra 'l bruno e 'l biondo per sì fatta maniera che quegli appressavansi alquanto più all'oscuro e questi al chiaro; e gli uni e gli altri erano sottili, e morbidi e piani. Il capo grande e così nella fronte come nella parte di dietro (che ' Greci chiamano occipizio) elevato, ma nel mezzo, sopra l'una e l'altra tempia, anzi depresso che tondo. La fronte ampia e quadra, la quale sollevandosi nel mezzo veniva poi ad inchinar verso i capegli, di cui poscia l'età lo rese in gran parte calvo. Le ciglia in arco, piegate, nere, e rare, e fra loro disgiunte. Gli occhi grandi a proporzione del capo, e ritondi in se stessi, ma lunghetti negli angoli, le cui pupille erano di mezzana grandezza e di color ceruleo e vivace, quali da Omero furono a Pallade attribuiti, e di movimento e guardatura grave e che talora in su amendue si volgevano, quasi seguendo il moto della mente che per lo più alle cose celestiali era inalzata; le orecchie mezzane e le guancie anzi lunghe che tonde, e non men per natural disposizion magre che per indisposizione scolorite. Il naso grande e inchinato verso la bocca, grande altresì e lionina; le labbra sottili e pallide; i denti bianchi, larghi e spessi; la voce chiara, e sonora e che nella fine del parlare si rendeva di suono più grave. La lingua aveva speditissima, ma nondimeno il suo favellare era anzi tardo che veloce, e soleva assai sovente le ultime parole ripetere. Rideva assai di rado e senza alcuno strepito, e anzi dissipitamente che no. Il mento aveva quadro e la barba folta, e di colore (come abbiam detto) che al guscio della castagna somigliava. Il collo mezzo tra 'l lungo e 'l grosso, e che sosteneva il capo elevato; il petto e le spalle larghe e piane, e le braccia lunghe, e nervose e sciolte, e le mani assai grandi, ma morbide e delicate, e le dita che agevolmente si ripiegavano all'insù. Le gambe e i piedi parimenti lunghe e di proporzionata grossezza, ma più nerborute che carnose; e tutto il busto eziandio, come che fosse convenevolmente ripieno a proporzione dell'altezza della persona, era tuttavia di poca carne coverto. Ebbe così abili tutte le membra che negli esercizi cavall&lt;e&gt;reschi fu assai prode della persona, come colui che nell'armeggiare, nel cavalcare, nel giostrare non avea che invidiare ad alcuno. Ma nondimeno tutte queste cose fece con maggiore attitudine che grazia, perciochè si poteva in lui desiderare altrettanta vivacità di spiriti naturali quanta n'aveva negli animali. Anzi per questa cagione ne' publici ragionamenti ch'egli talvolta fece in diverse Academie e in presenza di principi grandi, molto più maravigliose parvero agli uditori le cose dette da lui che grazioso il modo ond'egli le proferiva; forse perchè la mente chiamando con le continue specolazioni la miglior parte degli spirti nel sommo del capo, non ne lasciasse tanti per le rimanenti membra vagare, che fossero a vivacemente sostenere e muovere il suo corpo bastevoli. Ma nondimeno in ogni sua operazione, e anche niente operando, mostrava fin dal primo incontro una viril bellezza e avvenenza, e spezialmente nel volto, in cui risplendeva tanto di maestà che induceva chiunque il riguardava, senz'altro conoscimento de' meriti suoi, per lo solo aspetto, ad averlo in grandissima riverenza.</p>
<p>Ma con l'eccellenza dell'animo superò di gran lunga la bellezza del corpo, conciosiacosachè i suoi costumi e le virtù fossero veramente socratici, non meno in temperare gli affetti concupiscibili, e in fortificare i movimenti irascevoli, che in regolar la ragione a' compassi della prudenzia, e 'l volere con la stadiera della giustizia. Egli principalmente fu e in se medesimo e a rispetto de' maggiori e in verso gli altri tutti, così grande amadore del diritto, che non pure in niuna sua operazione, ma nè meno nel discorrimento della volontà gli cappè giammai cosa che avesse altrui potuto parer discordante dalla ragione. Anzi da questa feconda radice gli germogliarono copiosi rampolli d'obedienza, d'osservanza, di veracità, d'amicizia, d'affabilità, di benedicenza, e di così grande liberalità che trapassò in magnanimità eziandio. Tosto ch'ebbe la lingua e le mani snodate alle parole e alle operazioni, perfettamente compiè ogni debito d'obbedienza a' maggiori, non porgendo mai cagione in quella tenerissima età nè a' genitori, nè a' bali, nè a' maestri di batterlo o d'agramente riprenderlo. Nell'età di nove anni, per obedir al padre, lasciò gli amati riposi del materno seno e gli agi della cara patria e della propria casa, esponendosi a perpetuo essilio e a continui pellegrinaggi. Nel principio della giovanezza, quando altrui par che si faccia men disdicevole il trasandare egli, anche in assenza di tutti i suoi, fu obbedientissimo osservatore degli ammaestramenti di Maurizio Cataneo in Roma, sotto la cui custodia l'avea suo padre raccomandato. Quindi ad un suo cenno se ne andò in Lombardia, ove, superando col zelo dell'obbedienza paterna la sua natural inchinazione, vacò molti anni agli studi delle leggi, mentre era dal proprio genio a quelli della poesia rapito.</p>
<p>Fu oltre a ciò cotanto osservatore delle publiche leggi, che qualora se ne stiè in Studio a Padova e in Bologna, e poscia in corte del duca Alfonso in Ferrara, parve in ogni sua operazione anzi canuto filosofante che giovanetto scolare, o cortigiano (a' quali anche esse concede&lt;no&gt; maggior licenza che a ciascun altro). Imprigionato poi per cagion della zuffa ch'egli ebbe in Ferrara, tutto che conoscesse non esser per quella in alcuna colpa caduto, perciochè egli fu e nelle parole provocato e al combattimento sfidato, nondimeno sofferse volontariamente il severo carcere, sinchè avendo giusta cagione di temere d'ingiusta morte se ne sottrasse, conoscendosi per rigor di giustizia obligato di conservar la vita a se stesso, uomo innocente, com'egli medesimo vivacemente nel trattato <title>Della virtù eroica</title>, paragonando le sue carceri a quelle di Socrate, dimostrò. Poco appresso, avendo per lettere di madonna Leonora da Este ricevuta sicurtà del ritorno, volle, sì come avea per addietro sodisfatto a quel ch'era giusto per sè con salvare la sua vita, così per l'innanzi sodisfare eziandio all'apparente giustizia delle leggi o del volere d'Alfonso, andandosene per lungo e spontaneo viaggio a rinchiudersi in volontaria prigione; del che così egli medesimo scrisse al duca d'Urbino: «La mia risoluta e intrepida obedienza alla quale non ha per avventura alcuna istoria de' gentili che paragonare, e solo credo che si possa assomigliare (in quel modo però che le cose profane possano venire in comparazione con le sacre) all'obedienza d'Abramo».</p>
<p>Quest'amore del giusto, come rese Torquato in ogni età obediente a' suoi maggiori e diligente osservatore delle leggi, così lo fece parimente apertissimo amadore del vero, per sì fatto modo che non pure non fu nella sua lingua giammai ritrovat&lt;a&gt; menzogna alcuna, ma nè meno gli cadde nell'animo di colorare o simulare, o di ricovrire la verità. E qualora gli succedette quella tenzone nella quale rimasero due de' suoi assalitori da lui fediti, ed egli ne fu d'ordine del duca Alfonso sotto custodia ritenuto, giudicando un avvocato suo amico ch'esser dovesse dal giudice sopra questo caso esaminato, consigliavalo del modo onde dovesse alle dimande di quella esaminazione rispondere; e dicendo Torquato quelle tali risposte non essere conformi alla verità: «Sta bene», rispose l'avvocato, «ma bisogna così dire per schifar la pena». «E quale sarebbe la pena?» soggiunse Torquato; a cui l'avvocato: «Vi è pena la vita». «Dunque», rispose il Tasso, «non è meglio perder la vita che dir una menzogna?». Tanto era l'animo dell'uomo veritiere, lontano da qualunque bugia, eziandio nello stremo bisogno, che meglio avrebbe amato di morire che di mentire, ond'e' soleva affermare di aver in egual riverenza Dio e la verità, perciochè la verità e Iddio sono la medesima cosa; e appresso l'amicizia, perciochè è figliuola della verità. Quindi è ch'egli fu così leale osservatore delle sacre leggi dell'amicizia, che le sue operazioni verso gli amici furono altrettanto vivace essempio della vera amistà, quanto perfetta è l'idea che egli nel suo dialogo ne formò. E quanto egli fu dal suo lato fidelissimo amico, altrettanto pazientemente sofferse i mancamenti fattigli dagli amici, de' quali si doleva più per la colpa da loro commessa, che per lo suo medesimo danno, com'egli confessò, dicendo a colui che tradito l'ebbe:
<quote rend="block"><lg><l>Perfido, io t'amo ancor benchè trafitto,</l>
<l>E piango il feritor, non le ferite;</l>
<l>Che l'error tuo più che 'l mio mal mi pesa.</l></lg></quote></p>
<p>E ad un altro somigliante in quel sonetto:
<quote rend="block"><lg><l>Sotto giogo ove Amor teco mi strinse</l>
<l>D'amicizia solcai campo fecondo.</l></lg></quote></p>
<p>E fu Torquato non solamente fedele e sofferente verso gli amici, ma sopramodo affabile e avvenente con ciascheduno, e tutto ch'egli tra per la sua condizione, anzi amica della solitudine che no, e per gli studi ch'assai sovente il facevano astratto dagli altri uomini divenire, avrebbe le più volte ogni conversazione fuggita, nondimeno era a ciascun lecito, e in ogni tempo, d'interrompere i suoi silenzi e le specolazioni, e d'introducerlo a vari ragionamenti o di lettere o di piacevolezze. Anzi nelle brigate dove stato fosse da alcun amico condotto, quasi tralasciata la gravità della sua natura e superata la malinconia dell'infermità, diveniva &lt;oltre&gt; ogni altra credenza festante, motteggievole e allegro, non perciò trapassando i termini dell'onestà, nè trabboccando in quelli della maldicenza, della quale fu capitalissimo nemico, non essendo giammai dalla sua lingua, nè dalla penna per veruna cagione, nè per ischerzo, nè per vaghezza di dire, nè per incitamento, uscita parola che si fosse nell'altrui detrazione o vergogna o danno prender potut&lt;a&gt;. Esempio veramente singolare de' tempi nostri, e spezialmente a' poeti, ad alcun de' quali non pare di poter esser piacevole senza esser maldicente. Ma Torquato, per lo zelo ch'egli ebbe del giusto, non pure si guardò dall'offendere altrui con la lingua, ma fu oltra ciò sollecito in giovar con l'opere a ciascuno e larghissimo in distribuire i beni ch'egli possedette. De' quali, come che fossero pochi, era nondimeno in donare e in sodisfare altrui per sì fatta maniera liberale, che quando si ritrovava più dinari che alle necessità le quali allor presenti avea bisognassero, incontanente a' poveri gli dispensava, e non ritrovandone a sorte per la città, se n'andava al dilungo al luogo degli imprigionati (de' quali per la memoria di se stesso era divenuto compassionevole), e quivi tutti intieramente fra loro gli divideva. Perciochè a lui pareva di ritener ingiustamente, e a danno altrui, quello che a sè non faceva per allora mestiere; come quegli che soleva dire, tutti i beni di fortuna dover essere comuni, e' ricchi non esserne più che gli altri posseditori, se non in quanto ne fossero a' poveri dispensatori. Per la qual cosa di rado, o non mai, egli era sollecito dell'avvenire, e qualora gli fosse uopo d'alcuna picciola cosa sopravenuto (perciochè de' maggiori la sofferenza delle cose avverse e 'l non curar di quelle che 'l volgo stima felici, l'assicurava) liberamente ricorreva ai più domestici amici, che lo avessero, non largamente com'essi desideravano, ma a misura delle sole sovrastanti necessità, com'egli richiedeva, sovvenuto; nel che, se si dee credere ad Aristotele, nientemeno dimostrava la sua natural liberalità, che si facesse nel largamente donare.</p>
<p>E fra gli amici più confidenti, de' quali soleva con maggior sicurtà valersi, due furono: i fratelli d&lt;on&gt; Angelo e Paolo Grilli, come si vede in molte delle sue lettere, e spezialmente in quelle onde dimandò loro uno smeraldo, che fu la maggiore richiesta ch'egli facesse ad alcuno e la men necessaria, se non si è che 'l prendeva per rimedio da rallegrar la sua invecchiata malinconia. Nella prima delle quali così scrisse: «Si contenti di donarmi uno smeraldo, poichè io l'ho desiderato lungo tempo, nè mai ho potuto cavarmi questo desiderio, o più tosto quest'umore; ma non avanzi la liberalità de' principi nella sua medesima, della quale ho veduto altri cortesi effetti, perchè in altra maniera mi costringerebbe a rifiutarlo così prontamente, come forse pr&lt;e&gt;sontuosamente l'ho dimandato». Così a Paolo, e al padre d&lt;on&gt; Angelo in quell'altra: «Ma prima dovrà arrivare il padre d&lt;on&gt; Basilio, per cui V&lt;ostra&gt; P&lt;aternità&gt; mi potrà mandare sicuramente lo smeraldo, e me ne farà molto piacere; perchè è una di quelle voglie di molti anni, la qual non ho mai potuto cavarmi: così picciolo obligo ho alla mia fortuna! Scriverò poi al sig&lt;nor&gt; Paolo suo fratello ringraziandolo, com'io debbo benchè le grazie quanto meno si mostrano fuori, tanto più sogliono rimanere nell'animo grato». Così soleva ne' suoi bisogni Torquato de' più sperimentati amici valersi, e talora non avendone alcun pronto alle mani (perciochè assai pochi eran coloro de' quali in sì fatte bisogne si confidava) prima che richiedere altri che suo fidato non fosse, tutto che certissimo di dover essere da lui soccorso, eleggeva di dare gli scritti suoi agli stampatori, che di continuo gliene facevano istanza, e di ricevere da loro alcun picciolo sovvenimento, come si legge in molte delle sue lettere scritte al Licino, che soleva in ciò di mezzano le più volte servirlo.</p>
<p>Ma vie più sovente soleva la soprabbondante liberalità degli amici con la sua singolar modestia modificare, o ricusandola in tutto, o prendendone quella sola parte che a supplir strettamente le sue presenti necessità fosse bastevole, il che si vede anche in tempo de' suoi maggiori bisogni aver fatto, come si legge nelle due lettere che scrisse ad Orazio Feltro, mentre stava dagli sbanditi in Castiglione assediato, nell'una delle quali così diceva: «Mi dolsi di ricusare alcuna parte della cortesia del signor Gio&lt;van&gt; Battista Manso, e ora più me ne doglio perchè l'occasione di spendere è presentissima». E nell'altra: «Grande errore fu il mio a non pigliare tutto quello che mi voleva donare il sig&lt;nor&gt; Gio&lt;van&gt; Battista Manso, perchè non ho danari che mi bastino per andare i&lt;n&gt;nanzi; e tornar indietro non debbo, nè voglio». Così al Feltro; e ad Annibbale Ippoliti: «Ringrazio V&lt;ostra&gt; S&lt;ignoria&gt; di quel che m'offerisce, e so che gli effetti cortesi corrisponderebbero alle parole, ma una parte delle mie robbe è venuta; l'altra aspetto; laonde non ho bisogno di cosa alcuna».</p></div2>
<div2 type="capitolo"><head>2</head>
<p>Ciò scrisse; e non è maraviglia perciochè lo stesso zelo del giusto come lo rese liberale di ciò ch'egli ebbe, lo fece altresì magnanimo a in dispregiare quello che non ebbe, e in tollerare anche lietamente la sua povertà: la quale tutto che fosse grandissima, perciochè alcuna terrena facoltà non possedette giammai, avendogli ogni paterno retaggio la ribellione del prencipe di Salerno tolto, e poste le materne doti fin alla morte in litigio, e tutto che per cagion del lungo carcere, delle continue infermità e degli spessi viaggi molte fiate strettissima necessità sofferse, nondimeno non volle giammai accumulare danaro alcuno, come avrebbe agevolmente potuto fare, avendogliene assai sovente molti e gran principi, e in ispezieltà nella sua giovanezza Carlo re di Francia, e nella vecchiezza Clemente VIII, voluto largamente donare. Ma egli ebbe da ciò l'animo per sì fatto modo lontano, che non pure odiò i mezzi di poter arricchire, i quali per lo più sogliono essere a' magnanimi cuori a sdegno, ma le ricchezze eziando per loro stesse ricusava e schifava come si vede da ciò che ne scrisse al Cataneo e in tempo di tanto suo bisogno che fin da' medici stato n'era per cagion della sua estrema povertà abbandonato, onde disse: «Non so adunque ciò che si dicano i medici, o almeno questi, i quali io vedo poche volte; forse perchè io non ho danari da pagargli; sì che non accetterei niun consiglio più volentieri di questo d'arricchire, se fosse approvato da' teologi; ma sapete quanto sia difficile al ricco l'entrare nel regno del cielo. A' liberi credo senza fallo che sia più facile l'entrarvi perchè possono far molte buone operazioni, che sono impedite dalla prigionia»; così Torquato.</p>
<p>Il quale mentre nel liberalmente distribuire e dispregiare le ricchezze fu giusto, si mostrò insieme nel sofferire e nell'eleggere magnanimamente la povertà altrettanto forte eziandio. Ma in qual altra spezie di fortezza, oltre a questa, fu Torquato da chi che sia superato, o per avventura agguagliato giammai? Certo, per quel che io me ne creda da niuno, come apertamente conosceremo se la sua franchezza, la fidanza, la pazienza, la costanzia, la perseveranza anderemo fra noi medesimi rammemorando. Chi mostrò mai più franco valor di Torquato, quando a singolar battaglia sfidato da tale che gli avea già mancato una volta di fede, e che poteva anche mancargli agevolmente la seconda per esser nella sua patria ricco di parenti e d'amici, egli nondimeno, tutto solo e forastiero, e senza altre armi che una spada, e senz'altra sicurtà di campo, se ne uscì per la porta di San Lionardo fuori della città, e quivi assalito da quattro fratelli insieme, con tanto coraggio da tutti e quattro si difende&lt;t&gt;te, ch'egli non solamente ne rimase salvo, ma due di coloro se ne andarono gravemente da lui fediti? O pur quando, avendo egli onde temere del duca stesso, come accennò nel sonetto
<quote rend="block"><l>Odi, Filli, che tuona,</l></quote>
fece nondimeno quella fortissima deliberazione con la qual conchiuse lo stesso sonetto:
<quote rend="block"><l>Che se terra sarò, terra ancor fui?</l></quote></p>
<p>Chi maggior confidanza di lui, ch'essendosene da Ferrara fuggito per sospetto che gli avessero voluto la vita torre, poscia per una lettera di madonna Leonora, volontariamente n'andò a sottoporsi o a certo rischio di morte, o di lunga prigione, sì come adivenne ed egli aveva antiveduto? E ciò con tanta fidanza in Alfonso quanto egli medesimo scrisse al duca d'Urbino in quelle parole: «Confidai in lui, non come si spera negli uomini, ma come si confida in Dio, e poneva la vita mia a tal rischio ch'ogni picciolo accidente che fosse sopravenuto, avrebbe potuta torlami di leggieri; e pur mi pareva, che mentr'io era sotto la sua protezione non avesse in me alcuna ragione nè la morte, nè la fortuna». Chi maggiore pazienza di lui in nove anni di carcere, deciotto d'infermità, trentadue d'esilio e in continua povertà e avversità per tutta la vita, anzi nell'incertitudine della vita stessa? com'egli scrivendo ad Ascanio Mori diceva: «Al signore degli astrologi do solamente fede, a' medici credo alcun poco, ma le ragioni senza l'esperienza alcuna volta non m'appagano. Faccia qualche pruova quest'uomo mirabile, o medico o astrologo ch'egli sia, perchè in me può farla, perciochè io sono simile a coloro che sono dannati a morte, ne' quali è lecito a far tutte l'esperienze». Chi maggior costanza di lui in tante e sì varie persecuzioni? Bene a ragione così ne scrisse ad Aniballe Ippoliti: «Lasci me ne' miei soliti pensieri amari e nella mia costanza <foreign lang="lat">quam nulla redarguet aetas</foreign>». Nè pure all'avverse fortune, ma nelle seconde altresì e in quelle in ispezieltà mossegli dal duca Alfonso, che spinto da' gavillatori di Torquato, in ammenda del lungo carcere da lui sostenuto, gli proponeva le dilicatezze e l'ozio, e avrebbe voluto (userò le stesse parole ch'egli scrisse al duca d'Urbino): «Ch'io non avessi aspirato a niuna lode d'ingegno, a niuna fama di lettere, e che tra gli agi e i piaceri menassi vita molle e delicata, trapassando quasi fuggitivo dall'onore e dall'Academia agli alloggiamenti di Epicuro, e in quella parte ove nè Virgilio nè Lucrezio albergaron giammai». Così scrisse egli e nondimeno stiè così costante nel dovuto proponimento dell'amore delle virtù, che (com'egli nella stessa lettera soggiunse) quel pensiero del duca, o più tosto d'altri, non solo nol torse dal diritto camino, ma 'l mosse a tanto e sì giusto sdegno, che più volte con viso aperto, e con lingua sciolta: <foreign lang="lat">odia verbis aspera movi</foreign>.</p>
<p>Chi maggior perseveranza di lui, ch'avendo eletto Alfonso per suo signore, tutto che da lui fosse (com'egli almeno stimava) ingiustamente oltraggiato, non volle però giammai lasciare il titolo di suo servidore; nè meno le operazioni, in quanto dalla varietà degli accidenti gli fu conceduto, rifiutando di servir qualunque altro eziandio principe di lui maggiore? Questa medesima perseveranza, ch'egli ebbe nella servitù del suo signore, mostrò anche di vantaggio nell'acquisto e nell'abito di tutte le altre virtù, avendole sempre di gran lunga preposte, non pure a' piaceri, alle dilicatezze e agli ozi, come pur ora diciavamo, ma all'utile, agli onori e alle dignità parimente. Le quali cose potendo egli ampiamente ottenere da Vincenzo Gonzaga, e mentre era principe e poscia che fu duca di Mantova, e alle quali ricevere era dall'abbate d&lt;on&gt; Angelo Grillo per lettera confortato, egli nondimeno ricusò di accettarle, temendo non forse contradicessero all'amore e allo studio della filosofia, come allo stesso abbate rispondendo disse in quelle parole: «La riputazione i principi possono darla meglio di molti altri, ma a me non può piacere alcuna riputazione scompagnata da quella degli studi e delle lettere, e non so se da questo nuovo duca mi sarà conceduta maggior commodità d'attenderci senza impedimento. L'amor della filosofia ha fatte in me tante radici che non si possono stirpare, e ha gran torto chi cerca d'impedire che non nascano i frutti: dell'utile io non sono tanto sollecito, e se non fossi per attendere un giorno con animo quieto alla contemplazione, o almeno al poetare, mostrerei quanto io ne sia sprezzatore». Così Torquato; e altrettanto fece col gran duca Ferdinando de' Medici, e col pontefice Clemente VIII e con l'uno e con l'altro nipote di lui, in modo che ben si può con verità raffermare che nel preporre la virtù a qualunque altra cosa, tutto l'intiero corso della sua vita altro non fosse che una continua perseveranza.</p></div2>
<div2 type="capitolo"><head>3</head>
<p>La quale, come per cagion della lunga continuanza si dee attribuire a fortezza, così, rispetto al moderamento dell'affetto in raffrenare l'appetito nelle cose per loro medesime da ciascuno desiderate, si dee certamente a singolar temperanzia recare. E a ragione, perciochè queste due virtù (dico la fortezza e la temperanzia) tutto che a prima vista paiano l'una dell'altra nemiche, come quelle che l'una cerca di rinvigorire la parte irascevole e l'altra di rintuzzare la concupiscibile, sono fra di lor nondimeno così care compagne che di rado o non mai l'una può senza l'altra ritrovarsi, o almeno durare in istato. Laonde ben ne dee la fortezza di Torquato essere della sua temperanzia altresì certo e necessario argomento. Del quale non rimarremo a patto alcuno ingannati, concio&lt;sia&gt;cosachè egli insin dal fervore degli anni più giovenili fosse così misurato osservatore della temperanzia, che maraviglia non è se poscia nella più &lt;m&gt;atura gioventù l'ebbe della modestia, del silenzio, dell'umiltà, della mansuetudine, della clemenza, dell'onestà, della continenza, dell'astinenza, in ciascuna sua operazione così buone e fedeli compagne. Fu egli in ogni suo atto singolarmente modesto, e in ispezieltà nell'abito, perciochè sempre gli piacque, ancor nell'età puerile, il vestire di color nero e di semplici drappi, senza lavoro o fregio alcuno, e con assai minor pompa di quello che alla sua nobiltà e alla fortuna altresì convenuto sarebbe. Nè delle vesti volle giammai aver più di quell'una sola che continuamente adoperava, la quale dovendo, o per lo mutamento delle stagioni, o perchè fosse logorata lasciare, incontanente donava a' poveri e prendeva l'altra. I panni lini parimenti usava semplici e senza ornamento di trapunti, nè di merletti, quantunque amasse di tenerne molti e bianchissimi, perciochè tutti i suoi vestimenti, come che pomposi non gli volesse, si compiaceva nondimeno che fossero puliti e bene assettati, nel che solamente cortegiano si dimostrava.</p>
<p>Questa stessa modestia usò sempre Torquato e nel favellare e nel tacer parimente, tutto che quella si debba più propriamente ad umiltà attribuire, e questa alla virtù del silenzio. Del qual egli per sì fatta maniera si compiacque, che per se medesimo niun ragionamento avrebbe mosso giammai, se la necessità dell'addimandare, o la convenevolezza del rispondere non lo avesse richiesto; e sarebbesi volontieri continuamente taciuto, non pure nelle solitudini, delle quali era vago, perciochè esse ancora sono del silenzio amiche, ma nelle conversazioni altresì, se la sua piacevolezza e avvenenza non l'avesse (come poco sopra diciavamo) a favellare sovente e anche talora a motteggiare e a scherzare condotto. Quindi avvenne che nel questionare non fu mai contenzioso, o lungo nel ragionare, o non limitato nel discorrere d'una in un'altra materia, come alcuni fanno, i quali travalicando di questo in quel sermone, quasi rivo che per luoghi vallicosi discenda, non par che possano ristarsi dal cinguettar cominciato. Anzi in ogni malagevole questione, in ogni avviluppato ragionamento ch'avesse altri mosso, soleva con semplice e brieve risposta manifestar la sua opinione e tacersi. Nè perchè da alcun degli uditori il suo parere approvato non fosse egli, se di nuovo richiesto non era, solea replicare; nè allo 'ncontro perchè eglino vi si acquetassero e' trapassava ad altro ragionamento se stato da loro proposto non fosse; perciochè, sempre che acconciamente poteva farlo, vie più volentieri ascoltava che favellava.</p>
<p>L'umiltà in lui fu a misura della dottrina, ma non a quella che suole nella propria stima il volgo de' dotti usare, de' qual&lt;i&gt; a gran ragion si disse che la scienza gli gonfia, là dov'egli fu non pure altrettanto umile quanto scienziato; ma di vantaggio vie più, pesando i suoi meriti con la stadiera del mugnaio e gli altrui con la bilancia dell'orafo. Perciochè quantunque si fosse in tutte le scienze e nelle più nobili professioni di tempo in tempo avanzat&lt;o&gt; tant'oltre che appena giunto alla sua mezzana età fu da tutte le nazioni con general grido stimato un miracolo di natura, così per l'altezza e per la universalità della dottrina, come per la eccellenza e per la varietà delle opere da lui scritte, nondimeno ebbe così depresso concetto di se medesimo, e che non attribuì giammai parte alcuna al testimonio del suo proprio giudizio; anzi in tutte le sue cose volentieri si sottometteva all'autorità di tale, a cui nel sapere e nell'opinione universale altresì egli era di gran lunga superiore. Quindi nacque che le sue parole furono sempre lontane d'ogni grandigia e d'ogni vanto di se medesimo, e le sue disputazioni d'ogni ostinazione del proprio parere e da qualunque dispregio dell'altrui, e 'l conversare d'ogni ritrosia e d'ogni alterezza, rendendosi molto più difficile a ricevere le lodi dovute alla sua virtù, i titoli convenienti al suo sapere, e la maggioranza de' luoghi che gli erano attribuiti, che a concedere a tutti in qualunque di queste cose vantaggio. Perciochè a tutti era lecito di volgere in &lt;altri&gt; i suoi ragionamenti, di contradire alle sue opinioni, di tralasciar con esso lui le debite cerimonie e di preporglisi eziandio; sofferendolo egli, non dico pazientemente, ma stimando quel che altri superbamente operava che fosse dovere non arroganza, come colui che non aveva di così fatte cose alcuna stima e molto meno di se medesimo. Laonde pervenne a tal dispregio di sè e delle cose sue che malagevole non gli fu il superare con l'umiltà dell'animo e delle operazioni il lividor dell'invidia che gli aveva generato il sovrastare con la fama a tutti gli altri e con la grazia de' principi a molti altresì.</p>
<p>Da questa così profonda umiltà di Torquato se gli ingenerò nell'animo un'incredibile mansuetudine (a chi per prova non l'avesse sperimentato), perciochè egli per niuna delle cagioni, che molt&lt;e&gt; e sovente gliene furon date, si lasciò giammai nè in atti, nè in parole tant'oltre trasportare dall'ira, che se gliene alterasse nè meno il suono della favella; fuorchè quell'una sola volta ch'ebbe col fellone amico tenzone, alla quale confessava egli non essersi mosso per conto dell'ingiuria a sè fatta col violar la fede del commesso segreto, ma per quel che s'avrebbe potuto la sua donna ad onta ragionevolmente recare se egli l'avesse senz'alcuna giusta punizione sofferta. La qual sofferenza ebbe in tutto il rimanente della sua vita con animo così mansueto, che per molto che stato fosse perseguitato e lacerato e nell'operazioni e negli scritti da' suoi gavillatori, egli non pure non ne volle giammai nè vendetta, nè gastigamento prendere in fatti, ma nè meno si dolse a parola d'alcun di loro. E quando talvolta mestier gli fu di rammaricarsi e difendersi dell'altrui malivoglienza e maldicenza, ciò fece tacendo e iscusando gli offenditori e discoprendo e accusando solamente le offese; sì veramente che quantunque in molte dell'opere sue e ne' versi e nelle prose, e spezialmente fra le lettere, si ritrovino soventemente sparse le sue lamentanze (perciochè continuamente fu molestato e trafitto dagli emuli della sua virtù) non si legge però in alcun luogo giammai ch'egli nelle sue giustissime querele nominasse persona. E oltre a ciò quanto fu alla sua mansuetudine difficile l'adirarsi per le offese ricevute, altrettanto si rese facile alla sua clemenzia il perdonare a coloro che l'offendevano; il contrario di quello che veggiamo le più volte avvenire, perciochè coloro che di leggieri si turbano, sogliono con la stessa leggierezza di mutamento anche rasserenarsi; ma quegli allo 'ncontro che di rad&lt;o&gt;, o con difficoltà si sdegnano, quando talora s'accendono in ira, malagevolmente sogliono racchetarsi.</p>
<p>Ma Torquato fu nell'una e nell'altra di queste virtù egualmente da commendare, e nel rattenersi dall'ira quand'era offeso, e nel perdonare con agevolezza a chi l'offendeva, come si vede in ciò che scrisse a Cristoforo Tasso in quelle parole: «Nondimeno perchè io, il qual ho peccato come uomo, offeso ingiustamente ho perdonato come cristiano, non desidero vendetta di loro, ma l'emenda, la qual io fo dal mio lato, quanto posso, mentre dalla parte loro è l'istessa perseveranza». Così Torquato con incomparabile clemenzia perdonava a' suoi nemici eziandio mentre essi perseveravano nell'offenderlo: anzi se loro dell'offese a lui fatte fosse alcun sinistro avvenuto, gliene rincresceva e dolevasene com'egli medesimo testimoniò al duca d'Urbino in quel luogo della sua lunga lettera, dove del suo principal persecutore favellando diceva: «Nè con animo men composto desiderava io la pena del nemico, parendomi bastevole quella ch'egli pativa per le furie della sua coscienza e per lo scorno d'esser caduto dall'opinione di altissimo valore, e bontà». E poco dopo soggiunge: «E questa sua pena non solo saziava ogni mio giustissimo sdegno, ma mi mosse anco talora a compassione della sua vergogna, e cercai con ogni ufficio di cortesia e d&lt;i&gt; umanità di consolarlo». Tale ebbe l'animo verso i suoi nemici Torquato.</p>
<p>Ma quanto egli fu nel perdonare e nel compatire altrui mansueto e clemente, altrettanto divenne contra i suoi propri affetti severo, e aspero, e spezialmente nel raffrenare le carnali concupiscenze. Conciosiacosachè fosse così rigido servatore dell'onestà che ben si può in tutte le parti a Socrate pareggiare, e in molte preporre altresì, come colui ch'ebbe non pure gli atti e le parole, ma i pensieri eziandio da ogni bruttura lontani; e quantunque fosse naturalmente inchinato e quasi da spezial genio rapito all'amor del bello, nondimeno ciò faceva con tanta candidezza di mente, che in quella non se gli rappresentavano giammai imagini di cose men &lt;che&gt; pudiche, nè sentiva fatica di non farvi penetrare i movimenti del concupiscibile appetito; onde visse fin dagli anni suoi giovanili con maravigliosa pudicizia (&lt;nota&gt; a chi in Padova e in Bologna fra gli altri scolari il conobbe) e poscia ne' più maturi con tranquilla pace de' sensi suoi, avendosegli, per lungo sovrastare, intieramente sottoposti.</p>
<p>Nelle parole fu sempre schiffo d'ogni disonestà, nè pure del favellarne ne' distesi ragionamenti, ma ne' brevi motti altresì, ne' quali talvolta pare men disdicevole il trasandare alcun poco. Anzi nè meno nell'altrui lingua gli piacquero giammai le men che oneste parole, e come che non sempre a lui paresse convenevole il ripigliare l'altrui soverchia licenza, nondimeno soleva imporgli silenzio con un modesto rossore che su le guancie incontanente gli compariva, onde faceva coloro che troppo liberamente favellavano vergognare e per conseguente tacere. E dolevasi d'Aristotile che avesse insegnato a doversi dalle disoneste cose recare il riso e 'l diletto nelle comedie; il che per avventura cagion fu che Torquato, tutto che avesse in ciascuno degli altri generi della poesia scritto (come si vede) diversi poemi, non si condusse però giammai a comporre alcuna comedia, perciochè non s'affidava di piacer altrui senza quello ch'egli naturalmente abbominava. Nè cred'io già che alcun sia che sua riputi quella comedia che sotto suo nome falsamente va attorno, perciochè la diversità degli stili non lascia veruno ingannare; senza che faccia mestiere di recare il testimonio di Torquato stesso, il quale più si doleva di questa bugiarda imposizione, che di molti furti che gli erano stati de' suoi componimenti già fatti. Negli atti poi fu così grande la sua continenzia, ch'io quantunque non osassi accertare lui essersi del tutto da' carnali congiugnimenti sempre astenuto, nondimeno non potrei affermare di saper cosa in contrario; e pure pochissimi stimo io che sieno coloro che ne possano più sapere di quel che io ne so. Ma questo ben posso con sagramento testimoniare, ch'egli intorno alle operazioni di Venere naturalmente nemicissimo fu d'ogni atto ingiurioso alla natura o alle sacre leggi del matrimonio, e altrettanto schiffo di ravvolgersi nelle sozzure di queste femine del mondo, onde con niuna di cotali sorte di persone ebbe egli in tutto il corso della sua vita a domesticarsi. Oltre a ciò fui da bocca di lui medesimo rassicurato che dal tempo del suo ritegno in Sant'Anna, ch'avven&lt;n&gt;e negli anni trentacinque della sua vita e sedici avanti la morte, egli intieramente fu casto: degli anni primi non mi favellò mai di modo ch'io possa alcuna cosa di certo qui raccontare.</p>
<p>Ma che direm noi dell'astinenza? dovremola annoverare fra le altre virtù di Torquato? Certo io non so s'egli, quantunque astenentissimo fosse, in ciò virtuosamente operasse, o se pure per tracuragine non gliene calesse, perciochè egli era non solamente mortal nemico d'aver cura delle cose a' piaceri della gola appartenent&lt;i&gt;, ma nello stare anche a tavola si vedeva sempre svogliato e pensieroso, e con l'animo dalle vivande, per saporite che fossero, tutto diviso; e parevagli che niun tempo fosse più di quello che si spende nella mensa perduto. Ma quel ch'io dico del mangiare non intendo però del bere, nel che non fu per avventura sì sobrio che, a paragone del cibo ch'egli temperatissimamente prendeva, non avesse potuto altrui soverchio parere. Senza che, egli quel gusto che non aveva nelle vivande, delle quali non curava nè la dilicatezza, nè 'l sapore, sentiva nondimeno ne' vini, amandoli, come confessò scrivendo a Gio&lt;van&gt; Battista Licino, dolci e piccanti, quali in Mantova gli aveva ritrovati, e come a suo padre erano ancora piaciuti.</p>
<p>Da questo prenderono opportunità i suoi nemici di riprenderlo come bevitore (simili in ciò a' malvaggi Ebrei), perciochè agevol cosa è in quelle che sono necessarie alla natura il dar a credere che altri ecceda. Ma Torquato, scrivendo al duca d'Urbino, da questa gavillazione s'ebbe a difendere in quelle parole: «Non so però se intemperanza si possa dir quella negli atti della quale niuna dilettazione riceve il senso del gusto o del tatto; i quali non da cupidigia ma da consiglio sono derivati: che certo tutto quello ch'io prendeva di soverchio di cibo, o di bevanda, il prendeva con noia e con sazietà e affine della grazia del duca, ch'era il mio primo obietto». E poco più oltre: «Nè men pasciuto, che sobrio, nè meno a mensa, o tra' bicchieri, che nello studio e fra i libri, era uso di poetare e di filosofare, e credeva io, e lo raccoglieva da molt&lt;e&gt; verisimili conietture, o più tosto da molti certissimi argomenti, che al duca fosse caro questo mio disprezzo della sanità; non solo acciochè io, che sin a quel tempo era vissuto dilicatamente, m'avvezzassi alla sofferenza, ma anche perchè con notabil confidanza emendassi l'errore della prima diffidanza». Così purgossi da quest'opposizione fattagli da' suoi nemici Torquato: laonde a noi non fa qui mestiere che di nuovo il difendiamo, perchè resti appo ciascun manifesto ch'egli niente men sobrio fosse di quel che abbiamo veduto essersi in tutte l'altre virtù della temperanzia avanzato.</p></div2>
<div2 type="capitolo"><head>4</head>
<p>Ma veggomi oggimai giunto a quel passo dov'è gran pezza che per avventura altri m'attende; perciochè avendo favellato della temperanzia, della fortezza e della giustizia di Torquato, par che successivamente in questo luogo si debba della sua prudenza eziandio ragionare. La qual virtù parrà forse ad alcuno che male in lui ritrovar si possa, che anzi diede talvolta in alcuna sua operazione altrui cagion di sospettare ch'egli mentecatto non fosse. Ma sovvie&lt;mmi&gt; aver altrove di largo mostrato che la sua infermità non trapassò giammai i termini del delirio cagionato da malinconia, &lt;d&gt;alla quale elevandosegli torbidi e neri vapori al capo, gli offuscavano per brevissimo spazio solamente la fantasia, perciochè per la loro leggerezza e sottigliezza assai velocemente trapassando, non potevano la sostanza del celabro nè altro st&lt;ro&gt;mento dell'imaginativa guastare (il che di necessità interviene nella pazzia), ma tantosto il lasciavano dalla passata turbazione intieramente libero e franco. Così per appunto a coloro che patiscono di vertigine, o di epilessia, e anche agli addormentati adiviene: i quali tutto che abbiano nell'infermità e nel sonno quasi legate le potenze e gli st&lt;ro&gt;menti dell'animo, nondimeno, tosto che liberati sono dalla indisposizione e dalla sonnolenzia, incontanente rimangono pronti e abili come prima a qualunque operazione. Ma onde si cagionasse che questo delirio di Torquato da molti fosse un tempo tenut&lt;o&gt; pazzia, n'assegnammo già tre principali cagioni: l'ignoranza del volgo, che non sa per appunto tra queste infermità far differenza; l'iniquità de' suoi nemici, che malvagiamente sparsero di lui questa falsa voce; e la sua propria elezione che artatamente volle quest'opinione, quantunque bugiarda, nutrire per ischiffare i pericoli dello sdegno d'Alfonso con ricovrire sotto il finto mantello della pazzia i giovanili errori dell'amor suo. La qual simulazion di follia è tanto lontana di dar indizio d'essere mentecatto, che anzi grandissima prudenzia stimar si dee, come fu in Solone e in Bruto riputata: laonde io non veggo ragion per la quale Torquato non debba prudentissimo esser tenuto, e com'egli medesimo disse, un terzo fra questi due. Tanto più rispondendo a ciò quell'occhiuta e maravigliosa prudenzia che mostrò in tutte l'operazioni quanto egli fu lungo il corso della sua vita: onde fu maturo nel considerar le cose, considerato nel deliberarle, deliberato nelle dubbiose, e niente dubbioso nell'antiveder le future, nel farsi incontro alle buone e nel deviar dalle cattive; avveduto nel valersi de' passati essempi nelle presenti necessità, e vigilante e sollecito nel mandar quello ad esecuzione che saviamente aveva determinato.</p>
<p>Le quali cose ottimamente si conobbero in qualunque suo atto, e primieramente nell'acquisto ch'egli fece della grazia di molti principi, dell'amicizia di tanti uomini per valore e per lettere riguardevoli, della benevoglienza universale de' popoli; e oltre a ciò nell'accorgimento ch'egli ebbe in conversando con tante e sì differenti qualità di persone conforme a' meriti diversi e con sommo sodisfacimento di ciascheduna: il che senza esquisita considerazione non avrebbe a patto alcun potuto acquistare. Appresso nella cautela ond'egli celò per lungo tempo gli amori suoi, e nella sagacità con che antiv&lt;i&gt;de il pericolo che dall'esser per altrui colpa scoverti gli soprastava; &lt;ne&gt;lla providenza in ischiffargli con la fuga; nell'artificio in celarsi per tanti viaggi ch'egli sconosciuto fece in Turino, in Roma, in Surrento, in Urbino; nel simular che usò nel suo ritorno a Ferrara; nella maturità che in lui si vide pazientemente sofferendo il lungo carcere; nella destrezza che usò nell'esserne liberato e nell'aver licenza d'uscire da Ferrara e poi da Mantova con permissione, ma non volontaria, dell'un e dell'altro duca; nel senno che gli bisognò usare nella corte di Roma in diversi tempi e pontificati; ne&lt;l&gt;a discrezione che gli fece mestiere in Napoli, e come cortigiano fra tanti signori ond'ella è piena, e come piatitore fra' giudici, fra gli avvocati e fra' notari, de' quali è forse più che altra città impacciata; e ultimamente nell'avvedimento che, già oppresso dagli anni e dall'infermità, ebbe nel temporeggiare fra' due cardinali Pietro e Cinzio Aldobrandini.</p>
<p>Nelle quali cose tutte, s'egli prudenzia, e molta, abbia mostrato o no, può ciascuno per sè agevolmente stimare. Ma molto più apertamente per avventura scorger si può dal bello e lodevol ordine ch'egli continuamente usò ne' lunghi ragionamenti, nelle sottili disputazioni e nell'altezza del poetare; eziandio nel tempo ch'era dalla sua infermità maggiormente aggravato; ove sempre scoverse non pure varietà e profondità di dottrina, ma dovizia di senno e di discrezione altresì, e spezialmente nel favellare e nell'assignare le cagioni della sua favoleggiata pazzia: il che non avrebbe alcuno scemo di cervello potuto fare. Della qual cosa rendono vivacissimo testimonio anche dopo la sua morte le sue tante e divine composizioni. Le quali, non che scrivere sapute non si sarebbero da alcun folle, ma nè meno intendere oggidì compiutamente si possono da chi non sia di molto senno fornito. Non fu egli adunque me&lt;n&gt;tecatto Torquato, anzi non men prudente di quel che veduto abbiamo, che giusto, forte e temperato altresì stato sia; e a ragione, perciochè essendo le virtù fra di loro con sì forti abbracciamenti congiunte, che l'una senza l'altra ritrovar non si può, ed essendo già ampiamente dimostrato che in lui tutte l'altre compiutamente si ritrovarono, di necessità par che siegua che non potesse in così nobile compagnia la sola prudenzia a patto alcuno mancare.</p>
<p>Ebbe adunque Torquato di tutte le morali virtù universale e intiera possessione, alla quale sì come creder si può che la sua naturale inclinazione, e l'amor della filosofia gli agevolasse grandemente il sentiero, così allo 'ncontro dubitar non si dee che lo studio della teologia, e 'l lume sopranaturale della grazia divina non gli avesse all'acquisto delle teologiche virtù altrettanto e maggiore giovamento recato. Perciochè egli ebbe, per ispezial dono di Dio, dal vero splendore della santa fede per sì maraviglioso modo illuminata la mente, che nè per debolezza di giudizio nell'età puerile, nè per acutezza d'ingegno nel calor della gioventù, gli cadde giammai nel pensiero dubitazion veruna intorno a' misteri della nostra cristiana religione; anzi n'ebbe continuo tanto ferma e costante credenza, che quantunque vago sopramodo fosse d'investigare le varie opinioni degli antichi filosofanti, prepose nondimeno ogni semplice decreto de' Padri a qualunque e più certa dimostrazione delle naturali scienze, e rese la filosofia stessa (come nelle sue disputazioni s'udì e si legge tutto dì ne' suoi scritti) fedelissima ancilla della teologia. E tal fu la riverenza e la divozione ch'egli ebbe continuamente a santa Chiesa e a' suoi ministri, che giammai ne favellò motteggiando, o scherzando, come alcuni fanno, ma nè meno sofferse che altri in sua presenza ridendo o gabbando ne ragionasse, quantunque le loro parole per altro leggiadre e piacevoli ad udir fossero; e quel che per beffa non tollerò, molto meno ne' severi ragionamenti permise, e in ispezieltà quando nel viaggio di Francia s'abbattè con eretici assai sovente a favellare e a disputare, ove si dimostrò sempre agrissimo difenditore della cattolica verità.</p>
<p>Nè men zelante ne fu nella penna che nella lingua stato ne fosse; laonde per la medesima cagione rifiutò ne' suoi poemi d'intromettere i favolosi dii de' gentili, come che l'uso universale de' poeti gliene concedesse ampia licenza; e in quella vece introdusse (e spezialmente nella <title>Gerusalemme</title>) i più alti sagramenti e le più notabili solennità della nostra fede con somma pietà discritte. E per sì fatta maniera fu d&lt;e&gt;lla purità di quella osservator scrupoloso che non solamente schifò d'intendere i riti delle false religioni, e gli ammaestramenti dell'arti dannate, ma rifiutò eziandio d'apprendere le vere discipline da' libri, o da persona, o per modo non conceduto da santa Chiesa, raffrenando in ciò l'ardentissimo desiderio ch'era in lui di sapere, come scrisse a Maurizio Cataneo in quella lettera, ove andava raccontandogli le apparizioni e le beffe che soleva da' folletti patire, così dicendo: «Laonde io non posso difendere cosa alcuna da' nemici, o dal diavolo, se non la volontà, con la quale non consentirei d'imparar cosa da lui, o da' suoi seguaci, nè d'avere seco alcuna famigliarità, o co' suoi maghi, i quali, come dice il Ficino, posson muover l'imaginazione, ma senza lo 'ntelletto, in cui non hanno alcuna autorità o alcuna forza, perchè egli dipende da Iddio immediatamente; e lo stesso si può raccogliere da molti altri filosofi, non solamente platonici, ma peripate&lt;ti&gt;ci». E poco dopo soggiunse: «Nè lessi libri d'eretici, o di negromanzia, nè d'altra &lt;arte&gt; proibita; nè mi piacque la conversazione loro, nè di lodare la dottrina, anzi biasmai con le parole e con gli scritti ogni opinione contra la santa Chiesa cattolica, quantunque io non neghi di aver alcuna volta prestata tropp&lt;a&gt; credenza alla ragione de' filosofi: ma non in guisa ch'io non umiliassi l'intelletto sempre a' teologi, e ch'io non fossi più vago d'imparare che di contradire».</p>
<p>Così disse Torquato, e alle sue parole furono sempre molto conformi le operazioni; e non solamente nella certezza della fede, nella riverenza delle cose sacre, nel zelo della religione, nell'osservanza de' comandamenti di santa Chiesa, come detto è; ma nella pietà eziandio verso i misteri e sagramenti di quella, de' quali fu grandemente divoto. Ma sopra tutt'altri della salutifera incarnazione del figliuol di Dio nel chiostro verginal di Maria, e del prezioso corpo di lui nella sagrata ostia dell'altare, perciochè e' diceva che in questi due si conteneva il principio e 'l compimento della nostra intiera salute. Onde volentieri amendue, il primo meditando e l'altro frequentando, riveriva, come chi ebbe con lui famigliarità agevolmente si può ricordare, e gli altri possono da molte d&lt;e&gt;lle sue rime raccogliere, e in ispecialtà dalla canzone che nella santa Casa di Loreto scrisse, dove si vede come egli stesse quell'altissimo mistero in essa adempiuto profondamente contemplando, e spezialmente in quei versi:
<quote rend="block"><lg><l>Il tuo splendor m'affida, o chiara stella,</l>
<l>Stella onde nacque la serena luce,</l>
<l>Luce di non creato e sommo sole;</l>
<l>Sol che non seppe occaso;</l></lg></quote>
e in quei che seguono; e della frequenza e desiderio del santissimo sacramento quel che scrisse al cardinal San Carlo Borromeo, dicendo:
<quote rend="block"><lg><l>Carlo, che pasci in sì felice mensa</l>
<l>Di dolce ambrosia le devote menti.</l>
<l>Il cibo, che nel ciel può far contenti</l>
<l>Gli spirti gloriosi, a me dispensa.</l></lg>
<lg><l>E 'l digiuno mio cor, che brama, e pensa</l>
<l>Al mio tardo pentire, a dì correnti</l>
<l>Vie più che strali, o fulmini, o torrenti</l>
<l>Riempi, e sazia la mia fame immensa.</l></lg></quote></p>
<p>Del cui altissimo misterio molt'altre rime scrisse altresì, e del tabernacolo ove egli si custodisce, e della solennità onde è attorno in processione condotto; ma com'egli per bene apparecchiarsi a riceverlo ricercasse un ottimo confessore, de' quali in Sant'Anna avea minor dovizia di quel che egli desiderava, mostrò chiedendolo al padre Panigarola, poscia vescovo d'Asti, in quel sonetto:
<quote rend="block"><lg><l>Francesco, inferma entro le membra inferme</l>
<l>Ho l'alma,</l></lg></quote>
ove, confessando le proprie colpe, scuopre insiememente gli affetti della sua divozione, e gli affetti della credenza che illuminandogli lo 'ntelletto gli accendeva in uno stesso tempo il volere. Tal fu la stabilità della fede di Torquato in cui, non altrimente che sopra saldissima base, fondò egli la sua ferma speranza che a guisa d'altissima colonna s'innalzò con l'eccelsa cima della sua impieghevole fidanza in Dio, insin al trono dell'eterna providenza; e quivi appoggiandola fortemente sosteneva tutto ciò che stato gli fosse dal divino beneplacito sopraposto.</p>
<p>Onde fu che nelle fortune avverse non mai disperò e nelle seconde sempre dispregiò le ricchezze, rifiutò le dignità, non s'affidò d'alcuna umana protezione, riponendo ogni suo aiuto nell'infallibile bontà di Dio, da cui riconosceva i prosperi avvenimenti e in cui racconsolava gli avversi. Il che chiaramente si vede da ciò che rispose al suo fidatissimo d&lt;on&gt; Angelo Grillo mentre gli poneva dubbio intorno alla buona riuscita delle cose di Napoli, nelle quali aveva Torquato appoggiato l'ultima quiete d&lt;e&gt;lla sua vecchiezza, conciosiacosachè niente se ne turbasse, assegnando per certa conchiusione l'aver in Dio ogni sua speranza fermata, che tali sono le sue parole: «Se le cose di Napoli non mi succedono prosperamente non mi rimane altra speranza che la benignità di Nostro Signore». Anzi questa confidenza ch'egli nella Providenza divina continuamente teneva fu così grande e così ferma che gliene faceva sovente cose miracolose sperare e ottenere, come si legge nel sonetto:
<quote rend="block"><l>Signor, da questo lagrimoso Egitto,</l></quote>
il qual conchiuse:
<quote rend="block"><lg><l>Ma che non lice ad uom ch'in te si fida?</l>
<l>Tu i miracoli in me pur rinovelli,</l>
<l>Onde in te me ne glorio, e 'n me me n' vanto.</l></lg></quote></p>
<p>La qual confidenza allogò spezialmente nella Vergine Madre, e ricevettene più evidenti e maravigliose grazie, come fu nella riavuta salute da quella sua mortalissima infermità che 'l sopraprese in sant'Anna, il qual miracolo egli molto partitamente spiegò nel sonetto da noi di sopra rapportato:
<quote rend="block"><lg><l>Egro io languia e l'alto sonno avinta</l>
<l>Ogni mia possa avea;</l></lg></quote>
e nel madrigale:
<quote rend="block"><l>Non potea la natura o l'arte umana.</l></quote>
Tale adunque fu la fermezza della speranza di Torquato in Dio: e con sì stabile confidenza allogata che meritò d'esserne dalla divina bontà con evidenzia di miracoli esaudita.</p>
<p>Ma non perciò potrà recare altrui maraviglia, che in Torquato sì fattamente risplendessero questa e tante altre e sì pregiate virtù, se andremo allo 'ncontro considerando quanto grande fosse l'ardore della sua ferventissima carità, dalla quale, quasi da vivo e inestinguibile fuoco, sogliono, e non altronde, tutte le altre virtù scintillare. Questa così fortemente nel suo petto s'accese, che come per più d'una parte vi s'appresero le sue ardenti facelle, così per più di una via parimente apparvero fuora le cocenti fiamme che quindi uscirono; moltiplicandole a vicenda, dall'una parte il doppio principio ond'erano mosse, e dall'altra il doppio oggetto ove andavano a terminare. Conciosiacosachè egli per se medesimo fosse a questa virtù per sì fatta maniera dalla natura inchinato, che ogni caritativa operazione soleva senza veruna difficoltà, anzi con intrinseco diletto esercitare; e poscia essendogli d&lt;i&gt; tempo in tempo da' raggi della celestial grazia maggiormente rischiarata la mente, ciò che da prima per una cotal naturale inchinazione adoperava, ricominciò per osservanza del divin comandamento molto più perfettamente a mettere ad essecuzione. E come nell'età giovanile soleva per propria elezione alla caritatevole affezione del prossimo, come a natural oggetto, agevolmente esser tirato, così poscia nella più matura raccolse ogni suo affetto, e ridrizzollo intieramente in Dio, come a singolar oggetto di ciascun suo pensiero, e quindi quasi reflettendo alle creature, a loro come ad opere del medesimo facitore volgevalo, e non altramente. Laonde sentivasi in lui, a guisa di vicendevole coro, la continua armonia delle sue virtuose operazioni, regolate sempre mai dalla misura della doppia sua carità. Perciochè sì come la natia carità gli fece larghissimo dono d'un ardente zelo di giustizia verso il prossimo generalmente con ciascheduno, così la sopranaturale gliene concedette un altro vie maggiore dell'obbedienza e dell'osservanza de' superiori e de' loro statuti.</p>
<p>Se la natural carità gli diè particolar inchinazione alla verità, all'amicizia, all'affabilità, la sopranaturale gli diede abbominazione della menzogna, delle lusinghe e della maldicenza; se la naturale per se stesso liberale il rendette, &lt;la&gt; sopranaturale per sì fatto modo limosiniero il fece, che sovente per sovvenire a' poveri non lasciò a se medesimo danaio alcuno; se la naturale il fece magnanimo, la sopranaturale allo 'ncontro lunganimo il rendette. La carità naturale con l'innata fortezza il rendè valoroso, la sopranaturale confidente; la naturale tollerante e costante, la sopranaturale paziente e perseverante. La naturale con la natia temperanza fecelo modesto e amadore del silenzio, la sopranaturale dell'altra parte umile e non curante di se medesimo e delle umane grandezze; la naturale mansueto, la sopranaturale clemente; la naturale onesto e vergognoso; la sopranaturale continente e astinente insieme. La carità naturale, con ispezial disposizione alla prudenza, il rendette maturo negli atti, accorto nel giudicare le cose passate e provido nell'antiveder le future, la sopranaturale grave nelle operazioni, discreto nelle elezioni, ordinato nelle esecuzioni. Oltre a ciò quanto l'innata carità lo rendè riverente della religione, altrettanto la sopranaturale lo fece certo e sicuro nella credenza della nostra fede; e quanto la naturale lo fece fermo e costante nella speranza in Dio, altrettanto la sopranaturale il rendette spregiatore d'ogni terreno aiuto, attendendo solamente dalla divina providenza soccorso in qualunque sua più grave opportunità. E come la natural carità con l'innato affetto verso le cose celestiali 'l rendè amante della prima cagione e creatore del tutto, Iddio, così la sopranaturale col celestial ardore della divina grazia lo fece del suo ricreatore ferventissimo innamorato, e a lui maravigliosamente il ritrasse e unillo, compiendo in così perfetta consonanza d'unione questa doppia e soavissima melodia.</p>
<p>La qual unione procurò egli continovamente di restringere vie più ciascun dì con tre fortissimi nodi, tutti e tre assai evidenti segnali della sua ardentissima carità. Primieramente con allacciare il suo volere a quello della divina legge, intieramente osservando i suoi comandamenti; onde nacque in lui tal purità di coscienzia che 'l suo confessore ben potè dopo la sua morte far piena fede di non avere (come narrammo) per molti degli ultimi anni della sua vita riconosciuto in esso colpa di peccato mortale. Secondamente con lo stretto ligame delle sue continove orazioni, che far soleva meditando i divini misteri e in ispezieltà quegli dell'incarnazione e della passione del nostro signor Giesù Cristo, de' quali era (come diciavamo) principalmente devoto, e nella cui meditazione per sì fatta maniera soleva sopra se stesso elevarsi che alcune volte, divenendo da ogni altro pensiero astratto, pareva essere dal divino amore con sopranaturali forze rapito. Ultimamente con la frequente unione di se stesso al santissimo sagramento dell'altare, come ad un breve ma intierissimo raccoglimento di quei misteri ch'egli sommamente riveriva e a certissimo pegno della futura congiunzione a Dio, ch'egli sopra tutte le cose desiderava, sì come aperto dimostrò nel mirabile fine della sua vita, in quell'amoroso affetto &lt;a&gt; disciogliersi da' lacci corporali per unir inseparabilmente il suo amante spirito all'eterno amore.</p></div2>
<div2 type="capitolo"><head>5</head>
<p>Ma sarebbe oggimai tempo, dopo aver descritte le fattezze del corpo di Torquato e narrato le qualità dell'animo, di venir all'ultima fatica da noi promessa, e cioè di far un breve raccontamento dell'eccellenti doti del suo ingegno e delle cose da lui in versi ed in prosa scritte, e d'alcuna eziandio delle più notabili ch'egli ne' privati ragionamenti domesticamente favellando disse. Ma chi potrà giammai convenevolmente rappresentare la grandezza dello 'ngegno di colui il quale per universal opinione fu, e a ragione, stimato una maraviglia, un miracolo, un estremo sforzo di natura, che volle in un sol uomo raccogliere e accumulare le innumerabili ricchezze e le più preziose gioie di quei tesori, di cui appena una picciola parte avea per addietro fin dal principio del mondo tra tutti gli altri uomini distribuito? Certo sì, come io credo, niuno; perciochè mal si possono i pregi dello 'ngegno agguagliare a parole, se non fo&lt;r&gt;se da Torquato stesso, a cui solo fu conceduto per ispezial privilegio e nello 'ntelletto e nella lingua e nello stile essere sempre mai a se medesimo uguale e insieme superiore a tutt'altri. Per la qual cosa, riconoscendomi io troppo disuguale a così fatto paragone, vinto dall'ampiezza del soggetto, non osarei di voler con la mia penna tentar di rappresentar le sue lodi, se queste necessariamente non seguissero e senza nuova mia fatica d'alcuna delle cose medesime nel corso della presente istoria narrate. Le quali andrò qui brevemente rammentando, acciochè il leggitore possa da quelle, ancorchè alquanto di lontano, argomentar l'acutezza e la profondità del suo ingegno, contentandomi di far a guisa di dipintore, che con brevi linee di variati colori suole in picciol campo accennare più tosto alla mente che agli occhi altrui la grandezza de' lontani paesi.</p>
<p>Fu adunque grandissimo argomento della divinità dello 'ngegno di Torquato quel che s'ebbe fin dal primo degli anni suoi, quando appena uscito dal sesto mese cominciò fuor dell'uso degli altri fanciulli, non pure a snodar la lingua, ma a favellare altresì e a rispondere alle altrui domande per sì fatto modo, che dall'infantile età si vide in lui manifesto segnale, anzi principio della sapienzia virile. E altrettanto qualora, non eccedendo ancora il terz'anno, frequentava con tal desiderio e con tanto profitto la scuola che sogliono in simile età gli altri fanciulli abbominare, che andandovi fin dalla mattina di notte tempo, bramava tutto il giorno ora leggendo e ora scrivendo dimorarvi; laonde giunto al settimo anno aveva nella lingua latina e nella greca, e nel versificare fatto incredibile avanzamento. E oltre a ciò, quando non ancora compiuto il dodicesimo anno compiè lo studio della poetica, della retorica, della loica, e delle morali con maraviglia di tutta Roma, come con istupor di Padova poscia, nell'anno dicesettesimo, quivi ricevè grado nelle leggi, nella filosofia e nella teologia in un medesimo giorno. Ma molto più dalle opere sue, senza fallo mirabili, in verso e in prosa scritte, e così fra di loro per l'invenzione, per la maniera e per gli soggetti diverse, le quali egli insin dal diciottesimo degli anni suoi cominciò a mandar fuori piene di tant'ordine, di tanta eloquenzia e di tanta dottrina, che ben si vide nella maturità de' suoi frutti la fertilità di quello 'ngegno, nella cui acerba primavera sarebbero paruti anche i fiori maravigliosi. Egli scrisse in tutte le maniere e di verso e di prosa; delle quali ancor che noi abbiamo altrove copiosamente ragionato, e in ispecieltà de' versi, nel paragone tra Socrate e Torquato, e delle prose negli argomenti de' suoi <title>Dialogi</title>; nondimeno a maggior dimostrazione della grandezza dello 'ngegno di lui, ne soggiungeremo in questo luogo di tutte una compendiosa raccolta.</p>
<p>Scriss'egli in tutti e tre i generi della poesia, e ciò sono l'epica, la drammatica e la melica. Nell'epica compose la <title>Gerusalemme</title>, e nella quale ne diede la forma del poema eroico non prima conosciuta, o almeno non ricevuta nella nostra lingua, la quale sviata dietro alle favole de' romanzi non pareva che fosse atta a ridursi all'osservanza delle regole, all'unità dell'invenzione, all'ordine della disposizione, alla gravità della sentenza, al numero della locuzione, nè meno alla grandezza del verso alla epopea richieste: le quali cose tutte furono con maraviglia del mondo da Torquato in questo suo poema perfettamente adempiute. Scrisse anche il <title>Rinaldo</title> ad imitazione dell'<title>Odissea</title> di Omero, come la <title>Gerusalemme</title> fu &lt;a&gt; somiglianza dell'<title>Iliade</title> composta; e in quello ne diede anche la regola della seconda maniera dell'epopea, la quale conciosiacosachè sia imitazione d'una sola azione, o questa è unita a' luoghi, come fu l'azione fatta in &lt;Ilio&gt; e in Gerusalemme, o veramente è unita alle persone, come fu l'azione del viaggio d'Ulisse e di Rinaldo. Laonde Torquato, come nella <title>Gerusalemme</title> ne diè l'essempio della prima maniera delle azioni terminate da' luoghi, così nel <title>Rinaldo</title> ne mostrò la forma della seconda maniera delle azioni alle persone assignate.</p>
<p>Scrisse ultimamente le <title>Sette giornate della creazion del Mondo</title>, ancorchè prevenuto dalla morte non avesse compierle potuto, delle quali prese il soggetto da Mosè e l'imitazione da Esiodo, arricchendo di questo terzo genere d'eroico poema e del verso sciolto la nostra lingua, che stata n'era senza nel tempo addietro, se non si è in alcuni &lt;poemi&gt; trasportati da' Latini, e quegli assai poco felici. Nella drammatica compose l'<title>Aminta</title> e 'l <title>Torismondo</title>: e in quella novellamente n'insegnò l'invenzione della favola boscareccia, della quale fu primiero autore, come al suo luogo dicemmo; e in questo ne mostrò la perfezione della tragedia, che nella nostra lingua non l'avea ancor ricevuta, tutto che il fine di questo suo poema non rispondesse al principio per le molte sue sciagure e infermità, e per la fretta degli amici e degli stampadori, che togliendogliel&lt;o&gt; dalle mani non gli dierono luogo di poterlo compiere nel modo ch'egli aveva determinato. Laonde di niuna dell'opere sue si ritrovò egli peggio contento, come scrisse ad Annibal Ippoliti in quella lettera: «Picciola cagione avrà V&lt;ostra&gt; S&lt;ignoria&gt; di rallegrarsi per le mie allegrezze, perchè elle tardi vengono e tosto trapassano; ma se fra le allegrezze numera la tragedia finita, il suo piacere sarà tutto pieno di malinconia, com'è quello ch'io ne sento». Così disse Torquato della sua tragedia; e in questo genere scriss'egli molti altri piccioli poemetti e dialogi, quali sono quegli di <title>Venere</title>, d'<title>Amore fuggitivo</title>, dell'<title>Amore</title>, dell'<title>Amante</title>, e dell'<title>Amata</title> e del <title>Cavaliero</title>, della <title>Gelosia</title>, e del <title>Tempo</title>; de' quali perciochè parte furono e parte possono essere rappresentati su 'l palco, gli annoveriamo qui tra le sceniche composizioni.</p>
<p>Ma fu egli nella melica eziandio altrettanto maraviglioso e per la sentenza e per lo stile vari e proporzionati fra di loro e alla diversità de' sonetti e delle canzoni e de' madrigali ch'egli compose. Perciochè ne' sonetti fu il primo che introducesse concetti grandi tolti da' più sublimi luoghi delle scienze, e spiegati con tanta leggiadria e gravità, che non ha di che invidiare nè in quella il Petrarca, nè in questa il Casa, a ciascuno de' quali si potrà nello stile agguagliare, ma si dovrà nella sentenza senza fallo anteporre; se però prenderemo le rime da lui scelte e ammendate, non quelle involategli e falsamente attribuitegli dagli impressori. Nelle canzoni avanzò Pindaro di maestà, Orazio di proprietà, e dell'una e dell'altra e d'invenzione eziandio i dui toscani ch'ora abbiam nominato. Ne' madrigali non ritrovaremo a chi poterlo degnamente paragonare, conciosiacosachè i greci epigrammi, lodati di sentimento nella brevità, e quei di Marziale d'acutezza ne' motti, rimangono poverissimi d'ornamenti e di lumi a comparazione di questi del Tasso; e nella lingua nostra egli stato ne sia il principe e l'inventore insieme, se non della tessitura delle rime ch'era in gran parte usata, almeno nel modo di proporzionatamente comporgli con acutezza di concetti, proprietà di parole, vivacità di spiriti, brevità di sentimenti e condimento di sale, di cui furono poscia imitatori, e sono oggidì, tutti coloro che di questo genere di poemi hanno scritto con grandissimo ornamento del nostro secolo. Per la qual cosa se prenderemo le poetiche composizioni del Tasso a considerare una per una, ritrovaremo il suo ingegno in ciascuna d'esse maraviglioso e da potersi preporre o almeno agguagliare a quello di qualunque sia degli antichi o greci o latini o nostrali in ciascuno de' tre generi della poesia. Ma se tutte unite insieme vorremo considerarle, non potrà certamente pregio d'umano intelletto venirgli se non di gran lunga dietro, perciochè se pure in alcun genere di poema fosse Torquato da veruno o antico o moderno pareggiato, poscia negli altri due rimanenti egli avanzarà tutti senza fallo un per uno: conciosiacosachè niuno infino ad ora stato sia ch'abbia in più d'un genere della poetica scritto con ugual loda sì come ha fatto Torquato, ond'è ch'egli solo vaglia in vece di tutti e separatamente più di ciascuno.</p>
<p>Nelle prose non è stato niente minor di se stesso Torquato nè per la novità delle invenzioni, nè per la maniera del trattamento delle cose, nè per la nobiltà e varietà de' soggetti da lui trattati. Nell'invenzione è stato così maraviglioso il suo ingegno, che quantunque fosse in altissime contemplazioni della naturale e della divina filosofia continuamente rapito, nondimeno ritrovò modo di far inchinar l'altezza delle divine specolazioni alla bassezza della umana operazione, concordando in guisa l'uno e l'altro di questi due per se stessi lontanissimi generi di filosofare, che niuna cosa è a' costumi e alle operazioni degli uomini appartenent&lt;e&gt;, nella quale egli non abbia aperto il sentiero, ond'ei medesimo ha ritrovate, e altri può tutto dì ritrovare, nuove e maravigliose, ma facili e sicure regole da poter le nostre operazioni per naturali e specolative ragioni alla civil felicità dirizzare. Onde veggiamo che Torquato non pur naturalmente filosofò del governo delle cose publiche e delle cose private e de' costumi degli uomini particolari altresì, ma (quel che porge meraviglia e diletto e utilità inestimabile) egli ha sin delle operazioni minutissime, come de' giuochi, delle paci e degli atti di cortesia, delle mascare, del siniscalco e delle altre simili, per via di naturali ragioni moralmente filosofato: modo non intrapreso, nè meno inteso infin ad ora da alcuno.</p>
<p>Nella maniera poi del trattamento di queste cose fu Torquato fuor d'ogni paragone nella nostra età singolare, e nelle antiche niente certamente meno, salvo se un solo Platone se n'eccettuasse, il quale egli si prese per maestro e per esempio insieme, risvegliando nella memoria degli uomini quella veneranda maniera di filosofare dallo stesso Platone nell'Academia statuita, e cotanto da' primi filosofi e da' primi padri di santa Chiesa pregiata e celebrata; la quale nella passata età sembrava quasi addormentata nelle menti de' mortali fra le piume dell'ozio e dell'oblio. Per la qual cosa scrisse Torquato assai volentieri in dialogo ad imitazion di Platone, e quegli con sommo artificio compose, non come hanno tutti gli altri fatto nella nostra lingua, e gli più anche nella latina, i quali introducendo i favellatori, l'uno a dimandare e l'altro a rispondere, rappresentano più tosto i semplici insegnamenti usati da' maestri nelle scuole co' loro discepoli, che le sottili disputazioni nell'Academia tra' filosofanti avute; ma scelse il modo ne' socratici ragionamenti tenuto per via di dimanda; e cioè quando colui che rappresenta la persona del maestro non afferma egli opinion veruna, ma richiedendo a colui che propose la quistione, fa sì che dalla sua risposta medesima egli venga per se stesso a chiarirsi de' suoi dubi, e a ritrovare la verità che prima non conosceva. Il qual modo, com'è più difficile e arteficioso, così è anche vie più pellegrino e più commendato dagli intendenti. Di questa sorte furono la maggior parte delle prose scritte da Torquato, nelle quali tutte si vede tanta scelta nelle voci, tanta copia nelle parole, tanta ricchezza negli ornamenti, tanta proprietà nel significato, tanta vivacità negli spiriti, tanto splendore ne' lumi, tanta dolcezza nel suono, tanta gravità nella sentenza, tant'ordine nella disposizione, che come non resta niente più che potervisi da chi legge desiderare, così non può giammai nè lodarle, nè maravigliarsene a pieno chi ben le intende. Ma s'aggiugne a queste lodi e a queste maraviglie un'altra molto maggiore dello 'ngegno di Torquato, e cioè la varietà e l'altezza de' soggetti di cui egli scrisse, l'universalità e la profondità della dottrina onde ne scrisse, così nella naturale e nella divina filosofia intorno a' principi, alle idee, alle anime, alle intelligenze e Dio stesso, come in tutti e tre i generi della morale, dell'etica, dell'economia e della politica, e ultimamente nelle più nobili parti della razionale, quali sono la poetica, la retorica e la loica. Delle quali sue prose perciochè lungamente altrove nell'ordinatamente disporle abbiam favellato, bastarà nella fine di queste carte accennar solamente i nomi, e' soggetti di ciascheduna d'esse col medesimo ordine da noi qui tenuto, rimettendo chi di più saperne sarà vago agli stessi scritti del Tasso e agli argomenti che noi intorno ad ess&lt;i&gt; abbiam fatti.</p>
<p>Ma prima di compiere quest'ultimo raccontamento, acciochè noi più altamente e a maggior ragione dobbiamo maravigliarne della grandezza dello 'ngegno di lui, non voglio in questo luogo tacere, che quanto egli investigò e scrisse, tutto fu per incredibile sforzo del suo divino intelletto, non avendo egli avuto in ciò alcuno straniero aiuto, ma bensì grandi e continui impedimenti. Impedirono gli studi suoi con vicendevoli e continue noie l'infermità, le nimicizie, i sospetti, i tradimenti, la perdita dei suoi genitori, l'esilio dalla patria, le carceri, i viaggi e la povertà sua perpetua compagna. Non gli recarono allo 'ncontro alcun giovamento nè la natura, nè la fortuna, nè meno la virtù stessa. Non la natura perciochè quantunque egli fosse d'altissimo e divino ingegno dotato, nondimeno fu così naturalmente impedito e sterile nel comporre, che quanto egli fece (e spezialmente in versi) fu più per isforzo di continuo studio che per attitudine di naturale inchinazione; com'egli medesimo confessò al conte Giovan Paolo Callepio così scrivendogli: «Io sono quello infelice gentiluomo, che per dissimulare la mia infelicità non posso celarla e non è necessario che la manifesti perchè è nota a ciascuno, benchè niuno n'abbia compassione; e benchè in tutte le cose sia infelice, lo sono particolarmente nel comporre». Così al Callepio, e parimente a Curzio Ardizio in quelle parole: «Chi mi domanda sonetti e canzoni, o altri componimenti, mi chiede il più caro prezzo della sua benevolenza ch'io possa dare; e pare che me la voglia vendere a suo modo, perchè questa sola è quella moneta che mi rimane da spendere, nè altro m'ha lasciato la fortuna di mio padre e la mia, e sia d'oro o d'argento come volete, perchè di rame voi non la stimereste. Ma si può assomigliar più tosto al metallo che alla moneta, laonde prima che sia cavato dalle miniere del mio sterile ingegno, prima che sia battuto e stampato con l'imagine del principe, ci duro molta fatica e molto tempo ci perdo».</p>
<p>Così Torquato era poco nel comporre aiutato dalla natura; ma molto meno dalla fortuna, la quale avendogli le più volte negate le cose opportune al vivere, gli fu spezialmente avara di quelle che sono allo scrivere necessarie; sì che assai sovente gli mancarono i libri, e talora le carte e l'inchiostro e anche insino alla luce di notte tempo. Il bisogno de' libri si conosce da quel che scrisse ad Ascanio Mori nella lettera ch'incomincia: «Prego V&lt;ostra&gt; S&lt;ignoria&gt; che mi trovi un Sofocle e un Euripide», dove poco appresso soggiunse: «La serenissima signora principessa mi disse, ch'io facessi intendere a S&lt;ua&gt; A&lt;ltezza&gt; s'io aveva bisogno d'alcuna cosa; fra i bisogni sono questi due libri e una <title>Politica</title>; non son sì vergognoso che non osassi di scriverlo io medesimo a S&lt;ua&gt; A&lt;ltezza&gt; Serenissima, ma ora n'ho voluto dar av&lt;v&gt;iso a V&lt;ostra&gt; S&lt;ignoria&gt; acciochè s'incommodi di darle noia». Così al Mori; e ch'egli assai sovente componesse senza i libri che mestier gli facevano, scrisse al patriarca di Gierusalemme in quelle parole: «Ora le rimando il dialogo del <title>Messaggiero</title> e alcune altre mie operette legate insieme, nelle quali ho fatte molte mutazioni e di molta importanza, come potrà vedere; perchè ora ho molti libri, e quand'io li composi non ne aveva quasi alcuno: laonde la mia memoria, debil molto o più tosto indebolita, non poteva servirmi abastanza». Questo scrisse al Gonzaga; ma che? la carta, e l'inchiostro non gli fu per alcun tempo conceduto mentr'egli stava ristretto in Sant'Anna e mancogli anche, volendo scrivere, talvolta la luce; di che scherzando si doleva con una delle gatte dello spedale, chiedendogli che co' raggi delle sue lucide pupille gli facesse, fra le tenebre della notte a compiere quei versi, lume, come si legge nel sonetto:
<quote rend="block"><lg><l>Come nell'Ocean se oscura e 'nfesta</l>
<l>Procella il rende torbido e sonante;</l></lg></quote>
il qual conchiuse:
<quote rend="block"><l>Fatemi luce a scriver questi carmi.</l></quote></p>
<p>Ma quel che può maggior maraviglia e sdegno insieme recare fu che nè meno la virtù porse a' componimenti di Torquato alcun aiuto, perciochè gli stessi amici, che dovevano essere o favoratori o ministri della virtù, gli dierono maggior noia che tutti gli altri, togliendogli dalle mani le sue composizioni, non solamente prima che fossero state da lui rilette e ammendate e ridotte all'ultima perfezione, ma prima eziandio che ne fosse fornito il primo schizzo; e le mandavano incontanente alle stampe, il che recava a Torquato stesso grandissimo dispiacere e alla sua fama non picciolo detrimento: ond'egli lasciò molte fiate perciò di scrivere, perchè gli scritti suoi non andassero così a male, e molt'altre acerbamente se ne dolse, come a suo luogo lungamente abbiam raccontato. Pur nondimeno così senza alcun aiuto, e con tanti impedimenti quanti diciamo aver Torquato sofferti, tuttavia con la sola grandezza del suo ingegno scrisse tante e tali cose, che chi pon mente alla brevità della sua vita, e alle poche ore che in essa ebbe da poter fra le mani regger la penna, non può se non rimaner soprafatto dalla sopranatural altezza del suo maraviglioso intelletto. Senza che egli molte altre ne compose, oltre a quelle che vanno per le mani degli uomini attorno, le quali o per ingiuria del tempo, o forse per altrui malvagità, si sono con irreparabile nostro danno miseramente disperse: tra &lt;le&gt; quali fu il <title>Civile</title>, di cui pur testè io ebbi così fresca memoria che ne potei scriver l'argomento, e parimente il dialogo della <title>Crudeltà</title>, del quale egli così al Licino scrisse: «Facciate in tutti i modi stampare il dialogo della <title>Crudeltà</title>, e quel della <title>Dignità</title>, con le dedicazioni ch'io ho fatto ultimamente all'illustrissimo patriarca di Gierusalemme». Così Torquato di questo suo dialogo, il qual smarrissi con l'altre opere sue che si lasciano da noi senz'alcuna speranza desiderare.</p></div2>
<div2 type="capitolo"><head>6</head>
<p>Ma viene ultimamente a noi in questo deretan luogo richiesto che alle cose scritte da Torquato Tasso aggiugniamo alcuna dell'altre notabili da lui medesimo dette, che molte certamente ne furono dignissime che sieno per tutte l'età avvenire nella memoria degli uomini conservate. Perciochè quantunque egli, tra per la sua naturale gravità e per la quasi continua malinconia assai poco festante e motteggievole esser solesse; e quantunque assai peggio volentieri, per l'abbominazione ch'egli aveva ad ogni sorte di maldicenza, assaggiasse quei sali che si condiscono con gli altrui difetti, nondimeno ebbe per sì fatto modo gravida la mente, parte di varia e profonda dottrina e parte di matura esperienza degli atti umani, che i pensieri che indi nascevano e le voci che aiutavano a partorirgli, erano tutte continovamente di nuovi e altissimi sentimenti ripiene. Per la qual cosa ciascuna sua parola, ancorchè detta per ischerzo, conteneva in sè tanto di singolarità e d'accorgimento che destava negli animi degli uditori più insegnamento che riso. E se pure talora a sorridere gli avesse commossi, ciò più tosto da maraviglia che da piacevolezza si cagionava, sì fattamente che si sarebbero i suoi più sollazzevoli detti anzi sentenze che motti chiama&lt;ti&gt;.</p>
<p>I. Tal appunto fu quella, quand'egli trapassando d'assai poco il decimo anno, essendogli rapportato che stato era in Napoli per la sua fuga e del padre col principe di Salerno per publica sentenza riputato ribello e privato di tutti i beni, egli senza punto alterarsi e con forte viso disse: «Ti ringrazio, fortuna, che togliendomi i beni tuoi mi dai cagione di cercar quegli della filosofia».</p>
<p>II. Ed essendoglisi replicato che quella sentenza di rebellione l'aveva non solamente di tutti i beni spogliato, ma condannato eziandio alla morte; laonde gli faceva per l'innan&lt;z&gt;i mestiere di guardarsi a non entrar in alcuno degli stati del re cattolico se non voleva perder la vita, egli francamente soggiunse: «Se il vicerè ha condannato me alla morte, la natura ha condannato lui».</p>
<p>III. Mentr'egli, dimorando in Padova, cominciava ad intermettere lo studio delle leggi, attendendo a quello della filosofia, udito ciò da suo padre, vi accorse e ripiglionnelo agramente, e forse con maggior rigidezza che il fatto non richiedeva; nondimeno Torquato pazientemente tacendo il sofferiva. Onde riscaldandosi maggiormente Bernardo, e rincalzandolo con più acerbe parole, gli dimandava: «Che cavi tu da cotesta tua filosofia?». A cui Torquato modestamente rispose: «Il ricevere con lieto animo le ingiurie che voi mi dite».</p>
<p>IV. In Bologna, passeggiando un capitan forastiero, il qual aveva una gran coltellata su 'l viso, s'abbattè con un gentiluomo sulla piazza che n'aveva un'altra assai alla sua somigliante; laonde l'un si pose a riguardar l'altro; dal guardarsi vennero alle parole e dalle parole a trar fuora le spade. Torquato, allora assai giovanetto, che quivi era, si pose fra mezzo perchè non si ferissero, e richiese la cagion della loro briga; a cui ciascuno d'essi rispondeva che l'altro si voleva prender gioco di lui. Onde Torquato: «Deh! fate per vostra fè patto questo gioco, perchè tra voi parmi di veder i punti eguali».</p>
<p>V. Mentre il cardinal da Este e 'l duca Alfonso procuravano ciascun d'essi a gara di trarre a' suoi servigi Torquato, un giorno, volendo il cardinale tentare l'animo di lui, gli addimandò dove più volentieri dimorava, se in casa de' soldati o de' cortigiani. A cui egli rispose: «Dove è maggior pace». Allora il cardinal con lieto viso soggiunse: «Dunque voi date la sentenza in nostro favore?». Ma Torquato: «Non m'attribuisco (replicò) tanto di senno che possa d'improviso una cotal question terminare, perciochè se i soldati hanno battaglia co' nemici palesi, i cortigiani l'han con gli occulti, di cui non so qual sia la più pericolosa tenzone».</p>
<p>VI. Andato a' servigi del duca di Ferrara, e desiderando egli di ritenerlovi con più saldo nodo, pensò di dargli tal moglie che per nobiltà e per ricchezza era a quel suo presente stato di gran vantaggio; ma non conoscendo l'animo di lui molto inchinato alle nozze, diè cura ad un suo segretario, che giammai moglie non aveva avuto, che gliel persuadesse. Pose il segretario con ogni sforzo in esecuzione i commandamenti del duca, ma invano, perciochè Torquato ciascun dì più deliberatamente ciò ricusava; onde non cessando colui di dargliene noia, alla fin gli rispose: «Io allora mi contenterò di menar moglie quando voi mi darete una delle vostre figliuole». Questo motto fu da alcuni ad Epitteto attribuito, ma non è maraviglia che il medesimo pensiero caggia nella mente e nella lingua di molti; e perciò agevolmente potrà avvenire, anche nelle cose che appresso soggiungeremo, che molte di quelle che Torquato disse fossero da altri e prima e dapoi state dette; nè perciò dovrà chi legge prenderne ammirazione.</p>
<p>VII. Passeggiando per un giardino il duca Alfonso e la duchessa Barbara d'Austria, co' quali era solamente Torquato e un picciol nano della duchessa, entrò colà un buffone del duca, e riguard&lt;and&gt;ogli tUtti e quattro, cominciò a far grandissime risa; laonde richiesto dal duca della cagion, rispose: «E' mi pare di vedervi a giocar a scacchi, perciochè voi e la duchessa sete il re e la dama, il Tasso mi sembra un rocco, questo nano una pedona». A cui Torquato: «Venite a tempo», replicò, «chè per compiere il gioco facea mestiere d'un cavallo».</p>
<p>VIII. Giunto col cardinal di Este nella corte di Carlo IX re di Francia, fu da lui, che umanamente il raccolse e famigliarmente il careggiava, un dì richiesto chi giudicasse più d'ogni altro felice, aspettando per avventura il re che Torquato affermasse esser Carlo medesimo quel desso. Ma egli, infingendosi di non intenderlo, rispose: «Iddio». E replicandogli il re: «Ma fra gli uomini, quale?», Torquato soggiunse: «Chi più a Dio si risomiglia». E addimandò Carlo di nuovo: «In qual cosa a Dio più ne risomigliamo, se nel signoreggiare, o nel giovare altrui?». Torquato, non accettando veruna delle due, disse: «Nella virtù». Fuggì l'uomo, spregiatore della fortuna, quell'incontro onde voleva il re, come s'intese, la sua magnificenza con ricchissimi doni mostrargli.</p>
<p>IX. Allo 'ncontro, essendosi un altro giorno lungamente in sua presenza da più valent'uomini favellato delle molte e gravi infelicità della nostra vita, richiesto qual egli stimasse fra tutt'altre maggiore, rispose: «Un vecchio impaziente e povero; perciochè aspra battaglia s'apparecchia dove la fortuna raddoppia gli assalti, e alla natura e alla virtù manchino le difese».</p>
<p>X. Era in Parigi incorso un uomo, per avventura più scien&lt;z&gt;iato che costumato, in un vergognoso fallo, e n'era perciò stato condannato alla morte; ma Torquato compassionevole della fragilità di lui, e mosso dal comune studio della poesia, determinò di chieder la sua vita in dono a Carlo. Ma volendo da lui entrare, intese il re aver già ordinato che si mettesse contra il reo ad esecuzion la sentenza, e per non istornare il suo comandamento aveva eziandio giurato di far il contrario di quanto gli venisse in favor di lui supplicato; nondimeno Torquato non perciò sbigottì, ma presentandosi innanzi al re, fatto buon viso, gli disse: «Sire, io vi supplico che fate tostamente colui morire che con le sue cattive operazioni ha dimostrato poter più l'umana fragilità che gli ammaestramenti della filosofia». Il re, mosso dall'avvedimento di Torquato e dalla rimembranza della nostra natural debolezza, graziosamente al reo donò la vita.</p>
<p>XI. Separata la briga ch'ebbe in Ferrara fuor della porta di San Lionardo, perciochè tuttavia vi accorrevano molti parenti e partigiani de' suoi nemici, un capitano amico di Torquato il consigliava a ritirarsi per dubbio d'alcun nuovo assalto, conciosiacosachè si dicesse che l'un de' quattro fratelli sarebbe morto della ferita che 'l Tasso gli aveva data. A cui egli rispose: «Non vogliate, capitano, mettere nel cuor mio quel timore che voi discacciaste dal vostro».</p>
<p>XII. Addimandato dal duca di Savoia in Turino, come potesse fare per non rimanere ingannato dalle varie passioni e lusinghe de' suoi consiglieri, rispose: «Che s'apprendesse al consiglio de' morti» (intendeva de' libri) «perchè senza rispetto e senza interesse alcuno dicevano il vero».</p>
<p>XIII. Condotto ad udire un'ornata orazione d'Amore che in un'academia si recitava, e parendogli il contenuto d'essa men che onesto, domandato, dopo la fine, che gliene fosse paruto, rispose: «Un veleno melato».</p>
<p>XIV. Richiesto in Vinegia da persona molto riguardevole, in che modo si potesse buona opinione acquistare, rispose con Socrate: «Essendo negli effetti tale, quale desiderate d'esser tenuto».</p>
<p>XV. Passava per istrada in Vinegia una gentildonna assai bella, ma smoderatamente alta della persona, onde tutti gli occhi della brigata, nella qual era Torquato, si rivolsero a riguardarla; e dimandando l'un all'altro chi ella era, fu detto che il suo nome era Speranza; laonde Torquato rispose: «Di ragione costei dovrebbe essere mia donna, che così lunghe sono le mie speranze!».</p>
<p>XVI. Addimandato dal gran duca di Toscana, perchè a Giunone fosse attribuito il pavone, rispose: «Perciochè ella è la dea delle ricchezze, e quell'animale ottimamente spiega le condizioni de' ricchi. Il pavone ha la voce risonante ma spiacevole, i ricchi hanno gran nome ma non glorioso. Il pavone cerca sempre la cima de' tetti, i ricchi s'usurpano i primi luoghi. Il pavone ha vaghe le piume e bruttissimi i piedi, i ricchi han bella l'apparenza e viziosi gli affetti».</p>
<p>XVII. Parimente in Firenze, ragionandosi lui presente del suo poema, e non restando un berlingator ignorante di rincalzarlo con vani e tediosi argomenti, dapoi ch'egli ebbe a sufficienza risposto e più che sufficientemente sofferto, non lasciando colui di replicare presontuosamente le medesime cose, sorridendo Torquato gli disse: «Veggo che sarà più facile a me l'udire che a voi il tacere, perciochè non par che siate voi così padrone della vostra lingua come io sono delle mie orecchie».</p>
<p>XVIII. Dimandato che gli pareva d'un giovanetto di poca età, ma che intorno ad ogni materia che se gli proponeva pront&lt;o&gt; e largamente favellava, rispose: «S'egli sapesse molto parlarebbe meno».</p>
<p>XIX. Andando con alcuni gentiluomini in Roma fuor la porta di Belvedere a spaziar per li prati, e avendo fatta buona pezza di via senza favellar punto, fu richesto d&lt;a&gt; uno de' compagni, perchè caminasse con tanto silenzio: «Perciochè (rispose egli) temo meno di sdrucciolar co' piedi che con la lingua».</p>
<p>XX. Addimandato dalla principessa di Paliano, ora marchesana di Caravaggio, per qual cagione egli così sovente tacesse, rispose. «Io non ho giammai parlato sì poco, che le più volte non mi sia pentito d'aver ragionato soverchio».</p>
<p>XXI. Volendo alcuni gentiluomini surrentini giovanetti darsi con grand'animo allo studio delle belle lettere, richiesero Torquato di quello che lor facesse per ciò mestiere. A cui egli rispose: «Di perseveranza»; e soggiugnendo essi: «E appresso?», Torquato di nuovo disse: «Perseveranza». E replicando la terza volta i giovanetti: «Ma pure, che di più?», il Tasso anche la terza volta rispose: «Niun'altra cosa che perseveranza».</p>
<p>XXII. Era a caccia col signor duca Alfonso, il quale aveva con l'archibuggio ammazzato un ferocissimo cignale, e dimandato se avesse mai veduta bestia più fiera, rispose: «Molte», e richiesto dove, replicò: «In corte di V&lt;ostra&gt; A&lt;l&gt;tezza&gt;. E dicendogli di nuovo il duca, «E quali?», soggiunse egli: «I mormoratori. Diogene disse che delle bestie selvaggie il più fiero morso era quello del maldicente, e delle domestiche del lusinghiero».</p>
<p>XXIII. Essendogli rapportato che i suoi gavillatori nella corte di Ferrara dicevano mal di lui, rispose: «Che gliene riconosceva quell'obligo che insegnava Plutarco potersi da' nemici trarre: perchè, se essi dicevano il vero, egli se ne ammendarebbe, e se allo 'ncontro dicevan menzogna, il mondo non gli prestarebbe fede».</p>
<p>XXIV. Rapportato al Tasso che quel suo gavillatore in corte d'Alfonso era già così sfacciato in dir male di lui, che publicamente in presenza di tutti lo biasimava, egli senza niente turbarsene, piacevolmente rispose: «Meglio è che un solo dica di me male a molti, che molti ad uno».</p>
<p>XXV. Aveva così moderato l'animo verso i nemici, che non solamente non li odiava, ma pareva che gli amasse con un particolar affetto; e dimandato da monsignor Panigarola vescovo d'Asti della cagione di ciò, rispose: «Perchè noi siamo a' nostri nemici particolarmente tenuti, in ciò ch'essi sono i primi che rimproverando ne avvisino de' nostri errori».</p>
<p>XXVI. Richiesto perchè dicesse continovamente bene di suoi nimici, rispose: «Perchè non potendo giovar loro con le opere, vorrei farlo con le parole». Anzi soleva dire che in una sola cosa egli era discordante all'opinion di Platone, il qual diede per ammaestramento che del nemico si dovesse parlar e pensar poco per ributtarlo affatto dalla memoria; là dov'egli credeva, che se ne dovesse parlar spesso e sovente ancor ricordarsene per fargli o desiderargli bene.</p>
<p>XXVII. Andavano col duca Alfonso in una stessa barchetta per lo lago di Comacchio Torquato e quel suo continuo gavillatore, il qual essendo nello smontar della barchetta stato il primo, e volendo mostrar ad Alfonso ch'egli non aveva gara alcuna, ma più tosto famigliarità col Tasso, gli porse con lieto viso il braccio per aiutarlo a discendere, ma Torquato, che ben s'avvide dell'ingannevole astuzia dell'avversario, a lui rivolto disse: «Non vorrei aiuto a discendere, ma a farmi salire».</p>
<p>XXVIII. Essendo già discoverta al duca Alfonso medesimo la fraude degl'invidiosi di Torquato (com'era per addietro stata alla maggior parte della corte palese) onde s'erano ingegnati di farlo dalla grazia del duca e dall'opinione degli uomini insiememente cadere, molti degli amici suoi gli dicevano allora essere il tempo ch'egli potesse de' suoi nemici prender vendetta, e tor loro ogni grado e ogni pregio che con sì malvag&lt;i&gt;o arteficio s'avevano nella corte acquistato. Ma Torquato, che aveva l'animo d&lt;a&gt; ciò assai lontano, rispose: «Vorrei a' miei nemici torre la mala volontà, non le dignità, nè gli onori».</p>
<p>XXIX. Ma continuando tuttavia gli inimici suoi di perseguitarlo con non minore malvagità che ostinazione, fu alcun principe di grande virtù e di pari valore che si proferse a Torquato di fargli occultamente morire; ma egli: «Dio il tolga (rispose), che io vorrei potere anzi far che i morti suscitassero, che morire i vivi».</p>
<p>XXX. Mentre egli quivi dimorava a' servigi del duca di Ferrara, gli fu per parte d'un grandissimo principe offerta notabil somma di danari, forse con isper&lt;a&gt;nza ch'egli lasciando la corte d'Alfonso avesse voluto nella sua ritrarsi. Ma Torquato, addimandando al messaggiero per qual cagione dal suo signore, col quale egli non aveva servitù alcuna, così grande dono gli veniva proferto, e replicando colui che ciò avveniva per la fama che quel principe aveva inteso della sua virtù, rispose Torquato: «Consenta adunque il vostro principe ch'io tal sia nelle opere quale me gli ha descritto la fama»; nè volle nè men picciola parte prendere de' suoi doni.</p>
<p>XXXI. Richiesto dal duca d'Urbino quali dovessero essere le parti d'un principe per tirar a sè gli animi dei suoi vassalli, rispose: «La liberalità con gli amici e la clemenza co' nemici, perciochè con queste virtù può render fedeli anche gli infedeli, e amorevoli eziandio gli stranieri, e se stesso somigliante a Dio, il cui proprio è 'l perdonare e 'l giovare a ciascuno».</p>
<p>XXXII. Dimandato alcuna volta delle cagioni del suo ritegno in Sant'Anna, soleva rispondere: «Che Aristone giudicava niun vento esser più noioso di quel che toglieva altrui d'attorno la cappa»; conciosiacosachè credesse il segreto esser mantello della prudenza.</p>
<p>XXXIII. Ristretto tuttavia in Sant'Anna, e sofferendo quel suo lungo e infelice ritegno con incredibile fortezza d'animo, fu richiesto come facesse a tollerare così avversa fortuna con tanta pazienza, ed egli rispose: «Considerando gli altri che sono più infelici di me».</p>
<p>XXXIV. Consigliato, mentr'egli era ritenuto in Sant'Anna, a doversi di quindi fuggire (com'egli avrebbe agevolmente potuto fare) e sotto la protezione d'alcun altro principe ricoverarsi, egli rispose: «Che aveva per addietro molti luoghi tentato, e che non aveva ritrovato alcun altro castello più sicuro che la rocca della costanza».</p>
<p>XXXV. Aveva in un giardino fuor di Mantova il principe Vincenzo fattosi venir tre sorelle per udirle cantar al suono de' loro strumenti, il che maravigliosamente facevano, delle quali ciascuna era di forma bellissima, e di poco onesta vita, onde il principe per età e per natura inchinato a' sollazzi, volendo scherzar con Torquato, o rallegrarlo delle sue malinconie, gliele menò tutte e tre nella stanza dov'egli stava, e dopo alcun pochetto di piacevole conversazione gli disse che delle tre se ne ritenesse l'una, qual più gradisse, ch'egli le altre due si menarebbe. Ma Torquato rispose: «Che nè meno a Paride era stato sicuro scegliere delle tre l'una, e che perciò, con sua licenza, tutte e tre intendeva per sè ritenersi»; sì com'e' fece: perciochè gli pareva men onesto e più pericoloso condursi con una da solo a solo. Ma partito il principe, con piacevoli parole e con doni tutte incontanente le accomiatò.</p>
<p>XXXVI. Talvolta persuaso in Vinegia da alcuni amici troppo compassionevoli della sua indisposizione, ch'egli volesse per rallegrarsi alquanto dalle sue continue malinconie intralasciare gli studi e andarsene con esso loro ad alcuna delle brigate de' gentiluomini che in casa certe femine di mondo (com'è uso di quelle città) si ragunavano a sollazzarsi, protestandogli che altrimente avrebbe potuto per sì fatta maniera gravargli il male che ne fosse divenuto forsennato, severamente rispose col detto d'Antistene, ***, amando meglio d'impazzare che d'effeminarsi.</p>
<p>XXXVII. Litigando egli in Napoli con un signore d'alto affare sopra la metà del suo retaggio materno, ed essendogli il notaio della causa sospetto (come in quella corte si dice), pregava il giudice che gliene desse un altro più confidente; ma egli che per avventura era niente men partigiano dell'avversario di quel che ne fosse il notaio, come colui che essendo nato in una picciola villa temeva molto più la potenza di quel signore che non amava la virtù di Torquato, procacciava scusarsi dicendo: «E dove trovarem noi un altro notaio meglio intendente?». Torquato, conoscendo la sua malvagia intenzione, rispose: «Nelle ville di questo Regno si trovano agevolmente uomini che possano essere buoni giudici, e in una città come Napoli non ritrovaremo un suffficiente notaio?».</p>
<p>XXXVIII. Piatendo quivi, e sofferendo molte dilazioni e gavillazioni intorno alla sua lite, disse: «Or sì ch'io potrei divenir un uomo compiuto, poichè delle tre cose che possono altri render accorto, e ciò sono un innamoramento, una nimicizia, e una lite, Comacchio me n'insegnò la prima, Ferrara l'altra, e Napoli ora la terza». Forse in Comacchio cominciarono gli amori ch'egli seguitò poscia in Ferrara.</p>
<p>XXXIX. Erano stati sospesi in Napoli dal loro offficio due giudici per ordine d'un visitatore del re cattolico, essendo amendue sospetti d'aver torto il dover della giustizia, ma l'uno corrotto dal dinaro, l'altro dall'amor d'alcuna donna; del che favellandosi in presenza di Torquato, disse: «Che il primiero meritava molto maggior pena, perciochè per sentenza di Pittagora l'oro si pruova col fuoco, la donna con l'oro, e l'uomo con la donna».</p>
<p>XL. Intendendo con quanta costanza aveva in Napoli sofferto asprissimi tormenti il Mangone, famoso sbandito, dopo ch'egli condotto vi fu da Alessandria della Paglia, dove egli era stato riconosciuto e imprigionato, e come non aveva confessato alcun altro consapevole de' suoi misfatti, mezzo tra maravigliato e dolente, disse: «Quanto magnanimamente è scelerato costui che ha riposto la somma virtù ne' maggiori vizi!».</p>
<p>XLI. Mentre egli era in Napoli indisposto, concorrevano i medici a visitarlo, e fra gli altri Giovan Bernardino Lungo, nella medicina e nella filosofia assai famoso, e avendogli ordinato alcune confezioni e altri ristorativi buoni contra la sua infermità, si prese eziandio cura di fargli da una sua figliuola monaca di gran valore condire, e avendogli in dodici scatole riposti, gliele mandò; ma il portatore volendole assaggiare, e parendogli buone, se ne tolse due, e ne recò dieci solamente al Tasso. Il quale ben s'avvide dello scherzo, onde in risposta dell'ambasciata replicò: «Dite al signor Bernardino che io gli rendo grazie delle dieci scatole; dell'altre due ringraziatelo voi, ch'io non gliene dirò parola».</p>
<p>XLII. Essendo nel mio giardino su la spiaggia del mare e in una loggia così elevata che quindi si scopriva un ampissimo orizonte, egli volgeva attorno attentamente gli occhi, quasi riconoscendo i luoghi onde a noi vengono i vari venti, i quali in quel giorno, ch'era di primavera, facevano spesso mutamento d'uno in altro; per la qual cosa io sorridendo gli addimandai, s'egli voleva divenir nocchiero. Ed egli: «A confessar il vero (rispose) andava meco stesso considerando che sì come il vento non è più che un solo, perciochè in ogni luogo altro non è che un movimento dell'aria, ma perchè a noi viene da diverse bande ha sortito sì diversi nomi di zeffiro, di scilocco, di rovaio, così appunto gli stati dell'umana vita, che paiono sì diversi, altro non sono che un solo movimento di fortuna; ma rispetto de' nostri diversi affetti paiono differenti di nomi e di qualità, essendone alcuno chiamato povertà, altri ricchezza, questo dignità e quello servitù».</p>
<p>XLIII. E altra volta nel medesimo luogo, un dì che il mare stava fieramente da' venti commosso, e che con ispaventevole suono percuoteva con l'onde gonfiate la rena, gli disse d&lt;on&gt; Scipione Belprato mio cognato (quasi presago di ciò che gli dovea avvenire): «Grand'è l'ardimento di coloro che si assicurano di commettere la vita in luogo dove tanti tutto dì ne periscano». A cui Torquato: «E pur alcun non è che ciascuna sera non vada al letto dove ogn'ora ne muoion tanti! La morte ne giunge in ogni luogo, e niuno ve n'ha che da quella ne renda sicuri».</p>
<p>XLIV. Favellavasi innanzi al conte di Miranda vicerè del Regno della comparazione dello stato dell'Italia dal tempo de' Romani a quel d'oggi, e avendo il principe di Conca e' due fratelli marchesi di Trevico e di Sant'Agata detto diversi loro pareri, io richiesto del mio negava potersi due stati così differenti tra loro paragonare. Ma Torquato: «Anzi (rispose) la differenza in questo caso è l'istesso che il paragone: ed è ch'io stimo che sia che ' Romani avevano il comune ricco e le case private povere, là dove gli Italiani per arricchire le case private hanno impoverito il comune».</p>
<p>XLV. Dolevasi con Torquato, e di lui medesimo, un giorno il Cortese di nazion greco, e che nel publico Studio di Napoli con onorato salario la greca lingua leggeva (della quale e de' suoi scrittori intendentissimo egli era), dicendo che nella sua <title>Gerusalemme</title> aveva la Grecia in quei versi oltraggiata:
<quote rend="block"><l>Or se tu sei vil serva, è 'l tuo servaggio,</l>
<l>(Non ti lagnar), giustizia, e non oltraggio:</l></quote>
e che in ciò non aveva Torquato ragione, perciochè dalla Grecia erano uscite tutte le virtù. A cui Torquato, sorridendo, rispose: «E di che modo ne sono uscite, che non ve n'è rimasa pur una!».</p>
<p>XLVI. Qualora andando col procaccio di Napoli a Roma furono dallo Sciarra assediati, come dicemmo, alcuni che gli cavalcavano buona pezza innanzi, avvedutisi dalla lungi degli sbanditi, voltarono a tutta briglia fuggendo, e incontrandosi con Torquato e con altri che al loro passo andavano, egli dimandò per qual cagion fuggivano: e rispondendo essi che gli sbanditi eran vicini, replicò Torquato col motto di Leonida: «Non temete, noi anche siamo vicino a loro».</p>
<p>XLVII. Trattavasi tra' cardinali Pietro e Cinzio Aldobrandini e altri prelati e cavalieri di molta stima, di ritrovar modo d'impor freno alle molte pasquinate che quasi ciascuna notte erano di que' tempi attaccate alla statua di Pasquino, e con le quali fieramente veniva ad esser punta la riputazione delle cose publiche e l'onore delle case private, e vi fu chi propose doversi quella statua &lt;s&gt;tritolare e gittare nel Tevere, per togliere il luogo a' maldicenti dove poter le loro carte appiccare; intorno a che dimandato Torquato del suo parere, rispose: «Non, di grazia, signore, perciochè dalle costui polveri nella riva del fiume nasceranno infinite rane che gracchieranno la notte e 'l dì». Volendo con queste parole significare che non si possono i pensieri, nè le lingue, nè le penne de' maldicenti impedire.</p>
<p>XLVIII. Essendo poscia il cardinal Pietro col papa, e occorrendogli favellare intorno alla stessa materia, gli ridisse ciò che Torquato detto gliene aveva; onde il pontefice volle dal Tasso medesimo un giorno udirlo, e richiestonelo, rispose Torquato: «Verissimo, Padre Santo, ma se Vostra Beatitudine vuol che le statue non favellino male, faccia che gli uomini ch'ella pone ne' governi operino bene».</p>
<p>XLIX. Ad un prelato che in presenza di Clelia Farnese si scemava smoderatamente gli anni e voleva che Torquato, che anticamente il conosceva, confermasse che non giungevano a trenta quegli che per avventura trapassavan i cinquanta, contra al testimonio che ne rendevano molti capei canuti ch'aveva su 'l capo, rispose in atto d'acconsentirgli: «Verissimo, signore, perchè è vent'anni che lo stesso mi diceste in Padova, mentre colà eravamo allo Studio».</p>
<p>L. Ragionavasi in Roma fra molti cortigiani qual fosse il più ricco prelato di Roma; tra' quali ritrovandosi Torquato, e tacendo tuttavia, fu richiesto del suo parere, a cui disse: «Che Socrate addimandato chi fosse il più ricco di ciascun altro, rispose: chi si contenta del meno».</p>
<p>LI. Avendo il conte d'Anversa mio cognato, nel tempo ch'egli andò a baciar i piedi a Sisto V, ritrovato in Roma Torquato, e intendendo per mio avviso ch'egli sentiva alcun non picciolo bisogno, pensò di volergli qualche tanto in assegnati tempi costituire, ond'egli avesse potuto con certezza alle sue ordinarie necessità provedere. Per la qual cosa entrato con lui in domestici ragionamenti, gli addomandò di quanto gli sarebbe stato mestiere per poter vivere in Roma senza uopo dell'altrui aiuto. Ma Torquato, che ottimamente intese il suo pensiero, e che volontariamente abbracciava la povertà, rispose: «Io non vorrei divenir ben agiato con accrescimento di nuove ricchezze, ma con iscemare le voglie o i bisogni, conciosia&lt;cosa&gt;chè questo stimo io il miglior modo e il più certo dell'arricchire».</p>
<p>LII. Lodandosi in Roma la magnanima liberalità del cardinal Montalto in una nobilissima brigata, un signore, che per avventura era altrettanto avaro quanto il cardinal liberale, disse: «Ciò può fare molto bene Montalto, perciochè quel che egli ha non è proprietà di casa sua, ma il possiede in vita». Ma Torquato, non potendo sofferire che si scemassero le lodi a quel gran principe meritatamente d&lt;o&gt;vute, rispose: «E voi, signor, quel che avete per quante vite il possederete?».</p>
<p>LIII. Dimandato da Giulio Cortese in Napoli, uomo di molta e varia dottrina e d'altiero ingegno, perchè Torquato si contentasse della sua men che moderata fortuna, avendo più volte avuto modo di sollevarsi a vie maggiore stato: «Perciochè (rispose) come sarebbe disdicevole dimandare ad un amico, che volontariamente n'ha convitati oltre alle vivande e a' vini che n'appresenta, il fagiano o le lamprede, il greco o la malvagìa, così non è per avventura convenevole voler da Dio questa o quell'altra fortuna, migliore di ciò ch'e' ci dona».</p>
<p>LIV. Pregato da due comuni suoi amici che volesse essere arbitro in una lor differenza, egli ricusò, dicendo: «Che avrebbe amato meglio d'esser giudice fra due nemici, perciochè avrebbe avuto speranza d'acquistar l'amicizia dell'un dei due, là dove fra gli amici non poteva se non temere di perder quella d'alcun di loro, o per avventura d'amendue».</p>
<p>LV. Era naturalmente nemico di tutti i vizi, ma in ispecieltà abominava la bugia; e richiesto un giorno della cagione di ciò, rispose: «Perchè la bugia è come moneta falsa, là dove gli altri vizi sono somiglianti alla moneta scarsa, nella quale quel che rimane è buono, ma nella falsa niuna cosa è che punto vaglia».</p>
<p>LVI. Favellandosi fra alcuni mercatanti in lode della virtù, e preponendo tutti lo studio delle lettere all'esercizio della mercatanzia, un solo fuvvi che difendeva il contrario parere, e recava per ragione di ciò che per lo più gli uomini scienziati non siano ricchi. E dimandato sopra ciò il parer di Torquato, ch'era presente, rispose: «Gli uomini veramente dotti non possono arricchire, perchè non sanno nè mentire, nè ingannare altrui».</p>
<p>LVII. Sofferiva con tanta pazienza i disaggi e le necessità, che quantunque avesse potuto ritrovar a molti suoi bisogni rimedi opportuni, nondimeno non voleva nè chiedergli, nè accettargli; laonde addimandato per qual cagione fosse così amico della povertà, rispose: «Perchè ella è ministra della filosofia, conciosiacosachè quel che l'una persuade a volere, l'altra ci sforza ad operare».</p>
<p>LVIII. Torquato come che solesse le più volte patir strettissimo bisogno delle cose anche più necessarie, era nondimeno assai renitente a ricevere i doni che molti e di molto valore gli venivano continovamente proferti, e avendo una tra le altre volte negato di prender una buona somma di danari che un signore, tenuto allora per prodigo, gli aveva mandati, e richiesto da lui medesimo della cagione perchè avesse i suoi doni rifiutato: «Perciochè (rispose) la vostra soverchia cortesia ha fatto le Grazie, che sono vergini, divenir femine di mondo».</p>
<p>LIX. Un gran gentiluomo più riguardevole per sangue che per costumi, che rimaso dopo la morte del padre men fornito di senno che di facoltà, tutto che fosse ricchissimo, aveva nondimeno molti debiti contratto, favellando un giorno con Torquato, e quasi schernendo ogni scienza, come colui che picciolo o niun conoscimento n'aveva, gli disse: «Che guadagno avete voi riportato da' vostri lunghi studi?». A cui egli rispose: «Il non aver debito».</p>
<p>LX. Ad un gentiluomo ch'era e si pregiava di esser riputato avaro, il quale dolevasi che gli fossero state rubbate alcune centinaia di fiorini d'oro ch'egli teneva riserrati in un'arca, e in quella vece post&lt;i&gt;vi alcun altri di rame contrafatti e dorati, disse in modo di consolarlo: «Non ve ne caglia, perchè ad ogni maniera, non valendovene ad altro uso che a tenergli racchiusi, tanto giovano le monete vere quanto le false».</p>
<p>LXI. Fu Bernardino Telesio uomo d'aguto ingegno, di profonda dottrina e di socratici costumi, ma nondimeno sentì acerbamente la morte d'un suo figliuolo che gli fu senza colpa ucciso. Onde Torquato, per volernelo consolare, gli addimandò se quando il figliuolo non era al mondo egli si doleva che non vi fosse. Il Telesio rispose che no. «Dunque - rispose il Tasso - perchè vi dolete ora che non vi sia?». Volle contra un filosofo dispregiatore degli antichi valersi degli argom&lt;enti&gt; de' sofisti.</p>
<p>LXII. Ad un cavalier milanese suo amico, ch'era per valore e per nobiltà assai riguardevole, ma così per costume altiero che quasi di ciascuna persona gli veniva del cencio, ammonendolo disse: «Avertite, signore, che quando la superbia cavalca, la vergogna le va sulle groppe»,</p>
<p>LXIII. Un giovanetto, che rimaso perdente col suo rivale nella contesa dell'acquisto che ciascun d'essi aveva procurato di fare dell'amore d'una assai bella fanciulla, ma di così disonesta vita che vendeva se stessa a chi maggior prezzo gliene offeriva, consolò dicendogli: «Non ti doler, figliuolo, che non si può chiamare vinto chi si libera dal tributo».</p>
<p>LXIV. E allo stesso proposito soleva dire che non gli avrebbe mai sofferto l'animo d'aver domestichezza con donne fra cui e sè non corresse una stessa moneta; volendo in ciò significare non potersi di quell'amore intieramente godere, il cui prezzo fosse il danaio: onde ragionevolmente si dice: «Che l'amore non si può pagare se non con amore».</p>
<p>LXV. Quantunque fosse a Torquato, per le sue continue infermità, abituata adosso un'ardentissima sete, non trapassava egli però nel bere i termini della continenza, onde essendo convitato in Turino da alcuni gentiluomini, fra' quali ve n'erano anche degli oltramontani, e sollocitando essi, com'è loro usanza, a bere molto più di quello che a lui non pareva essere alla sua condizione richiesto, si scusava con brievi e modeste parole; ma importunandolo coloro di vantaggio, rispose: «A' filosofi il soverchio parlare è vergogna, ma il troppo bere è sfacciatezza».</p>
<p>LXVI. Essendo Alfonso Piccolomini allora in istato, e dando di sè, tra per la prodezza della persona e l'altezza dell'animo, certissimo indizio di non comunal riuscita, e ritrovandosi un dì domesticamente a favellare con Torquato, gli chiese alcun utile ammaestramento per doverlosi ritenere a memoria; a cui egli rispose: «Ricordatevi che, o picciuol uomo o grande che voi siate, alla fine sete uomo». Parve ad Alfonso che Torquato per aver voluto sopra il suo cognome scherzare, non avesse detto gran cosa; ma poscia rammentandosene nella sua misera fine, conobbe che gli sarebbe stato salutiferissimo avvertimento s'egli ben inteso l'avesse, come fece Torquato, che dalla soverchia vivacità degli spiriti del giovanetto, e dallo smoderato desiderio di gloria, antivide la ruina dov'egli scapestratamente correva.</p>
<p>LXVII. Trattavasi in corte del duca di Urbino de' vari mestieri che gli uomini esercitavano in questa vita, e della malagevolezza nell'adoperarvisi, e richiesto Torquato qual egli stimasse il più facile, rispose: «Il consigliar altrui».</p>
<p>LXVIII. Esaminavano innanzi a Torquato alcuni gentiluomini le più artificiose stanze della sua <title>Gerusalem&lt;me&gt;</title>, e adducendo chi l'una e chi l'altra, contendevano fra di loro qual fosse la più bella, fra' quali Salvator Pasqualoni, intendentissimo delle cose della poesia non meno che della legge, recitò quella che comincia:
<quote rend="block"><lg><l>Giunto a la tomba, ov'al suo spirto vivo</l>
<l>Dolorosa prigione il Ciel prescrisse;</l></lg></quote>
la cui sentenza fu confirmata dal Tasso. Allora uno di coloro, così dolce di sale, che si recava a vergogna il tacere tutto che non sapesse di che favellare, scioccamente gli addimandò qual stimasse il più bello de' versi del Petrarca. A cui egli rispose con quello:
<quote rend="block"><l>Infinita è la schiera degli sciocchi.</l></quote></p>
<p>LXIX. Era n&lt;a&gt;to monsignor lo vescovo di Sulmona (prelato d'altissima dottrina e virtù) in Bisaccia, città anticamente posseduta da casa mia, ond'egli si fece sempre non Francesco, ch'era suo nome, ma il Bisaccio chiamare, di che alcuni forte il biasimavano, parendo loro che più riguardevol nome fosse quel di Sulmona. Onde Torquato, cui fu sempre l'umiltà a cuore, rispose: «A noi, che tutti siam peregrini di questo mondo, fa mestiere di aver le bisaccie della memoria, l'una continovamente innanzi con la rimembranza degli altrui benefizi, e l'altra sempre dietro con la dimenticanza de' propri meriti».</p>
<p>LXX. Soleva dire che da' suoi lunghi studi non aveva altro appre&lt;s&gt;o salvo che di saper men di Socrate, il quale sapeva quell'una cosa almeno, di non saper nulla; là dove egli nè meno questo sapeva, perciochè avendo molte cose apparato, nè si assicurava di saperl&lt;e&gt;, nè era certo di non saperle.</p>
<p>LXXI. Avvedutosi in una brigata, dov'egli era e dove aveva lunga e dottamente favellato, che alcuni pianamente dicevano: «Come può egli stare che costui sia stato giammai tenuto mentecatto?»; rivolto a loro piacevolmente disse: «Non vi maravigliate, signori, perciochè parve a Seneca che in questo mondo si dovesse nascere o re, o pazzo, e non potendo io provarmi nel primo stato, volli tentare s'io poteva riuscir nel secondo».</p>
<p>LXXII. Ritrovandosi, una tra le altre volte, in compagnia di più gentiluomini, se ne stiè, com'egli sovente soleva, in lungo silenzio, onde alcun&lt;i&gt; de' circostanti tacitamente affermavano ciò essere segnal di follia. Il che udito da Torquato, senza punto adirarsene, sorridendo lor disse: «Niun stolto seppe giammai tacere».</p>
<p>LXXIII. Un cavalier giovanetto milanese che, venuto di fresco in Roma, soleva andare molto ben vestito e assettato della persona, e usava ornarsi di molte catene nel collo e nella cintura vaghissimamente lavorate, il che ottimamente nella sua patria si fa; la primiera volta che vide il Tasso, il qual egli conosceva per nome, e avea udito il vario grido sparso della sua follia, disse maravigliando: «Costui è quel grand'uomo, che si diceva essere impazzato?». E avendo così alto favellato che il Tasso l'intese, gli replicò: «Sono desso, ma non mi bisognò giammai nè meno una sola catena».</p>
<p>LXXIV. Entrando nelle stanze d'alcuni cortigiani in Roma, e ritrovandogli a giocare a primiera, dimandò di che cosa giocavano; rispose un di loro, per volerlo motteggiare sopra la fama malignamente sparsa della sua mattezza, che andava una pazzia di vada, e un'altra di resto. Egli, accortosi della puntura, rispose: «State voi ben avvertito, perchè mi pare che abbiate gran resto».</p>
<p>LXXV. Era di fresco venut&lt;a&gt; in Napoli una copia del <title>Pastor fido</title>, e lettasi in presenza di Torq&lt;uato&gt;, di Ascanio Pignatelli e di d&lt;on&gt; Vincenzo Toraldo, fu egli richiesto che volesse dircene il suo parere. Ed egli: «Mi piace sopramodo, ma confesso di non saper la cagione perchè mi piaccia». Onde io rispondendogli: «Vi piacerà, per avventura (soggiunsi) quel che vi riconoscete del vostro». Ed egli replicò: «Nè può piacere il veder il suo in man d'altri».</p>
<p>LXXVI. Favellavasi in casa il principe di Conca del vantaggio che gli scienziati tengono agl'idioti, e alcuno rapportò l'opinion di Socrate che disse che se il dotto e l'ignorante fossero amendue mandati ignudi a gente straniera, si sarebbe agevolmente il maggior valore dell'uno riconosciuto. Altri addusse il parer di Aristippo che affermò essere quel paragone tra loro ch'era tra un cavallo indomito e un altro ammaestrato. Altri ridisse la sentenza di Platone che volle essere quella differenza tra l'uno e l'altro, ch'è tra 'l medico e l'infermo. Ma richiesto Torquato del suo parere, rispose: «Stimo che sian differenti, quanto l'uomo vivo e 'l depinto».</p>
<p>LXXVII. Ricercando il principe dell'Ariccia (allora giovinetto di sì alto spirito e nell'armi e nelle lettere parimente, che ben faceva ritratto da' grandi avoli ond'egli è nato e presagio del singolar valore onde oggi è chiaro) la cagione perchè fosse nell'<title>Iliade</title> finto che de' sogni i veraci escono della porta del corniolo, e' menzonieri da quella dell'avorio, disse Torquato: «Che 'l cornio per somiglianza del colore rappresenta gli occhi, e l'avorio per la bianchezza i denti; onde volle Omero avisarne che quelle cose &lt;s&gt;i possono solamente tener vere che veggiamo con gli occhi propri, ma quelle che udiamo dall'altrui bocca, dobbiamo pensare che possano esser fallaci. Quindi Talete, richiesto quanto fosse la verità lontana dalla bugia, rispose: “Quanto gli occhi dall'orecchie”».</p>
<p>LXXVIII. Richiesto, da un amico che dovea maritar una figliuola, di consiglio a chi avrebbe dovuta darla di due che la desideravano, amendue nobili, ma l'uno più ricco, l'altro più savio, rispose: «Al più saggio e men ricco, perciochè questi andrà sempre arricchendosi, e quegli impoverendo».</p>
<p>LXXIX. Ad un che volendo prender moglie addimandava conseglio di qual condizione torla dovesse, rispose: «Menala picciolina quanto più puoi». E replicando colui, che vantaggio si avrebbe? egli sorridendo soggiunse: «Perchè de' mali, come disse Leonida, si dee torre il minore».</p>
<p>LXXX. Esaminandosi con che buon costume avesse Enea, nella fuga che fece da Troia, recatosi sulle spalle il padre e menatosi dietro la moglie che perciò disavvedutamente perdè, e adducendosi diverse ragioni, qual a suo favore e qual contra, Francesco de' Pietri, col quale volentieri conferiva i suoi studi Torquato (perciochè, quantunque allor giovanetto, dava nondimeno col suo elevato e maturo ingegno certissima arra dell'avanzamento che nelle lettere e nella prudenza ha poscia fatto), disse che molto meglio s'eran portate le donne di Monaco verso i mariti, qualora nell'assedio della loro patria per le guerre tra lo 'mperadore Currado, detto il Ghibellino, e Guelfo duca di Baviera, avendo avuto dallo 'mperadore grazia di potersene uscir salve con tante delle loro robe quante ne potessero addosso portare, elleno, lasciato ogni altra cosa, condussero fuora sulle spalle i mariti, i quali Currado voleva tutti mandare a taglio di spada. Il cui atto, come piacque sì fattamente allo 'mperador che ne perdonò e alle donne e agli uomini la vita e a Monaco il sacco, così anche dichiara esser maggior l'amore di quelle verso i mariti che di questi verso le mogli. A cui Torquato: «Sì bene (disse), se non fosse più malagevole a' mariti sostenere le mogli che non fa a loro portare i mariti».</p>
<p>LXXXI. Essendo ito a visitare un gran prelato per rallegrarsi con esso lui d'un arcivescovado concedutogli da Sisto V, e ritrovandolo in ma&lt;g&gt;gior altezza di quel che avrebbe creduto, gli disse: «Monsignor, io mi rallegro della dignità che avete ottenuto, ma mi doglio meco stesso d'aver perduto un amico».</p>
<p>LXXXII. Addimandato dal gran con&lt;e&gt;stabile Marc'Ant&lt;onio&gt; Colonna il giovinetto, per qual cagion i principi apprendessero con maggior studio l'arte del cavalcare che alcun'altra nè di pace, nè di guerra, rispose: «Perchè i cavalli non sono lusinghieri, e se i principi non sapessero cavalcare gli gitterebber per terra, il che non fanno gli schermidori, i luttatori, i torneatori e gli altri, i quali comportando l'ignoranza de' principi, si lasciano volontariamente da loro, quantunque mal esperti, superare».</p>
<p>LXXXIII. Quei giorni che fu con esso me Torquato in Bisaccio, solevamo sovente uscire alle caccie, e una tra le altre volte, avendo alcuni cignali uccisi, n'andammo di buon talento in un praticello a desinare, e quivi lietamente mangiando ne fu un picciol fiasco d'ottimo vino recato da uno di quei miei buoni u&lt;o&gt;mini, e molto da lui lodato dicendo ch'era un greco di cinque anni. A cui Torquato, mostrando di maravigliarsi, dimandò: «Or come in cotanti anni è così poco cresciuto?».</p>
<p>LXXXIV. Dimandato da d&lt;onna&gt; Giulia Ursina ora principessa di Bisignano, che vuol dire che gli uomini smoderatamente lunghi sogliano essere sciocchi, rispose: «Perchè le case troppo alte dal mezzo in su o sono vote, o abitate da gente inutil&lt;e&gt;.</p>
<p>LXXXV. Dolevasi un cortigiano romano, il qual aveva publica conversazione con una donna di poco onesto nome e di cognome <emph>della Vigna</emph>, ch'egli era molto aggravato da un fiero catarro. A cui Torquato ridendo: «Or che gran fatto è (disse) se voi tutte le notti dormite alla vigna? l'un male è pena dell'altro».</p>
<p>LXXXVI. Ne' lati d'una di quelle croci, che per ordine di San Carlo Borromeo furon piantate nel tempo della pestilenzia in Milano, s'erano due alberghi aperti, l'uno dalla man destra e l'altro dalla sinistra; di che accorgendosi alcuni gentiluomini che in compagnia di Torquato passavan oltre, disse un di loro: «Bene sta la croce in mezzo di due ladroni». Il che udito dall'uno degli osti, egli grandemente se ne ramaricava. A cui Torquato: «Di che ti duoli, fratello? anzi procura e pregiati d'esser tu il buono».</p>
<p>LXXXVII. In corte d'un principe aveva un suo auditore perduto a primiera una buona quantità di danari, ed entrando Torquato nella stanza dove aveva giocato, ritrovò ch'egli tuttavia stava mirando le carte, onde, sorridendo, gli disse: «Voi studiate il processo dopo letta e messa ad esecuzion la sentenza».</p>
<p>LXXXVIII. Sentiva assai male de' giocatori, e addimandato della cagione da Cesare Capece mio cugino, giovanetto di molto valore e scropoloso osservatore d'ogni picciolo neo che potesse la sua nobiltà macchiare, rispose: «Perciochè in poco mostra di tener l'onor suo colui che si pone a continuare una cotale operazione, dove gli fa mestiere d'udire quello che non si dovrebbe dire, e di dire quello che sconviene ad udirsi».</p>
<p>LXXXIX. E un'altra volta richiesto di nuovo perchè gli dispiacesse così grandemente il giuoco, essendo egli in se medesimo atto per sì fatto modo indifferente che secondo le diverse condizioni può così talora esser buono, come talora reo, rispose: «Perciochè a me non piace di commettere per volontaria elezione niuna mia operazione alla fortuna».</p>
<p>XC. Era per le lunghe sue infermità infastidito di prender vari medicamenti, onde persuaso da un di costoro che vanno attorno vendendo segreti a chi men lor conosce che volesse una sua acqua stillata adoperare, egli modestamente si scusava, affermando che de' molti rimedi che aveva presi niuno l'aveva giovato e molti nociuto; al che replicò colui s'egli aveva giammai la sua acqua sperimentata, e rispondendo Torquato che no, colui fuor d'ogni proposito soggiunse: «Dunque perchè ne dite male senza farne esperienza?». A cui Torquato: «S'io ne facessi esperienza dubitarei di non poterne dir male». Temeva non forse se ne fosse potuto morire.</p>
<p>XCI. Richiesto Torquato della cagione perchè in Macerata, nel dare il grado di dottore a' medici, sia costume fra le altre solennità di armargli cavalieri a speroni d'oro, rispose: «Perciochè con l'uno movon guerra alle infermità, e con l'altro alla vita degl'infermi».</p>
<p>XCII. Stava fieramente aggravato da un flusso Carlo Loffredo marchese di Sant'Agata, il quale io tra per la strettezza del sangue e dell'amore teneva in luogo di padre, di che vedendomi Torquato di mala voglia, e stimando che la qualità del male non richiedesse quei rimedi caldi che i medici, avendo riguardo alla debolezza dell'età, adoperavano per conservazion dello stomaco, ma piuttosto de' contrari per dover il fegato rinfrescare, conferì tutto ciò ad un medico il più giovane, che alla cura di lui continuamente dimorava. A cui parendo buona la ragion di Torquato, prese a mutar ordine de' medicamenti, dal che cominciò a seguire tantosto nell'infermo notabile miglioramento, e poscia anche intiera salute. Ma nondimeno alcuni biasimavano il giovane medico, che senza parer de' più vecchi avesse osato in persona di tanta qualità adoperare nuovi rimedi, onde Torquato in sua difesa rispose: «Tacete, che se la scienza stesse nella barba, noi ne faremmo medicar da' becchi».</p>
<p>XCIII. Diceva il cardinal Mondovì a Torquato di maravigliarsi, com'essendo egli per la fama del suo poema divenuto glorioso per tutto il mondo, non avesse se non in una sola corte e in una sola academia sentito i morsi dell'invidia; a cui rispose Torquato, con quella modestia ch'era singolar ornamento delle sue singolari virtù: «Che le case basse non sono molto offese dal fuoco». Ma il cardinale: «Anzi (soggiunse) sì come 'l fuoco quando presto risplende non manda gran fumo, così la gloria quando subitamente risuona non dà molto luogo all'invidia».</p>
<p>XCIV. Pregato da Curzio Ardizio che volesse da lui lasciarsi ritrarre, nol consentì l'uomo singolarmente modesto, rispondendo: «Non basta ch'io rappresenti altrui questa figura ch'io porto di me medesimo, che volete ancora che l'imagine della mia imagine vadi attorno?». Stimò con Pittagora che 'l corpo altro non sia che figura dell'anima; la quale opinione ottimamente si confà con la dottrina degli Academici, e da quella de' Peripatetici non è punto discordante.</p>
<p>XCV. Ancorchè nella sua gioventù stato fosse Torquato continentissimo, fu nondimeno di lungo e ferventissimo amore acceso, ma poscia negli anni più maturi, avendo affatto spento quei primi ardori, n'era divenuto del tutto schifo; e richiestone della cagione, poichè l'amore in se stesso non è atto contrario alla virtù, disse: «Chi ha la farina del suo formento data al mondo con sì buona derrata, non dee negar a Dio almeno la crusca quanto più si possa meno intrisa col loglio».</p>
<p>XCVI. Entrato nel cinquantesimo degli anni suoi cominciò a dispregiare non pure i piaceri e gli agi, ma la cura della propria salute, e ripigliato di ciò dagli amici, rispondeva: «Che a quell'età si conveniva anzi attendere la morte che attender alla vita».</p>
<p>XCVII. E a questo proposito, l'ultima volta che partì da casa mia, accommiatandosi da mia madre, gli disse: «Che non doveva renderle alcuna grazia per quelle che fatte gli aveva in onorarlo e careggiarlo, conciosiacosachè altro non fosse che fargli parer la morte più rincrescevole».</p>
<p>XCVIII. Vicino al morire, avendo chiesto di grazia al cardinal Cinzio, come raccontammo, che 'l lasciasse rimaner solo, e partendosi il cardinale, e dietro lui tutti gli altri amici piangendo, disse con lieto viso Torquato: «Voi credete lasciarmi, e io v'andrò innanzi».</p>
<p>XCIX. Aggravato dall'ultimo sonno, che Gorgia (apprendendolo da Omero) chiamò fratello della morte, e tenendo perciò gli occhi serrati, gli disse con alta voce il Rinaldino: «Perchè, signor Torquato, tenete chiusi gli occhi?». Egli, senz'aprirli, rispose: «Per avezzarvegli»</p>
<p>C. Disse nello stremo della vita quella memorabilissima sentenza: «Che se la morte non fosse, niuna cosa sarebbe nel mondo più dell'uomo infelice; perciochè convenendo che gli uomini fossero costituiti in diversi stati, e non potendosi alcuno contentare del suo (come fanno gli animali bruti che son privi dello 'ntelletto o gli angioli che son puri intelletti) ne seguirebbe necessariamente che vivessimo in continua guerra e infelicità, da cui può la morte sola deliberarne, e aprirne oltre a ciò la strada alla eterna beatitudine».</p></div2></div1>
</body>
</text>
</TEI.2>
