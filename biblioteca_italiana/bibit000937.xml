<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Expositio L. Annaei Senecae Agamemnonis</title>
      <author>Nicola Trevet</author>
    </titleStmt>
    <extent>159 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000937</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Nicolai Treveti Expositio L. Annaei Senecae Agamemnonis</title>
        <editor id="ed">Meloni, Pietro</editor>
        <publisher>Centro di studi filologici e linguistici siciliani</publisher>
        <pubPlace>Palermo</pubPlace>
        <date>1953-</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CGB">
        <term>Commenti, traduzioni e volgarizzamenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Pisa</name>
      </respStmt>
      <item>Correzione linguistica</item>
    </change>
    <change>
      <date>2005-05-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 n="Argumentum">
<head>&lt;Argumentum&gt; </head>

<p>Octave tragedie, que Agamenon dicitur, pro argumento premittere possumus quod Thiestes et Atreus fratres fuerunt. Atreus autem genuit Agamenonem et Menelaum, qui acceperunt in uxores duas sorores filias Tindari et Lede. Uxor Agamenonis dicta est Clitemestra, uxor vero Menelai Helena. Habuit autem Agamenon ex uxore sua Clitemestra filium Horestem et filiam Electram nomine. Agamenon autem rex et dux Grecorum erat contra Troianos. Cum autem profectus esset ad bellum Troianum, Clitemestra adamavit Egistum, quem Thiestes ex filia sua genuerat. Agamenon etiam alias mulieres adamavit, et, finito bello Troiano, Cassandram filiam Priami in coniugem accepit. Unde indignata Clitemestra et concitante eam Egisto, machinata est in mortem Agamenonis; quem, dum exueret se vestibus, Egistus, vocatus in adiutorium cedis, gladio perfodit. Cumque nondum mortuus in vindictam anhelaret, Clitemestra, securi arrepta, caput eius amputavit. Volebat etiam filium Horestem occidere, sed Electra ipsum subtraxit et cuidam Strophio custodiendum tradidit. Clitemestra filiam Electram carceri mancipavit et Cassandram interfici iussit.
</p></div1>
<div1 n="Actus primus">
<head>&lt;Actus Primus&gt; </head>

<div2 n="Carmen primus">
<head>&lt;Carmen Primum&gt; </head>

<p>Continet ergo hec tragedia actus octo, quorum primus est planctus Thiestis emissi de inferno super sceleribus domus Pelopee, de qua fuerunt tam ipse quam Agamenon. Et circa hoc duo facit, quia primo inducitur Thiestes tamquam emissus ab inferno domum Pelopeam, de qua fuit Agamenon, propter scelera detestans; secundo inducitur chorus magnorum regum infortunatos eventus deplorans carmine secundo, ibi: <emph>regnorum</emph> &lt;v. 57&gt;. In carmine ergo primo, quod scribitur metro archilochico, inducitur Thiestes emersus ab inferno detestans scelera domus sue, de qua fuit Agamenon. Et dividitur hec pars in tres, quia primo scelera preterita detestatur; secundo iam instancia scelera prenunciat et comminatur, ibi: <emph>sed sera</emph> &lt;v. 37&gt;; tercio Egistum filium suum ad scelus exhortatur, ibi: <emph>parantur epule</emph> &lt;v. 48&gt;. Quantum ad primum dicit: <emph>adsum Thiestes linquens</emph>, id est relinquens, <emph>opaca loca Ditis</emph>, id est Plutonis, <emph>inferni</emph>, id est infernalis; adsum inquam <emph>emissus profundo</emph>, id est de profundo, <emph>specu Tartari, incertus</emph>, scilicet existens, <emph>utras oderim magis</emph>, scilicet vestras <emph>sedes</emph>, qui hic in superis habitatis, an sedes inferas: <emph>fugio inferos</emph>, scilicet propter horrorem penalem qui ibi est, <emph>fugo superos</emph>, scilicet qui me in tantum horrent quod me fugiunt. <emph>En horret animus</emph>, scilicet meus, <emph>et pavor excutit membra</emph> mea, scilicet horrendo que video; et que sunt illa docet dicens: <emph>video lares paternos, immo fraternos</emph>, id est habitationem et locum quem incoluit pater et frater. <emph>Hoc est limen vetustum domus Pelopee</emph>, id est video habitationem stirpis Pelopis, qui fuit filius Tantali, qui fuerunt antiqui progenitores Thiestis et Atrei fratris sui; <emph>hinc</emph>, id est ab isto loco, <emph>mos est Pelasgis</emph>, id est Grecis, <emph>auspicari</emph>, id est incipere, <emph>regium decus</emph>, id est in hoc loco solent habere reges, <emph>hic</emph>, id est in hoc loco, <emph>sedent alti thoro</emph>, id est in alto thoro, illi <emph>quibus</emph>, id est a quibus, <emph>sceptra gestantur manu superba, hic</emph>, scilicet <emph>locus habende aule</emph>, id est domus regie, <emph>hic locus epulis</emph>, id est conviviis. Et quasi abhorrens convivium ibi factum sibi a fratre Atreo, qui tres filios suos apposuit ei ad comedendum, dicit: <emph>libet</emph>, id est voluntatis mee est, <emph>reverti</emph>, scilicet ad infernum. Quia <emph>nonne sacius</emph>, scilicet est, <emph>vel</emph>, id est saltem, <emph>incolere lacus tristes</emph>, scilicet inferni, scilicet quam locum talis convivii, <emph>nonne</emph>, scilicet sacius est incolere, <emph>custodem Stigis</emph>, id est paludis infernalis, id est Cerberum canem inferni, <emph>iactantem colla tergemina</emph>, scilicet quia habet tria capita, <emph>nigris iubis?</emph>, id est cervicibus. <emph>Ubi ille evinctus corpus celeri rote</emph>, scilicet Yxion qui habet corpus evinctum, id est alligatum celeri rote, <emph>in se refertur</emph>, scilicet movendo in circuitu, <emph>ubi labor irritus</emph>, scilicet Sisiphi, <emph>tociens luditur</emph>, id est deluditur et frustratur, <emph>redeunte saxo per adversum</emph>, id est ad oppositam partem ab illa ad quam volvitur, <emph>ubi ales avida</emph>, scilicet vultur, <emph>tondet iecur</emph>, scilicet Ticii, <emph>fecundum</emph>, scilicet quia numquam consumitur, <emph>et</emph>, scilicet ubi, <emph>exustus</emph>, scilicet Tantalus, <emph>siti fervida inter undas appetit aquas Stigias decepto ore</emph>, quia scilicet quando applicat os ad bibendum aque subterfugiunt, <emph>daturus graves penas dapibus celitum</emph>, id est deorum, id est punitur propter dapes deorum. Tangit quatuor penas, que in inferno describi solent, quarum prima est Yxionis, qui, cum voluisset concumbere cum Iunone, effudit semen in nube, de quo geniti sunt centauri, qui Nubigene dicuntur. Yxion autem punitur in inferno circumvolutus continue in rota cui alligatus est. Secunda est Sisiphi, filii Eoli regis ventorum, qui hospites suos precipitavit de turri, et ideo dampnatus in inferno continue volvit lapidem, qui continue revolvitur super eum. Tercia est Ticii, qui voluit concumbere cum Latona, matre Apollinis, quem Apollo dampnavit in inferno et apposuit ei vultures, qui assidue lacerant iecur eius, quod dilaceratum semper reparatur ut iterum dilaceretur. Quarta est pena Tantali, qui coram diis filium suum Pelopem apposuit ad comedendum, unde dii irati dampnaverunt eum in inferno, ubi stat in aqua usque ad mentum et poma pulcherrima pendent ad os eius. Quociens autem vult capere poma vel haurire aquam, tociens fugit utrumque, et ideo manet in continua fame et siti. <emph>Sed ille senex</emph>, scilicet Tantalus, <emph>quota pars est nostre culpe?</emph> Quasi dicat: valde modica. <emph>Repetamus omnis</emph>, scilicet de stirpe et domo nostra, <emph>quos reos ob manus infandas</emph>, id est nephanda opera manuum suarum, <emph>Gnosius</emph>, id est Minos Cretensis, <emph>quesitor</emph>, id est auctor et prepositus iudiciorum in inferno, <emph>versat urna</emph>, id est examinat per sortes missas in urna; si, inquam, omnes isti repetantur, <emph>Thiestes</emph>, scilicet ego, <emph>vincam cunctos sceleribus meis: vincar a fratre</emph>, scilicet Atreo. Quasi dicat: ego sum scelerosior omnibus excepto fratre, qui est scelerosior me. Enumerans autem scelera sua dicit: <emph>plenus</emph>, scilicet ego Thiestes, <emph>liberis tribus sepultis in me</emph>, scilicet quos michi comedendos apposuit frater, <emph>exedi</emph>, id est comedi, <emph>viscera mea</emph>, id est filios quos de visceribus meis genui. <emph>Nec Fortuna</emph>, michi adversa, <emph>hactenus</emph>, id est usque ad hoc scelus tantum stetit, <emph>sed maculavit patrem</emph>, scilicet me, <emph>ausa aliud scelus maius commisso</emph>, id est maius hoc quod comedi filios meos, quia hoc feci ignoranter, sed aliud quod dicam feci scienter, <emph>iubet</emph>, scilicet fortuna me, <emph>petere concubitus nephandos nate</emph>, id est filie mee. <emph>Hausi dicta</emph>, id est implevi iussa fortune, <emph>non pavidus, sed cepi nephas</emph>, id est admisi ut facerem. <emph>Ergo ut irem parens</emph>, scilicet scelerosus, <emph>per omnis liberos, nata</emph>, id est filia mea, <emph>coacta fatis fert uterum gravem, dignum me patre</emph>, id est ne transirem aliquem de liberis meis sine scelere, qui tres filios comedi, filiam incestavi et impregnavi. <emph>Versa est natura</emph>, id est naturalis cognationis lex eversa est et confusa: <emph>miscuit</emph>, scilicet natura sic eversa, <emph>avo</emph>, scilicet michi, <emph>nepotem</emph>, ex filia, <emph>patri virum</emph>, quia ego qui sum pater filie factus sum vir eius, <emph>natis nepotes</emph>, quia qui sunt michi nepotes ex filia sunt naturales filii mei, <emph>nocti diem</emph>, scilicet miscuit, id est honestatem turpitudini; quia vocabula que conveniunt honestati nature, ut puta quod hic dicatur pater, ille filius, hic vir, illa uxor, commixta sunt turpitudini dum nata fit uxor et pater vir. Vel alludit ei quod in scelere fraterno contigit, quando propter horrorem sol, reversus ad orientem, induxit noctem medio die; vel hoc additum est non ad complementum sentencie, sed ad complementum coloris sine sentencia, ut perficeretur tetracolum, quod quandoque fieri Seneca docet in libro Declamationum &lt;Controv. IX, 2, 27&gt;, ponens exemplum cuiusdam declamatoris nomine Mirridii, qui volens tetracolum, id est sentenciam quatuor membrorum facere, dixit sic: «serviebat forum cubiculo, pretor meretrici, carcer convivio, dies nocti»; quod autem additum est «dies nocti», sine sensu est. Et eodem modo hic completur tetracolum, simili modo dum dicitur: <emph>miscuit avo nepotes, patri virum, natis nepotes, nocti diem</emph>. Deinde cum dicit: <emph>sed sera</emph>, denunciat scelus iam committendum. Unde dicit: <emph>sed tandem post fata</emph>, scilicet mea, id est mortem meam, <emph>sera fides</emph>, id est tarda fides, <emph>sortis inceste</emph>, id est illius quod quasi sorte et fortuna dispositum et preordinatum erat de Egisto, qui natus est de incestu, <emph>respicit demum</emph>, id est in fine, <emph>fessos malis</emph>, id est Troianos quos Greci iam bello oppresserant et lassaverant. Quasi dicat: iam post mortem meam Egistus, natus de incestu, vindicabit Troianos diu afflictos, scilicet interficiendo Agamenonem. Unde subdit: <emph>rex ille regum</emph>, scilicet <emph>Agamenon ductor ducum</emph>, scilicet Grecorum contra Troianos, <emph>cuius vexillum mille rates secute texerunt suis velis maria Yliaca</emph>, id est Troiana, <emph>post dena lustra</emph>, id est decem circuitus <emph>Phebi</emph>, id est solis - hoc est post decem annos - <emph>devicto Ylio</emph>, id est devicta Troia, <emph>adest, daturus iugulum coniugi sue. Iam iam natabit domus alterno sanguine</emph>, scilicet Agamenonis et coniugis, quia Horestes in vindictam patris interfecit postea matrem, quamvis de hoc non agatur in hac tragedia. Et nota quod dicit: domus natabit sanguine, per yperbolem significans copiam effusi sanguinis. <emph>Video enses, secures, tela, caput regium</emph>, scilicet Agamenonis, <emph>divisum ictu bipennis</emph>, id est securis que et duas pennas habet - hec et dolabra dicitur; <emph>iam prope sunt scelera, iam dolus, cedes, cruor</emph>, scilicet prope sunt. Deinde cum dicit: <emph>parantur epule</emph>, tamquam scelus committi desideret, ipsum Egistum concitat dicens: <emph>parantur epule</emph>, quia convivium instruebatur ad dolum, ut procuraretur mors Agamenonis. O <emph>Egiste venit causa natalis tui</emph>, scilicet mors Agamenonis. Quasi dicat: ideo natus es ut Agamenonem occidas. Et animans eum ad hoc scelus perpetrandum, dicit: <emph>quid pudor gravat vultus?</emph>, scilicet tuos. Quasi dicat: ne pudeat te hoc facere. <emph>Quid dextra trepida labat</emph>, id est titubat, <emph>dubio consilio?</emph> Quasi dicat: ne dubites. <emph>Quid ipse consulis temet</emph>, scilicet deliberando, <emph>torques, rogas?</emph>, scilicet ne hoc facias. <emph>Respice an deceat te an decet matrem</emph>. Quasi dicat: te, qui natus es ex scelere, et matrem, que scelus commisit, satis decet hoc scelus facere. <emph>Sed cur hyberna spacia</emph>, id est hyemalia spacia, <emph>producunt longa mora repente vices noctis estive?</emph> Quasi dicat: videtur michi quod quamvis sit nox estiva, tamen nimis prolongatur tamquam esset nox hyemalis. Loquitur tamquam desiderans scelus consummari, et ideo videtur ei tempus prolixum, quousque perfectum fuerit. <emph>Quid detinet polo stellas cadentes?</emph>, id est tendentes ad occasum. Quasi dicat: nimis morantur in celo, id est nimis diu apparent tardante die. Unde subdit: quid <emph>moratur</emph>, id est retardat, <emph>Phebum?</emph>, id est solem ne oriatur. Et alloquens Phebum vel solem dicit: <emph>redde iam mundo diem</emph>, scilicet ut expleatur scelus quod desidero.
</p></div2>
<div2 n="Carmen secundum">
<head>&lt;Carmen Secundum&gt; </head>

<p>In carmine secundo, quod scribitur metro pindarico, inducitur chorus casus infortunatos magnorum regum deplorans. In libro meo quem habui scribitur primus versus sic: <emph>regnorum magnis fallax</emph>, et deest una syllaba ad perfectionem metri. Unde ad suplecionem metri et melioris sentencie erit si preponatur <emph>o</emph>; sic: <emph>o regnorum magnis fallax</emph>. Dicit ergo: <emph>o Fortuna fallax magnis bonis regnorum</emph>, id est que fallis in magnis bonis, cuiusmodi sunt regna; quomodo autem fallat docet dicens: <emph>sceptra excelsa in loco precipiti nimis et dubio numquam tenuere placidam quietem certumve diem</emph>, scilicet quia ex insperato fallunt; <emph>alia cura ex aliis</emph>, id est diversa cura, id est sollicitudo ex diversis causis, <emph>fatigat</emph>, scilicet reges, <emph>novaque tempestas</emph>, scilicet ex casu inopinato surgens, <emph>vexat animos</emph>, scilicet regum. Quomodo autem vexentur animi regum sollicitudine, docet similitudine quadam, dicens: <emph>equor</emph>, id est mare, <emph>non furit sic sirtibus Libicis</emph> - sirtes sunt tractus aquarum rapaces, vel scopuli supra mare, vel loca arenosa que accedunt et recedunt in mari iuxta Libiam. Unde dicit: <emph>furit alternos fluctus volvere, non Euxini</emph> - nomen est periculi in mari aquilonari -, <emph>commota ab imis vadis nivali unda turget</emph>, id est inflatur; Euxini, inquam, <emph>vicina polo</emph>, scilicet septentrionali, <emph>ubi Boetes</emph>, id est sydus illud quod vocatur custos plaustri vel Boetes, sive Artophilax, <emph>immunis aquis ceruleis</emph>, scilicet quia numquam occidit, <emph>versat lucida plaustra</emph> - hoc dicit quia stelle in plaustro sunt multum lucide et clare. Non sic, inquam, furit <emph>ut</emph>, id est sicut, <emph>Fortuna rotat precipites casus regum. Cupiunt metui</emph>, scilicet a subditis quandoque, <emph>timentque metui</emph>, scilicet ab eis aliquando, quia propter metum aliquando interficiuntur; <emph>alma nox non prebet tutos recessus</emph>, id est tuta receptacula, id est non quiescunt secure de nocte, <emph>non sompnus domitor curarum</emph>, scilicet quia expellit curas de mente, <emph>solvit pectora</emph>, scilicet regum a metu. <emph>Scelus alternum</emph>, id est mutuum inter reges et reges, vel inter reges et subditos, <emph>quales arces</emph>, id est municiones, <emph>non dedit in preceps?</emph>, scilicet subvertendo eas. Quasi dicat: omnes dedit. <emph>Impia arma quas</emph>, scilicet arces, <emph>non fatigant?</emph> Quasi dicat: non est dicere, quia omnes fatigant. <emph>Iura pudorque et sacrata fides coniugii fugiunt aulas</emph>, id est domos regias; <emph>Bellona tristis</emph>, id est dea belli, <emph>sanguinolenta manu sequitur</emph>, scilicet aulas, <emph>Erinisque</emph>, id est furia infernalis, <emph>que urit superbos</emph>, id est accendit cupiditatem superborum, <emph>comitata semper tumidas</emph>, id est superbas, <emph>domos hora qualibet</emph>, id est omni tempore indifferenter, <emph>quas</emph>, scilicet domos, <emph>tulit ex alto in planum?</emph> Quasi dicat: valde multas. Et non solum per arma deiciuntur fortunati, sed <emph>licet arma vacent cessentque doli, magna sidunt</emph>, id est subsidunt et ad imum tendunt, <emph>ipso pondere</emph>, scilicet magnitudinis sue, <emph>ceditque Fortuna oneri</emph>. Sicut enim aliquis, oneratus ultra quod potest ferre, cadit sub onere, sic Fortuna, nimia prosperitate quasi onerata, subsidit et cadit. Et hoc manifestat similitudine quadam, dicens: <emph>vela inflata secundis</emph>, id est prosperis, <emph>Nothis</emph>, ventis scilicet Australibus, <emph>nimium timuere ventos suos</emph>, ne nimis impetuoso flatu submergant; <emph>turris inserta caput</emph> - synodochica constructio -, id est habens caput insertum, <emph>nubibus ipsis vapulat</emph>, id est verberatur, <emph>Austro pluvio</emph>, id est Australi et pluviali vento, <emph>nemusque spargens densas umbras vidit annosa</emph>, id est antiqua, <emph>robora frangi</emph>, scilicet vento; <emph>fulmina feriunt celsos colles</emph>, et eodem modo adversitas fortune celsos homines, <emph>corpora maiora patent morbis</emph>, scilicet plus quam minora, <emph>et cum vilia armenta currant in pastus vagos</emph>, id est vagantur in pascuis, <emph>maxima cervix placet in vulnus</emph>, id est volens vulnerare aliquod animal, de illis eligit quod est maximum. <emph>Quicquid Fortuna tulit in altum, ruitura levat</emph>, id est levat ut postea ruat. <emph>Longius evum est modicis rebus: felix</emph>, scilicet est ille, <emph>quisquis parte medie turbe</emph>, id est mediocriter viventis, <emph>quietus aura tuta stringit litora</emph>, scilicet non elongando se ab eis, <emph>timidusque credere</emph>, id est et timet committere, <emph>cymbam mari</emph> alto, <emph>legit terram remo propiore</emph>, id est remigando propius trahit se ad terram vitando fluctus in profundo mari.
</p></div2></div1>
<div1 n=" Actus secundus">
<head>&lt;Actus Secundus&gt; </head>

<div2 n=" Carmen tercium">
<head>&lt;Carmen Tercium&gt; </head>

<div3 n=" Prima pars">
<head>&lt;Prima Pars&gt; </head>

<p>Secundus actus huius tragedie est deliberacio Clitemestre in mortem Agamenonis. Et dividitur hec pars in duas, quia primo inducitur Clitemestra propositum suum indicans et nutrix dissuadens; secundo Egistus Clitemestram in mortem Agamenonis concitans, et Clitemestra Egistum finaliter ad suum consilium admittens, ibi: <emph>quod tempus</emph> &lt;v. 226&gt;. Prima pars in modum dyalogi continet sermones decem et octo. Primo ergo inducitur sermo Clitemestre, que primo secum loquens concitat animum suum ad scelus perpetrandum, dicens: o <emph>segnis anime, quid</emph>, id est ad quid, <emph>expetis</emph>, id est desideras et inquiris, <emph>tuta consilia? Quid fluctuaris?</emph>, scilicet deliberando inter opposita. <emph>Melior via</emph>, scilicet per quam speres dilectionem viri tui, <emph>clausa est</emph>, scilicet tibi. <emph>Licuit quondam tutari</emph>, id est tueri et defendere, <emph>fide casta pudicos thoros coniugis et sceptra iuncta</emph>, scilicet Agamenonis qui est rex et coniunx meus que sum regina; <emph>periere mores</emph>, scilicet coniugis mei, <emph>ius, decus, pietas, fides</emph>, quia alienas amat et superinducit concubinas et pelices, <emph>et pudor</emph>, scilicet <emph>qui redire nescit cum perit</emph> - pudicitia enim coniugalis reparari non poterit sicut nec virginitas. <emph>Da frena</emph>, scilicet malicie, id est permitte fieri quicquid malicia excogitat, <emph>et prona</emph>, scilicet existens ad malum, <emph>incita omnem nequiciam: semper tutum est sceleribus ire per scelera</emph>, quia scelera non nisi scelere defenduntur. <emph>Evolve nunc tecum</emph>, o Clitemestra, omnes <emph>femineos dolos</emph>, ut scilicet de illis eligas, vel per illos instruaris quid tibi faciendum sit, <emph>quod ulla</emph>, id est evolve et ad mentem reduc quicquid est quod ulla <emph>coniunx perfida atque sui impos</emph>, id est non potens se ratione regere pre fervore ire et zelo vindicte, <emph>amore ceco</emph>, scilicet ausa est, <emph>quod manus novercales ause</emph> sunt, <emph>quod virgo</emph>, scilicet Medea - virgo enim hic non integritatis, sed etatis vel sexus nomen est -, <emph>Phasiaca</emph>, id est Colchica, ubi currit Phasis fluvius, <emph>ardens impia face trabes</emph> - hoc dicit quia palacium regis combussit cum rege et filia -, virgo inquam <emph>fugiens Thessalica regna</emph>, id est quando fugit de Grecia acta in exilium per regem Creontem, ut ex precedenti tragedia patet, <emph>ferrum, venena</emph>, scilicet evolve ut de istis eligas ad prosequendum scelus; <emph>vel profuge domo</emph>, id est de domo, <emph>Micena</emph> - Micena civitas fuit in qua regnavit Agamenon - <emph>coniuncta socio</emph>, scilicet Egisto, sicut Medea fugit de domo Colchica coniuncta Iasoni, <emph>furtiva rate</emph>. Et quasi hoc modicum sit et insufficiens ire sue, contempnit illud dicens: <emph>quid loqueris timida furta</emph>, scilicet cogitando furtive recedere sicut fecit Medea, <emph>et exilium</emph>, scilicet Medee de Grecia, <emph>et fugas?</emph>, scilicet de patria propria. <emph>Sors</emph>, id est fortuna, <emph>dedit ista; te</emph>, scilicet que regina es Micenarum et filia Lede, <emph>decet maius nephas</emph>. Secundo cum dicit: <emph>regina</emph>, ponitur sermo nutricis scelus dissuadentis; unde dicit: o <emph>regina Danaum</emph>, id est Grecorum, <emph>et inclitum</emph>, id est nobile, <emph>genus Lede</emph>, scilicet quia filia fuit Lede uxoris Tindari, matris Castoris, Pollucis et Helene, <emph>quid versas</emph>, scilicet in cogitatione, <emph>tacita</emph>, scilicet michi non indicando, <emph>quidve impotens consilii</emph>, id est non potens tibi consulere quia ira oppressit rationem ut non valeat sane consulere, <emph>geris feroces</emph>, id est crudeles, <emph>impetus</emph>, id est motus impetuosos, <emph>tumido</emph>, id est irato, <emph>animo? Licet ipsa sileas</emph>, scilicet volendo celare quod cogitas, <emph>totus</emph>, id est perfectus, <emph>dolor est in vultu. Proinde quicquid est</emph>, scilicet quod cogitas, <emph>da spacium ac tempus tibi</emph>, id est ne subito in actum prorumpas, sed spaciose et diu delibera; <emph>quod non quit</emph>, id est non potest, <emph>ratio</emph>, scilicet in tempore parvo et subito, <emph>sepe sanavit mora</emph>, scilicet quia per moram transit passio et tunc ratio libera melius consulit. Tercio cum dicit: <emph>maiora</emph>, ponitur sermo Clitemestre indicans in generali agitationem mentis sue. Unde excusans se de mora quam suasit nutrix, dicit: <emph>maiora</emph>, scilicet mala, <emph>cruciant</emph>, id est torquent et affligunt me, <emph>quam ut possim moras pati</emph>, id est intensa mentis afflictio non permittit me morari; <emph>flamme</emph>, scilicet irarum, <emph>exurunt medullas et cor meum</emph>, id est nimis inflammata sum ira, <emph>timor</emph>, scilicet de reditu mariti, <emph>mixtus dolori</emph>, scilicet quo angor propter concubinas quas diligit, <emph>subdidit stimulos</emph>, id est stimulat et exacuit iram meam, <emph>invidia</emph>, scilicet quam habeo de pelicibus quas plus me diligit, <emph>pulsat pectus</emph>, scilicet meum; <emph>hinc</emph>, id est ex alia parte, <emph>cupido turpis</emph>, scilicet qua cupio concubitum Egisti, <emph>premit animum</emph>, scilicet meum, <emph>iugo</emph>, scilicet suo libidinoso, <emph>et vetat vinci</emph>, id est tam fortis est cupido quod prohibet se vinci ab animo meo: <emph>et inter istas faces</emph>, id est ardores ire et concupiscentie, <emph>mentis obsesse, rebellat pudor</emph>, id est pudicus amor, <emph>fessus quidem et devinctus et pessumdatus</emph>, ita scilicet, ut non possim prevalere inter passiones ire et libidinis que obsident mentem meam. <emph>Fluctibus</emph>, id est motibus dubiis tamquam fluctibus, <emph>agor</emph>, id est agitor et moveor; unde motum et instabilitatem mentis sue manifestat per similitudinem, dicens: <emph>ut, cum ventus hinc</emph>, id est ex una parte, <emph>rapit profundam</emph>, id est mare, <emph>hinc</emph>, id est ex alia parte, <emph>estus</emph>, id est fluxus maris, <emph>unda incerta dubitat cui malo</emph>, scilicet vento vel estui, <emph>cedat</emph>. Quasi dicat: sic est de mente mea. <emph>Proinde omisi regimen</emph>, id est gubernaculum rationis, <emph>e manibus meis</emph> - loquitur per similitudinem gubernatoris navis qui, omisso gubernaculo, dimittit navem ut sequatur impetum venti vel aque; <emph>quocumque me ira, quo dolor, quo spes feret, huc ire pergam</emph>. Quasi dicat: exponam me totaliter passionibus meis sequendo impetum earum. Unde, rediens ad similitudinem inductam, dicit: <emph>dedam</emph>, id est subdam et committam, <emph>ratem</emph>, id est mentem meam, <emph>fluctibus</emph>, id est motibus passionum: <emph>ubi animus errat</emph>, scilicet non valens iudicare quod rectum est propter obnubilacionem rationis, <emph>optimum est casum sequi</emph>. Vulgaris est ista sentencia et non secundum iudicium rationis dicta. Quarto nutrix hanc sentenciam redarguit dicens: <emph>ceca est temeritas</emph>, id est excecata presumptio, <emph>sequi casum ducem</emph>, quia scilicet casus frequenter ad periculum impellit. Quinto respondens Clitemestra dicit quod non est de periculo cura, quia <emph>cui fortuna est ultima</emph>, id est qui in ultimo prosperitatis sue constitutus est ut nichil speret ultra, <emph>quid timet?</emph> Quasi dicat: nichil, sicut apparet de desperatis quia nullum periculum timent. Sexto nutrix consolans Clitemestram dicit: <emph>tuta est</emph>, scilicet fortuna tua et non constituta in ultimo, <emph>latetque culpa tua</emph>, scilicet pro qua times perdere prosperitatem tuam, <emph>si pateris</emph>, id est si permittis. Quasi dicat: si volueris latebit culpa adulterii tui cum Egisto, ita quod maritus nichil sciet, et sic erit prosperitas fortune tue secura. Septimo contra dictum nutricis obicit Clitemestra dicens: <emph>omne vicium domus regie perlucet</emph>, id est valde lucet et perspicuum est quasi omnibus; et ideo culpa mea, que sum de regia domo, latere non poterit ut tu promittis. Octavo arguit eam nutrix dicens: <emph>piget prioris</emph>, scilicet tu doles de priori culpa, scilicet qua adulterata es cum Egisto, <emph>et novum struis</emph>, id est et iam vis committere et facere, <emph>crimen</emph> novum? Quasi dicat: multum te exhibes in hoc reprehensibilem. Nono respondet Clitemestra dicens: <emph>profecto</emph>, id est certe, <emph>stulta res est nequicie modus</emph>, id est mensura: qui semel commisit scelus non potest illud defendere nisi scelere, sicut supra dixit; unde cessare a scelere est quodam modo se ream manifestare, quod stultum est. Sentencia hec vulgaris est et contra rationem. Decimo nutrix hanc sentenciam redarguit dicens: <emph>auget quod metuit</emph>, id est augmentat metum suum, <emph>qui obruit</emph>, id est occultat, <emph>scelus scelere</emph>. Undecimo Clitemestra contra hoc respondet dicens: <emph>et ferrum et ignis sepe loco medicine est</emph>. Quasi dicat: dicis quod augmentum sceleris augmentat metum, tamen non propter hoc nunc videtur omittendum, quia gravibus malis utitur homo aliquando loco medicine ut evitet maius malum; et ideo dicit: sepe loco medicine est et ferrum et ignis. Duodecimo instruens Clitemestram nutrix dicit quod tam gravia remedia non sunt primo attemptanda, sed postquam leviora remedia desperantur. Unde dicit: <emph>nemo temptavit extrema</emph>, scilicet remedia, <emph>primo loco</emph>. Terciodecimo respondens Clitemestra dicit: <emph>in rebus malis preceps via</emph>, id est indeliberata, <emph>capienda est</emph>. Sentencia hec non rationis sed passionis est. Quartodecimo nutrix videns eam non admittere rationem, alio modo reducere eam satagit, dicens: <emph>at sacrum nomen coniugii</emph>; quasi dicat: si non detestacio sceleris te revocat, <emph>at</emph>, id est tamen, <emph>sacrum nomen coniugii</emph>, scilicet quia es et diceris coniunx Agamenonis, <emph>reflectat te</emph>, scilicet a committendo scelere. Quintodecimo hoc evacuat Clitemestra dicens: <emph>vidua</emph>, scilicet ego, <emph>per decem annos</emph>, scilicet quibus occupatus erat Agamenon in bello Troiano, <emph>respiciam virum?</emph>, id est habebo nunc ad eum respectum tamquam ad virum? Quasi dicat: non. Sextodecimo adhuc nutrix alio modo volens reducere eam, dicit: <emph>meminisse</emph>; quasi dicat: si non est tibi cura de viro, qui tanto tempore absentavit se a te, saltem meminisse <emph>debes sobolis tue ex illo</emph>, et saltem ratione sobolis reflectere animum tuum a scelere quod cogitas. Decimoseptimo Clitemestra adhuc hunc respectum evacuat, multa enumerans crimina Agamenonis. Et quia dixit nutrix quod debuit meminisse sobolis, primo obicit Agamenoni malam tractacionem sobolis, dicens: <emph>equidem et iugales</emph>. Ubi nota quod Agamenon ex Clitemestra filiam habuit nomine Effigeniam quam, ut redimeret prosperitatem ventorum de insula Aulide in litus Troianum, vaticinio Calcantis oportuit immolare Diane. Misit ergo Agamenon Ulixem ad uxorem Clitemestram, rogans ut mitteret ei filiam suam Effigeniam, quia daturus erat eam Achilli uxorem. Facta ergo fide matri super hoc, tradidit eam Ulixi; quam Agamenon, ad se adductam, immolavit Diane. Unde dicit: <emph>equidem memini et iugales</emph>, id est matrimoniales, <emph>faces</emph>, id est nupcias, <emph>filie</emph>, scilicet Effigenie, <emph>et generum Achillem: prestitit</emph>, scilicet Agamenon, <emph>fidem matri</emph>, scilicet michi quod ista fierent, id est fecit quod ego credidi ista, sed decepta fui, quia <emph>illa</emph>, scilicet filia, <emph>redemit</emph>, scilicet per mortem suam, <emph>moras classis</emph>, id est multitudinis navium, <emph>immote</emph>, quia scilicet defuit ventus et ideo quieverunt in insula Aulide, <emph>et impulit maria</emph>, id est fecit quod classis impulit maria motu suo, maria dico <emph>fixa langore pigro</emph>, scilicet propter defectum venti. <emph>Piget et pudet</emph>, scilicet me super hoc, <emph>Tindaris</emph>, id est Clitemestra filia Tindari - de se loquitur tamquam de alia -, <emph>genus celi</emph>, id est de stirpe et genere celesti - soror enim erat Castoris et Pollucis, qui fuerunt filii Iovis et stellificati sunt in celo -, <emph>peperit caput lustrale Dorice classi</emph>, id est Effigeniam cuius capite lustrata, id est purgata est culpa ratione cuius detinebatur classis Dorica, id est Greca, ne proficisceretur in Troiam. Dorica dicitur vel a Doricon civitate Thessalie, vel a parte Grecie que a Doro, filio Neptuni ex Elipi, nomen et originem traxit. <emph>Revolvit animus thalamos virginis mee</emph>, id est promissos filie mee, <emph>quos ille</emph>, scilicet Agamenon, <emph>dignos fecit domo Pelopea</emph>. Domus enim Pelopea semper assueta fuit sceleribus et fraudibus, de qua erat Agamenon; et ideo fecit filie mee thalamos dignos tali domo, id est fraudulentos et sceleratos, <emph>cum pater stetit quasi ad nupciales aras ore sacrilego</emph>, scilicet invocans deos dum immolat filiam. <emph>Horruit Calcas</emph>, scilicet vates, <emph>responsa vocis sue</emph>, scilicet quibus predixerat filiam meam immolandam, <emph>et focos</emph>, id est ignes sacrificos, <emph>recedentes</emph>, id est abnuentes recipere sanguinem sacrificii immolati, scilicet horruit Calcas. <emph>O domus</emph>, scilicet Agamenonis, <emph>vincens semper scelera sceleribus, emimus ventos cruore</emph>, scilicet Effigenie immolate, <emph>bellum</emph>, scilicet emimus, <emph>nece</emph>, id est morte filie mee. <emph>Sed mille rates fecerunt</emph>, id est paraverunt, <emph>pariter</emph>, id est simul, <emph>vela?</emph>, redemptis iam ventis. <emph>Non est classis soluta</emph>, scilicet ut proficisceretur, <emph>prospero deo</emph>, immo magis adverso, pro quo placando oportuit patrem immolare filiam: <emph>Aulis</emph>, id est insula illa in qua steterant naves, <emph>eiecit portu</emph>, id est de portu, <emph>rates impias</emph>, id est per impietatem iam purgatas. <emph>Sic auspicatus</emph>, scilicet Agamenon, <emph>bella</emph>, id est isto modo incipiens bellum, <emph>non melius gerit</emph>, scilicet quia sicut cum scelere incepit, sic cum scelere continuat. Nota: Achilles transiens versus Troiam venit ad opidum Lernesium, et expugnans illud cepit Briseidam, et patrem, virum ac tres fratres eius interfecit. Agamenon autem veniens in Lesbon insulam rapuit Criseidam. Et dum ibi moram faceret, pestis vexavit populum, qua corrupti et mortui sunt. Calcas vero, consulens Phebum, accepit responsum quod numquam cessaret pestis nisi Criseida restitueretur patri suo. Quo audito Achilles compulit Agamenonem eam restituere patri, unde iratus Agamenon rapuit Achilli Briseidam. Iste tamen raptus alibi ascribitur Menelao, et forte factum utriusque fuit. Dicit ergo: <emph>captus</emph>, scilicet Agamenon, <emph>amore capte</emph>, scilicet Criseide, <emph>immotus prece Zminthe</emph>, scilicet patris eius regis Lesbon, Zminthe dico <emph>Phebei ducis</emph>, scilicet quia gens illius insule specialiter colit Phebum, <emph>tenuit spolia</emph>, id est Criseidam raptam, <emph>iam tunc ferens ardorem</emph>, id est ardentem amorem, <emph>sacre virginis</emph>; sacram vocat quia deorum protectione custoditam, unde propter eius raptum fuit populus punitus. <emph>Non illum</emph>, scilicet Agamenonem, <emph>flexit Achilles indomitus</emph>, id est fortis et invictus, <emph>minis</emph>, id est per minas, <emph>non ille qui solus videt fata mundi</emph>, id est sol vel Phebus, quia nec propter oraculum Phebi volebat eam restituere, <emph>fidelis augur in nos</emph>, quia augurium Calcantis de immolanda Effigenia fideliter servavit, <emph>levis in captas</emph>, id est leviter portans augurium de captis dum dissimulat reddere quod augur precepit; <emph>non populus eger</emph>, scilicet propter pestem inductam, <emph>et rogi relucentes</emph>, id est ignes parati ad comburendum cadavera mortuorum et ex peste assidue moriencium, scilicet flexerunt Agamenonem ut restitueret virginem raptam; <emph>inter stragem ultimam Grecie ruentis marcet victus sine hoste</emph>, scilicet trahendo moram in Lesbon cum adire deberet bellum, <emph>ac Veneri vacat reparatque amores</emph>, quia tandem compulsus fuit per Achillem restituere patri Criseidam, et iratus rapuit Briseidam Achilli. Et ideo subdit dicens: <emph>neve umquam foret desertus</emph>, scilicet Agamenon, <emph>a pelice vel thorus</emph>, scilicet eius, <emph>celebs</emph>, id est castus, <emph>diligit Briseidam ablatam Achilli, nec puduit</emph>, scilicet Agamenonem, <emph>rapere vulsam</emph> uxorem <emph>de sinu viri</emph>. Quasi dicat: tam peculans et impudens est quod rapit uxores de sinu virorum suorum. <emph>En Paridis hostem</emph> - verbum magne indignationis est. Quasi dicat: videte et considerate qualem hostem habet Paris, qui dum deberet bellare contra Paridem et repetere Helenam, vacat amoribus et venereis. <emph>Furit gerens vulnus novum succensus amore Frigie vatis</emph>, scilicet Cassandre filie Priami, <emph>et post trophea Troica</emph>, id est victorias Troianas, <emph>ac versum</emph>, id est destructum et eversum, <emph>Ylium, remeat maritus capte</emph>, id est Cassandre capte et captivate, <emph>et gener Priami</emph>, scilicet redit, quia duxit filiam eius. Et convertens ad se sermonem tamquam novo vulnere concitata, se ipsam in vindictam animat dicens: o <emph>anime accingere</emph>, scilicet ad vindicandum, <emph>non apparas levia bella</emph>, id est non modicum bellum paras, que intendis aggredi Agamenonem. <emph>Scelus occupandum est</emph>, scilicet in aggrediendo, quia alia via bona non patet. O <emph>pigra, quem expectas diem? An virgines vidue domi</emph>, scilicet existentes, <emph>morantur</emph>, id est faciunt morari, <emph>te, et Horestes</emph>, scilicet filius meus, <emph>similis patri?</emph> Quasi dicat: numquid filie tue nondum desponsate et iuvenis filius tuus tardant te ne facias quod intendis? Quasi dicat: non debent te ista tardare, quia magis pro hiis debes aggredi quod intendis, ne superducta noverca affligantur. Unde subdit: <emph>horum</emph>, scilicet filiorum et filiarum, <emph>mala ventura</emph>, scilicet ex noverca superinducta, <emph>te moveant</emph>, scilicet ut facias scelus intentum, <emph>quis turbo</emph>, id est impetuosa turbacio, <emph>rerum imminet?</emph>, scilicet si noverca superinducatur. Quasi dicat: nimis erit magna. <emph>Quid misera cessas?</emph>, scilicet ab intento. <emph>En adest natis tuis noverca furens</emph>, scilicet quam superinducet vobis Agamenon. <emph>Si aliud nequit</emph>, scilicet fieri in remedium contra ista, <emph>ensis exigatur per latus tuum et perimat duos</emph>, scilicet te et virum. Quasi dicat: nisi melius possit fieri, interime primo maritum et postea te ipsam ne videas ista mala. <emph>Misce cruorem</emph>, scilicet tuum cum cruore viri, <emph>perde virum pereundo</emph>, id est sic occide virum ut cum eo pereas: <emph>non est misera mors commori</emph>, cum eo <emph>cum quo velis</emph>, scilicet mori. Decimoctavo ponitur sermo nutricis efficaciter dissuadentis Clitemestre intentionem et propositum suum. Unde dicit: o <emph>regina frena temet</emph>, id est cohibe temet, <emph>et siste impetus</emph>, id est impetuosos motus animi tui, <emph>et cogita quanta</emph>, id est quam magna scelera sunt que <emph>temptas: venit</emph>, id est in veniendo est, <emph>victor ferocis Asye</emph>, scilicet Agamenon qui vicit Troiam que est in Asya - Frigia enim, cuius metropolis est Troia, quedam regio est Asye -, <emph>ultor Europe</emph> - Grecia enim, pro cuius iniuria illata pro raptu Helene vindicanda et ulciscenda Troiam adiit, est in Europa -, <emph>trahit captiva Pergama</emph>, id est Troiam captivam, <emph>et Frigas diu</emph>, id est diutino bello, <emph>victos; conaris nunc</emph> o <emph>insana hunc aggredi fraude</emph> - quasi dicat: detestabile est hoc -, <emph>quem Achilles non violavit ense fero, quamvis torvus</emph>, id est iratus, <emph>manum procacem</emph>, id est importunam, <emph>armasset</emph>, scilicet contra Agamenonem, scilicet ut compelleret reddere Criseidam, ut supra tactum est, vel ut repeteret Briseidam quam abstulerat; <emph>non Aiax melior</emph>, id est forcior, scilicet Aiax Telamonius - fuerunt enim duo, quorum alius dictus est Aiax Oleius -, <emph>furens morte decreta</emph>, id est quando furibundus decrevit sibi ipsi mortem quia Ulixes contra eum obtinuit arma Achillis; <emph>non Hector</emph>, scilicet violavit Agamenonem, Hector inquam <emph>sola mora</emph>, id est sola causa more existens, <emph>Danais</emph>, id est Grecis, <emph>et bello</emph>, scilicet quia nisi ipse fuisset, cito fuisset bellum terminatum et Danai ad propria reversi; <emph>non certa tela Paridis</emph>, scilicet violaverunt Agamenonem. Et dicit certa tela, quia cum Achilles tinctus fuisset a matre in aquis Stigiis, per quas factus est invulnerabilis preter quam in planta pedis, tam certe direxit in eum Paris tela, quod in loco vulnerabili ad mortem percussit eum. <emph>Non Mennon niger</emph>, scilicet violavit Agamenonem. Mennon filius fuit Aurore et in bello Troiano interfectus est ab Achille; qui niger dicitur quia, cum corpus eius rogo comburendum esset impositum, versum est in favillam nigram et fumum, de quo genite sunt aves nigre que Mennonides dicuntur. <emph>Non Xantus</emph>, id est fluvius ille violavit Agamenonem, Xantus inquam <emph>gerens corpora immixta armis</emph>, propter multitudinem interfectorum qui proiecti sunt in fluvium, <emph>Symoisque</emph>, id est alter fluvius Troianus non violavit eum; Symois inquam <emph>agens</emph>, id est movens vel ducens, <emph>fluctus purpureos</emph>, id est sanguineos, <emph>cede</emph>, id est occisione hominum; <emph>non Cignus proles equorei dei</emph>, scilicet violavit Agamenonem. Cignus filius fuit Neptuni, qui invulnerabilis erat ferro, quem Achilles suffocando interfecit, cuius corpus pater convertit in avem que Cignus dicitur. <emph>Non phalanx Cressa</emph>, id est Cretensis, <emph>cum Theseo bellicoso</emph>, scilicet violavit Agamenonem; <emph>non Amazon</emph>, id est femina bellicosa, <emph>peltata</emph>, id est gerens peltas, id est scuta, scilicet formata ad modum lune, <emph>et picta pharetras</emph> - synodoches est -, id est habens pharetras pictas, <emph>et manu securifera?</emph>, id est ferente secures, scilicet violavit Agamenonem. <emph>Hunc</emph>, scilicet tantum et tam clarum virum, <emph>reducem domi</emph>, id est iam redeuntem ad domum suam, <emph>paras mactare et cede impia maculare aras?</emph> Quasi dicat: crudele et horribile est hoc. <emph>Ultrix Grecia non feret</emph>, id est non permittet, <emph>hoc facinus inultum. Prepone</emph>, id est pone ante mentem tuam, <emph>equos et arma et fretum horrens classibus et solum exundans alto</emph>, id est nobili, <emph>sanguine</emph> Troianorum, <emph>et tota fata domus Dardanie</emph>, id est Troiane, <emph>capte, regesta</emph>, id est reportata et reducta, <emph>Danais</emph>, id est Grecis, id est ad honorem Grecorum per Agamenonem. <emph>Comprime truces</emph>, id est crudeles, <emph>affectus ipsaque</emph>, id est tu, <emph>pacifica tibi mentem tuam</emph>, scilicet dimittendo hanc iram. 
</p></div3>
<div3 n="Secunda pars">
<head>&lt;Pars Secunda&gt; </head>

<p>In secunda parte carminis tercii inducitur Egistus cum Clitemestra tractans de morte Agamenonis et eam ad occidendum eum concitans. Ponuntur autem in modum dyalogi sermones viginti, quorum primus est Egisti adventum Agamenonis timentis et plangentis. Unde dicit: <emph>tempus quod semper horrui animo ac mente adest extremum rebus meis</emph>, id est vite et prosperitati mee. Et quasi animus eius ex timore cogitaret fugam, revocat eum dicens: o <emph>anime quid</emph>, id est quare, <emph>vertis terga?</emph>, id est disponis fugere. <emph>Quid</emph>, id est quare, <emph>deponis arma primo impetu? Crede deos sevos</emph>, id est crudeles, <emph>moliri</emph>, id est ordinare et disponere, <emph>tibi perniciem</emph>, id est mortem, <emph>et dira fata</emph>, id est crudeles eventus fortune. <emph>Oppone vile caput</emph>, scilicet tuum, <emph>suppliciis meritis</emph>, id est que meruisti adulterando uxorem Agamenonis, <emph>excipe adverso pectore ferrum et ignes</emph>, id est ad hoc dispone te quia hoc eveniet tibi. Secundo Clitemestra quasi deridens et despiciens planctum Egisti, dicit: o <emph>Egiste: non est pena sic nato</emph>, scilicet sicut tu natus es, <emph>mori</emph>. Quasi dicat: si considerares quam turpes sunt natales tui, mors esset tibi optanda tamquam beneficium et non reputanda pena. Tercio cum dicit: <emph>tu nos</emph>, inducitur Egistus Clitemestram in odium Agamenonis excitans. Unde dicit: <emph>tu socia periculi</emph>, scilicet quod timeo, quia scilicet comitas mecum in culpa pro qua periculum timeo, <emph>tu sata</emph>, id est genita, <emph>Leda</emph>, scilicet uxore Tindari, <emph>comitare nos</emph>, id est sequere nostrum consilium: <emph>ille</emph>, scilicet Agamenon, <emph>ductor ignavus</emph>, id est quia dum debuit ducere exercitum in Greciam tamquam ignavus indulsit Veneri, sicut supra tactum fuit, <emph>fortis</emph>, id est durus, <emph>pater</emph>, quia immolavit filiam propriam, <emph>reddet tibi tantum sanguinem</emph>, id est satisfaciet tibi pro tanto sanguine filie effuso? Quasi dicat: non poterit tibi umquam satisfacere. <emph>Sed quid</emph>, id est quare, <emph>pallor circuit genas trementes et optutus iacens</emph>, id est torpens, <emph>vultu languido stupet?</emph> Quasi dicat: quare stupes et tremis tu habens vultum pallidum et aspectum languidum? Quarto cum dicit: <emph>amor</emph>, inducitur Clitemestra ostendens se penitere de eo quod cogitaverat contra virum suum Agamenonem, dicens: <emph>amor iugalis</emph>, id est coniugalis, <emph>vincit</emph>, scilicet impetum nostrum, <emph>ac flectit retro</emph>, scilicet ab intento; unde in hoc volens sibi sociare Egistum, dicit: <emph>remeemus</emph>, scilicet ab illo scelere quod facere proposuimus, <emph>illuc</emph>, id est ad illum statum mentis quiete, <emph>unde non decuit nos abire</emph>, scilicet ab amore et fide coniugis; <emph>sed repetatur nunc fides casta</emph>, scilicet erga coniugem, nec dicendum est quod hoc est modo nimis tarde, <emph>nam via ad bonos mores numquam est sera</emph>, id est tarda: <emph>pene</emph>, id est fere, <emph>innocens est quem penitet peccasse</emph>. Quinto cum dicit: <emph>quo raperis</emph>, inducitur Egistus Clitemestram de penitencia arguens et ad scelus exhortans et dicens: o <emph>amens</emph>, scilicet Clitemestra, <emph>quo raperis?</emph>, id est subito ab intento tuo averteris. <emph>Credis aut speras coniugium Agamenonis fidele tibi?</emph>, scilicet fore in posterum. Quasi dicat: si hoc credis aut speras decepta es. <emph>Ut nichil subesset animo</emph>, scilicet tuo, <emph>quod faceret graves metus</emph>, id est magnos timores - quasi dicat: etsi nichil sit in animo tuo propter quod timere debeas Agamenonem -, <emph>tamen Fortuna superba</emph>, scilicet que Agamenoni iam contigit ex Troia devicta, <emph>et impotens</emph>, scilicet regi ratione propter superbiam, <emph>daret spiritus tumidos</emph>, id est animos inflatos, <emph>flatu nimis magno</emph>, scilicet ire et doloris appetentis vindicari de iniuriis. Quod autem nunc graves vindictas velit expetere, ex hoc apparet quod <emph>stante adhuc Troia fuit ille gravis sociis</emph> - quod patet quia ausus lacessere Achillem et multo magis alios -, <emph>quid rere</emph>, id est quid opinaris, <emph>Troiam</emph>, scilicet devictam, <emph>addidisse ad animum trucem</emph>, id est crudelem, <emph>suapte natura?</emph>, id est propria natura. Quasi dicat: ex quo crudelis fuit ante Troiam devictam, multo erit modo crudelior. <emph>Rex fuit Micenarum</emph>, scilicet prius, <emph>veniet tyrannus</emph>, scilicet Micenarum nunc: <emph>prospera efferunt</emph>, id est extollunt, <emph>animos. Turba pelicum</emph>, id est concubinarum quas superinduxit tibi, <emph>effusa circa</emph>, scilicet Agamenonem, <emph>quanto apparatu venit!</emph> Quasi dicat: magno valde. <emph>Sed sola famula veridici dei</emph>, id est Phebi predicentis vera, id est Cassandra prophetissa Phebi, <emph>longe eminet</emph>, scilicet ceteris pelicibus, <emph>tenetque regem</emph>, scilicet Agamenonem: o Clitemestra <emph>feresne</emph>, id est sustinebis, <emph>victa consortem thalami tui?</emph> Quasi dicat: non credo. Et quamvis tu velles sustinere: <emph>at illa</emph>, scilicet Cassandra, <emph>nolet</emph>, scilicet sustinere sociam thalami. <emph>Ultimum</emph>, id est maximum et summum, <emph>malum est nupte, pelex possidens palam domum mariti. Nec regna possunt habere socium, nec tede</emph>, id est nupcie, <emph>sciunt</emph>. Sexto cum dicit: <emph>Egiste</emph>, inducitur Clitemestra arguens Egistum de eo quod provocat eam contra maritum suum. Unde dicit: o <emph>Egiste quid</emph>, id est quare, <emph>me rursus rapis in preceps</emph>, id est impellis ut precipitanter agam, <emph>iramque</emph>, scilicet meam, <emph>iam residentem</emph>, id est ab impetu suo quiescentem, <emph>incitas flammis?</emph> Quasi dicat: nolo quod hoc facias. <emph>Victor</emph>, scilicet Agamenon, <emph>permisit sibi aliquid in captas</emph>, id est concessit sibi ipsi libertatem cognoscendi captas: <emph>nec coniugem nec dominam</emph>, scilicet me, <emph>decet hoc respicere</emph>, id est non debeo curare de hoc. <emph>Lex alia est socio</emph>, scilicet thoro, <emph>alia in thoro privato</emph>. Quasi dicat: quod acciperet aliquam tamquam michi sociam in thoro, contra legem coniugalem esset, sed quod ad privatum thorum aliquam accipiat, michi non derogat. <emph>Quid</emph> - quasi dicat: adde ad hoc - <emph>quod animus</emph>, scilicet meus, <emph>memor turpis commissi</emph>, scilicet quod commisi tecum, <emph>non patitur me ferre</emph>, id est dare et imponere, <emph>viro</emph>, scilicet meo, <emph>leges severas?</emph>, scilicet ut coherceam eum vel penitenciam et vindictam queram de eo, pro eo cuius simile ego commisi. <emph>Ille cui opus est venia</emph>, scilicet sicut est michi, <emph>det veniam facile</emph>, id est faciliter. Septimo cum dicit: <emph>ita est</emph>, inducitur Egistus inculcans austeritatem et rigorem Agamenonis ut concitet Clitemestram. Et primo quodam modo condescendit dicto Clitemestre, dicens: <emph>ita est</emph>, scilicet sicut tu dicis, et ita deberet esse, <emph>licet pacisci mutuam veniam?</emph>, scilicet dum uterque alteri culpam remittit. Secundo docet quod non erit ita de Agamenone; unde dicit: <emph>iura regnorum sunt tibi ignota, haud nova?</emph>, id est non nova sed consueta. Et qualia sunt illa docet dicens: <emph>iudices maligni</emph> sunt <emph>nobis</emph>, scilicet reges, <emph>equi sibi</emph>, scilicet sunt iudices; quasi dicat: pro eodem casu quo sibi parcunt et quodammodo equi sunt, pro eodem sunt nobis maliciosi et iniqui, <emph>putant id esse maximum pignus</emph>, id est maximam certitudinem, <emph>regni, si solis</emph>, id est eis, <emph>licet quicquid non licet aliis</emph>. Octavo cum dicit: <emph>ignovit</emph>, inducitur Clitemestra arguens per exemplum quod Agamenon ignoscet sibi, quia Menelaus ignovit Helene adulterium Paridis. Unde dicit: <emph>ignovit</emph>, scilicet Menelaus, <emph>Helene</emph>, scilicet sorori mee que adulterata est cum Paride, quod patet quia <emph>redit</emph>, scilicet Helena, <emph>iuncta Menelao</emph>, scilicet fratri Agamenonis qui fuerat primo vir eius, <emph>que</emph>, scilicet Helena, <emph>afflixit malis paribus Asyam et Europam</emph>, scilicet quia propter eam commissum est prelium inter Greciam, que est in Europa, et Troiam, que est in Asya. Nono cum dicit: <emph>sed nulla</emph>, inducitur Egistus ostendens exemplum non esse sufficiens quod adductum est. Unde dicit: <emph>sed nulla</emph> - quasi dicat: verum est quod Helena adulterata est cum Paride sicut tu mecum -, <emph>sed nulla</emph>, scilicet pelex, <emph>abstulit Atridem</emph>, id est Menelaum filium Atrei, <emph>furtiva Venere</emph> - sicut multe pelices et precipue Cassandra abstulit tibi furtiva Venere Agamenonem -, <emph>nec cepit</emph>, scilicet aliqua pelex, <emph>animum</emph>, scilicet Menelai per amorem, animum dico <emph>obstructum</emph>, id est clausum, <emph>coniugi sue</emph>, hoc est aversum ab amore coniugis sue; sed sic est de Agamenone, quia alie ceperunt animum eius, quarum amore ardet, sed tibi, que es coniunx eius, obstructus est animus eius, quia te non diligit. <emph>Iam querit ille crimen</emph>, scilicet ut inveniat occasionem contra te, <emph>et parat causas</emph>, scilicet contra te. <emph>Nichil crede esse commissum</emph>, scilicet quod sit <emph>turpe tibi</emph>, id est quamvis ita esset et ita crederes, nichil tamen prodesset tibi ad optinendum amorem Agamenonis, quia: <emph>quid prodest honesta</emph>, scilicet coniunx, <emph>carens flagitio, ubi dominus</emph>, id est maritus, <emph>odit?</emph> Quasi dicat: nichil, quia talis maritus <emph>fit nocens</emph>, scilicet sine causa, <emph>non queritur</emph>, id est non habet causam unde queratur, id est conqueratur; vel sic: <emph>sit nocens</emph>, scilicet uxor, imponente ei marito nocenciam quamvis sit honesta, <emph>non queritur</emph>, id est non investigatur utrum sit nocens vel non. <emph>Spreta</emph>, scilicet tu, <emph>a tanto viro et profuga num repetes Spartem</emph>, scilicet civitatem Lacedemonie ubi nata fuisti, <emph>patriasque sedes?</emph> Quasi dicat: credis tu quod evades fugiendo ad patriam tuam? Quasi dicat: non erit ita, quia <emph>repudia regum non dant exitum</emph>, id est evasionem a pena. <emph>Levas</emph>, id est confortas, <emph>metum</emph>, scilicet tuum, <emph>falsa spe</emph>, scilicet falso sperando quod evades. Decimo inducitur Clitemestra se consolans per hoc, quod accusari non poterit apud maritum quia nemo conscius est culpe sue. Unde dicit: <emph>nemo nisi fidus</emph>, id est de quo satis possum confidere quod non accusabit me, <emph>novit delicta mea</emph>. Undecimo Egistus hoc excludit dicens: <emph>fides non intravit umquam limen regium</emph>, id est in domo regia numquam est fidelitas. Duodecimo Clitemestra contra hoc volens adhibere remedium, dicit: <emph>merebor opibus</emph>, id est dando opes et divitias, <emph>ut obligem fidem precio</emph>, id est dabo dona ut fides michi servetur. Terciodecimo hoc remedium excludit Egistus dicens: <emph>fides parata precio vincitur precio</emph>, scilicet maiori. Quartodecimo Clitemestra Egistum redarguit de malo consilio, dicens: <emph>pudor pristine mentis</emph>, scilicet quem habui antequam tecum adulterium committerem, <emph>surgit residuus</emph>, id est renovatur pro residuo vite mee; <emph>quid obstrepis?</emph>, id est obloqueris. <emph>Quid</emph>, id est quare, <emph>blandiloqua voce dictas mala consilia?</emph>, scilicet michi contra virum meum. <emph>Scilicet</emph> - despective legendum est -, quasi dicat: ideo sic loqueris mecum quasi <emph>generosa</emph>, scilicet talis qualis sum ego, <emph>nubet tibi exuli, relicto rege regum?</emph>, scilicet Agamenone. Quintodecimo Egistus docet quod sue nupcie non sunt despiciende; unde dicit: <emph>et cur ego natus Thieste videor Atrida</emph>, id est Agamenone, <emph>inferior?</emph> Decimosexto Clitemestra tamquam despiciens dictum suum, in natales suos invehit dicens: <emph>si parum est</emph>, scilicet tibi ad laudem, <emph>adde et nepos</emph>, scilicet quia genuit te ex filia sua. Decimoseptimo Egistus natales suos excusans dicit: <emph>gignor auctore Phebo</emph>. Quasi dicat: quod natus sum ex incestu filie, auctore Phebo factum est, qui hoc precepit fieri, et ideo <emph>haud</emph>, id est non, <emph>pudet generis</emph>, id est generationis mee. Decimoctavo Clitemestra Egistum redarguit quod in patrocinium turpitudinis generis sui deos invocat, dicens: <emph>vocas Phebum auctorem nephande stirpis</emph>, scilicet tue, <emph>quem</emph>, scilicet Phebum, <emph>revocantem frena sua expulistis celo nocte subita</emph>. Hoc dicit quia patruus Egisti, scilicet Atreus, dedit Thiesti filios suos epulandos; pro cuius sceleris detestacione sol a meridie reversus est ad ortum suum et inducta est nox media die. <emph>Quid advocas probro</emph>, id est vicio, <emph>deos?</emph> Tu <emph>doctus surripe geniales</emph>, id est nupciales, <emph>thoros fraude</emph>, quia me, que nupta sum fraudolenter, oppressisti dissuadendo spem reditus viri mei; tu inquam <emph>quem scimus</emph>, id est experte sumus, <emph>virum esse tantum illicita Venere, secede propere</emph>, id est celeriter, <emph>asporta ab oculis</emph> meis <emph>dedecus domus clare</emph>, scilicet Agamenonis: <emph>hec regia</emph>, id est hoc palacium regis, <emph>vacat viro</emph>, id est vacare debet ad opus viri mei Agamenonis. Decimonono Egistus se humilians, affectum suum in Clitemestram ostendit, dicens: <emph>exilia haud</emph>, id est non, <emph>sunt michi nova</emph>, scilicet quia a magno tempore assuevi eis; unde subdit: <emph>assuevi</emph>, id est assuetus sum, <emph>malis</emph>, scilicet tolerandis. O <emph>regina si tu imperas non tantum cedo</emph>, id est abscedo, <emph>domo</emph>, scilicet regia, <emph>Argisve</emph>, id est civitate regia: <emph>non moror</emph>, id est in nullo differam, <emph>aperire ferro pectus</emph>, scilicet meum, <emph>grave erumpnis iussu tuo</emph>, id est ad iussum tuum non differam interficere me ipsum. Vicesimo Clitemestra aliquantum reducta ad Egisti voluntatem, ipsum, ut de agendis secum deliberet, advocat dicens: <emph>siquidem cruenta Tindaris</emph>, scilicet ego, <emph>invita sinam hoc</emph>, scilicet ut te ipsum interficias. <emph>Que peccat</emph>, sicut ego, <emph>debet et fidem</emph>, id est fidelitatem, <emph>culpe</emph>, scilicet ut illam celet et defendat et salvet participem. <emph>Secede pocius mecum</emph>, id est eamus simul seorsum, <emph>ut iuncta consilia</emph>, scilicet tua et mea, <emph>explicent statum rerum dubium ac minacem</emph>, id est ut evolvamus et remedium adhibeamus statui dubio rerum qui nobis minatur malum.
</p></div3></div2></div1>
<div1 n=" Actus tercius">
<head>&lt;Actus Tercius&gt; </head>

<p>Tercius actus huius tragedie est applausus chori de reditu Agamenonis. Et scribitur metro pindarico, in quo primo hunc applausum ponit; secundo Euribaten nuncium Agamenonis inducit, ibi: <emph>sed ecce</emph> &lt;v. 408&gt;. Applaudit autem adventui Agamenonis primo invocando Phebum; unde dicit: <emph>o pubes inclita</emph>, id est iuvenes nobiles, <emph>canite Phebum!</emph>, id est canendo laudate Phebum. Et exequendo quod hortatur convertit sermonem ad Phebum dicens: <emph>tibi</emph>, o Phebe, <emph>festa turba coronat caput</emph>, scilicet serto laureo, <emph>tibi</emph>, scilicet o Phebe, <emph>stirps Inachia</emph>, id est Argolica - sic dicta a rege Inaco, a quo et fluvius eiusdem nominis a Thessalia trahens originem per Argolicos transit -, <emph>innuba</emph>, id est turba virginum de stirpe Inachi nondum nupciis tradita, <emph>fundit de more</emph>, id est sicut moris est, <emph>comas virgineas quaciens laurum</emph>, scilicet portando ramos lauri ad honorem Phebi; <emph>tu quoque</emph>, o <emph>manus Thebana, comitare choros nostros, queque bibis fontes gelidos Erasini</emph>, id est illius fluvii, <emph>queque Eurotan</emph>, id est fluvium illum, <emph>queque Ysmenon</emph>, id est fluvium illum bibis, Ysmenon inquam <emph>tacitum</emph>, id est tacite currentem, <emph>ripa virenti: quam</emph>, scilicet manum Thebanam et inhabitantem terram iuxta predictos fluvios, <emph>Mantho sata Tyresia</emph>, id est Mantho filia Tyresie, <emph>prescia</emph>, scilicet futurorum, <emph>monuit celebrare</emph>, id est celebriter colere, <emph>deos Latonigenas</emph>, id est genitos Latona, scilicet Phebum et Dianam. O <emph>Phebe relaxa arcus vinclo</emph>, id est corda vinciente et curvante, id est relaxa arcus tensos, <emph>poneque</emph>, id est depone, <emph>humero pharetras graves levibus telis</emph>, id est sagittis levibus ad volandum, <emph>chelisque</emph>, id est cythara, <emph>pulsa manu citata</emph>, id est veloci, <emph>resonet vocale</emph>, id est ad vocis cantum moduletur: <emph>nichil acre magnumque velim intonet altis modis</emph>, id est nichil magnificum aut terribile intonet, <emph>sed quale soles flectere leviore lyra</emph>, scilicet quando non ad bellum, sed ad iocunditatem canis, <emph>cum musa docta recenset tuos usus</emph>, id est tuas modulaciones quibus assuetus es, <emph>recenset simplex carmen</emph>, id est aliquam simplicem modulacionem de mediocribus vel parvis rebus, sicut de amoribus et aliis similibus. <emph>Et licet</emph>, id est licitum est, scilicet ut <emph>sones corda graviore</emph>, scilicet tale carmen <emph>quale canebas</emph>, scilicet ad iocunditatem et victoriam, <emph>cum dei</emph>, id est dii, <emph>fregere Titanas</emph>, id est destruxerunt gigantes volentes eos impugnare, <emph>fulmine misso, vel cum montes sunt impositi montibus altis</emph>. Gigantes, dum vellent impugnare deos, construxerunt sibi gradus ut ascenderent in celum ponendo unum montem super alium. Unde sequitur: <emph>struxere</emph>, scilicet gigantes, <emph>gradus</emph>, ut ascenderent in celum, <emph>trucibus monstris</emph>, id est sibi qui erant truces, id est crudeles et monstruosi; <emph>stetit Ossa imposita Pelion</emph>, id est super Pelion, <emph>Olimpus pinifer</emph>, id est qui fert pinus, <emph>pressit ambos</emph>, scilicet Ossam et Pelion. Nota: Ossa nomen est montis Thessalie et ponitur a poetis frequenter in feminino genere ut hic. Pelion similiter mons est in Thessalia. Olimpus etiam mons est Macedonie tante altitudinis, ut in eius cacumine nec ventus senciatur, nec nubes se colligant, quia excedit istum aerem humidum in quo aves celi volant. Dicitur Olimpus ab olon, quod est totum, et phos, lux; quasi: totus lucens, quia propter altitudinem est quasi celum, et ideo sepe pro celo ponitur. Hic mons dividit Macedoniam vel Achaiam a Tracia. Et nota quod ab illo loco: arcus vinclo Phebe relaxa, usque huc, sensus est: petit Phebum dimittere exercitium arcus et sagittarum et canere cythara propter reditum Agamenonis, et petit quod non moduletur in cythara aliquid terribile et bellicum, sed quod faciat vel mediocrem et delectabilem modulacionem, vel, si velit aliquid gravius facere, faciat talem modulacionem iocundam, qualem fecit quando gigantes, volentes expugnare deos, devicti sunt. Post invocationem Phebi invocat Iunonem que fovit specialiter Grecos contra Troianos. Unde dicit: <emph>o regia Iuno coniunx et soror magni</emph>, scilicet Iovis, <emph>consors sceptri ades</emph>, scilicet nobis cum favore: nos <emph>Micene</emph>, scilicet quibus presidet rex Agamenon, <emph>tua turba te colimus. Tu sola tueris Argos</emph>, id est civitatem que dicitur Argos, <emph>sollicitum suplexque tui numinis</emph>, id est supliciter et sollicite colens tuum numen - ponitur hic Argos indeclinabile et neutri generis. <emph>Tu regis manu</emph>, scilicet tua, <emph>bella pacem; tu nunc victrix</emph>, scilicet quia vicisti Troiam quam propter Paridem, qui pretulit tibi Venerem, persecuta es, <emph>accipe claros Agamenonios</emph>, scilicet triumphos; vel <emph>accipe</emph>, id est in favorem tuum ad nos, <emph>Agamenonios</emph>, id est milites et comites Agamenonis claros propter victoriam de Troia optentam. <emph>Tibi</emph>, o Iuno, <emph>tibia multifora</emph>, id est multis locis forata, <emph>canit buxo</emph>, scilicet quia solebat fieri de buxo, canit inquam <emph>solempne</emph>, id est solempnem modulacionem, vel canit solempniter ut ponatur nomen pro adverbio, <emph>tibi puelle movent docta fila</emph>, scilicet cytarizando, <emph>carmine molli, tibi matres Graie iactant votivam lampada</emph> - accusativus grecus -, id est flammam ex voto tibi promissam. Portabant ad honorem Iunonis vel faces vel candelas facientes magnas flammas. <emph>Cadit ad tua delubra</emph>, id est templa - sic dicta quia fontes habebant quibus diluebantur homines ante templi ingressum -, <emph>candida coniunx tauri</emph>, quia sacrificabatur ei vacca alba, <emph>nescia aratri, nullo iugo signata collum</emph> - synodoches est. Tercio cum dicit: <emph>tuque o magni</emph>, invocat Palladem dicens: <emph>tuque o Pallas, inclita nata</emph>, id est nobilis filia, <emph>magni Tonantis</emph>, scilicet Iovis, <emph>que sepe petisti Dardanias</emph>, id est Troianas, <emph>turres cuspide</emph>, scilicet ut prosterneres eas propter odium Paridis, qui non solum Iunoni, sed etiam tibi pretulit Venerem, <emph>te colit matrona maior minorque</emph>, id est socrus et nurus, <emph>permixto choro</emph>, id est mixtim et indifferenter, <emph>et veniente dea</emph>, scilicet te nunc de victoria Troiana, <emph>sacerdos reserat templa</emph>, scilicet ut in eis admittaris et ibi colaris laudibus et sacrificiis. <emph>Tibi</emph>, id est ad tuum cultum o Pallas, <emph>turba redimita</emph>, id est ornata et coronata, <emph>coronis nexilibus venit, tibi reddunt grates grandevi lassique senes compote voto</emph>, id est voto possidente quod desiderant, <emph>libantque</emph>, scilicet senes, <emph>trementi manu vina</emph>, scilicet in sacrificium. Quarto cum dicit: <emph>et te Trivia</emph>, invocat Dianam dicens: <emph>et memores</emph>, scilicet nos beneficiorum tuorum, o <emph>Trivia</emph>, id est Diana, <emph>precamur voce grata</emph>, scilicet ut faveas nobis: <emph>tu Lucina</emph>, id est Diana - luna enim in silvis Diana, in celo Lucina, in terra Proserpina dicitur -, <emph>iubes maternam Delon</emph>. Nota: fingitur quod Iuno, irata contra Latonam impregnatam a Iove, interdixit ei orbem; sed recepta est in Delo, insula tunc natante et separata, scilicet a residuo orbe: agitabatur ventis nunc ad unam partem, nunc ad aliam. Cum autem peperisset gemellos, scilicet Phebum et Dianam, facta est insula stabilis precepto Phebi et Diane. Et hoc est quod dicit: <emph>iubes maternam Delon sistere</emph>, Delon inquam existentem <emph>Cyclada</emph>, id est insulam - ponitur enim species pro genere, vel forte Delos una est de Cycladibus -, <emph>errantem prius ventis huc atque illuc; nunc iam stabilis</emph>, scilicet facta, <emph>tenet terras fixa radice, respuit auras</emph>, id est non amplius cedit auris, <emph>assuetaque sequi rates religat</emph>, scilicet eas firmiter tenendo. <emph>Tu victrix</emph>. Nota: Niobe, filia Tantali, septem habuit filios et totidem filias; unde, invidens Latone, prohibuit cultum eius. Que conquesta est Phebo et Diane, unde Phebus, assenciente Diana, omnem prolem eius interfecit transfigendo sagittis, ipsamque in saxum marmoreum convertit, quod stat in supremo culmine montis qui Sisiphus dicitur. Unde dicit: <emph>tu</emph>, o Diana, <emph>victrix numeras funera</emph>, id est prolem datam funeri, <emph>matris Tantalidos</emph>, id est Niobes filie Tantali: <emph>stat nunc</emph>, scilicet Niobe, <emph>flebile saxum summo vertice Sisiphi</emph>, id est illius montis, <emph>et adhuc antiqua marmora fundunt novas lacrimas. Colit impense</emph>, id est attente, <emph>vir feminaque numen geminum</emph>, scilicet Phebi et Diane, visa vindicta de Niobe que cultum eorum despexit. Quinto cum dicit: <emph>omnis</emph>, invocat Iovem dicens: <emph>teque</emph>, o <emph>pater ac rector pollens fulmine, ante omnis</emph>, scilicet invocamus et colimus, <emph>cuius nutu tremuere simul extremi poli</emph>, o <emph>Iupiter auctor nostri generis libens cape dona</emph>, scilicet sacrificiorum, <emph>abavusque</emph>, scilicet quia Agamenon secundum lineam paterne generationis quintus erat a Iove - fuit enim filius Atrei, filii Pelopis, filii Tantali, filii Iovis -, <emph>respice tuam prolem non degenerem</emph>, scilicet Agamenonem. Deinde cum dicit: <emph>sed ecce vasto</emph>, annunciat adventum Euribatis qui fuit miles Agamenonis, dicens: <emph>sed ecce miles concitus</emph>, id est festinus, <emph>gradu vasto</emph>, id est gressu magno, <emph>properatque gerens signa manifesta leticie, namque gerit lauream hasta summo ferro</emph>, id est in ferro quod est in summitate haste. Et quasi ex appropiacione melius discernens, ostendit in speciali quis sit miles, dicens: <emph>Euribatesque semper fidus regi</emph>, scilicet Agamenoni, <emph>adest</emph>.
</p></div1>
<div1 n="Actus quartus">
<head>&lt;Actus Quartus&gt; </head>

<p>Quartus actus huius tragedie est narracio de reditu Agamenonis et Grecorum. Et scribitur metro archilochico. Continet autem hec pars decem sermones in modum dyalogi inter Euribaten et Clitemestram; in quorum primo inducitur Euribates, miles Agamenonis, nuncians eiusdem reditum ad propria. Unde exhortando Micenas, quorum rex erat Agamenon, ad leticiam et sacrificia, dicit: <emph>adoro suplex delubra et aras celitum</emph>, id est deorum, <emph>et patrios lares, fessus post longa spacia, vix concredens michi</emph>, scilicet de iocundo nuncio quod vobis apporto. <emph>Solvite vota superis</emph>, id est diis, scilicet pre gaudio et leticia: <emph>victor Agamenon decus altum telluris Argolice</emph>, scilicet existens, <emph>remeat tandem ad penates suos</emph>, id est deos proprios et domum propriam. Secundo Clitemestra huic nuncio congratulans, dicit: <emph>felix nuncius venit ad aures meas, coniunx</emph>, scilicet meus Agamenon, <emph>petitus</emph>, id est desideratus, <emph>michi per annos decem, ubi moratur? Pelagus premit an terras?</emph> Tercio respondens Euribates dicit: <emph>incolumis</emph>, scilicet coniunx tuus, <emph>auctus gloria, laude inclitus, impressit reducem pedem expetito</emph>, id est desiderato, <emph>litori</emph>, id est iam de navibus exivit ad terram. Quarto Clitemestra applaudens nuncio dicit: <emph>colamus in diem</emph>, id est per totum diem, <emph>deos etsi</emph>, id est quamvis, <emph>propicios, attamen lentos</emph>. Quasi dicat: colamus deos pro reditu viri mei, qui etsi propicii sint ipsum reducendo, tamen lenti fuerunt, in quantum tarde reduxerunt eum. <emph>Tu pande iuvat</emph>, id est utile est ut pandas, <emph>frater coniugis mei</emph>, scilicet Menelaus, <emph>quas sedes teneat, et pande soror mea</emph>, scilicet Helena, quas sedes teneat. Quinto Euribates insinuat quod infortunia passi sunt in mari, dicens: <emph>votis posco meliora et obtestor deos</emph>, scilicet ut eveniant meliora quam sciam dicere: <emph>nam fari certa</emph>, id est dicere certos rumores de fratre et sorore tua, <emph>sors dubii maris vetat. Ut sparsa classis excepit mare tumidum</emph> - ypallage est -, id est ut mare tumidum excepit classem sparsam, <emph>ratis socia non potuit videre ratem</emph>, et ideo scilicet nichil scio dicere de fratre et sorore; <emph>quin ipse Atrides vagus equore immenso tulit graviora dampna pelago quam bello, remeatque</emph>, scilicet ad propria, <emph>similis victo, trahens victor de tanta classe exiguas et laceras</emph>, id est paucas et dilaceratas, <emph>rates</emph>. Sexto Clitemestra curiosior facta inquirit diligentius de vexatione classis in mari: <emph>fare</emph>, id est dic, <emph>quis casus hauserit rates nostras</emph>, scilicet dispergendo eas, <emph>aut que Fortuna maris dispulerit duces</emph>, scilicet ab invicem. Septimo Euribates se ab hoc excusat dicens: <emph>poscis acerba fatu</emph>, id est quod acerbum est narrare, <emph>iubes nuncium infaustum</emph>, id est infelix, <emph>miscere leto. Mens egra</emph>, scilicet mea cogitando ea que interrogas, <emph>refugit loqui atque inhorrescit tantis malis</emph>. Octavo Clitemestra instat amplius ut referat Euribates casus maris; unde dicit: <emph>exprome</emph>, scilicet quod quero, et hoc ideo quia <emph>qui refugit scire clades suas gravat</emph>, id est aggravat, <emph>timorem</emph>, quia <emph>dubia mala plus torquent</emph>, id est affligunt. Nono Euribates prosequitur narrationem de infortunato casu maris. Unde dicit: <emph>ut omne Pergamum</emph>, id est tota Troia, <emph>cecidit Dorica face</emph>, id est Greca flamma, <emph>preda divisa est, properantes</emph>, scilicet Greci, <emph>petunt maria. iramque miles exonerat latus fessum ense, scuta neglecta iacent per summas puppes</emph>, scilicet omisso exercicio bellico, <emph>remus aptatur ad manus militares, omnisque mora est nimium longa properanti</emph>, scilicet redire domum. <emph>Ut</emph>, id est postquam, <emph>regia rate signum recursus</emph>, id est reditus, <emph>fulsit et clara tuba emovit regimen lentum</emph>, id est dedit signum movendi naves de portu lento regimine, <emph>prora signavit primas vias, auroraque aperit cursus quos secent mille rates. Hinc</emph>, id est exinde, <emph>aura lenis allapsa velis primo impellit rates; unda tactu levis vix tremit afflatu tranquillo zephiri mollis splendetque pelagus classe et latet pariter</emph>; splendet, scilicet pulcritudine apparatus navium, sed latet quo ad superficiem aque. <emph>Iuvat</emph>, id est delectabile videtur navigantibus, <emph>videre nuda litora Troie, iuvat</emph>, scilicet videre, <emph>loca sola</emph>, id est solitaria, <emph>Sigei relicti</emph> - Sigeum est promunctorium in mari Ellesponto iuxta Troiam. <emph>Omnis iuventus simul properat lentare</emph>, id est tardare, <emph>remos</emph>, quia dum obiciuntur, aque tardius moventur et forcius impellunt navem, <emph>adiuvat</emph>, scilicet iuventus, <emph>ventos manu et movet brachia valida nisu alterno</emph>, id est alternando fortitudinem. <emph>Equora sulcata vibrant</emph>, id est tremunt, <emph>et latera</emph>, scilicet navium, <emph>increpant</emph>, scilicet cum sonitu percuciendo, <emph>caneque spume</emph>, scilicet que causantur ex sulcacione navium et percussione remorum, <emph>dirimunt</emph>, id est dividunt, <emph>mare cerulum</emph>, id est divisum ostendunt per naves. <emph>Ut</emph>, id est postquam, <emph>forcior aura plenos sinus</emph>, scilicet velorum, <emph>tendit, posuere</emph>, id est deposuerunt, <emph>tonsas</emph>, id est remos - a tundendis et decuciendis fluctibus sic dictos -, <emph>ratis credita</emph>, id est commissa, scilicet est, <emph>vento</emph>, scilicet omisso remigio, <emph>navitaque fusus transtris</emph>, id est multitudo nautarum residens in transtris, id est lignis transversalibus in quibus sedent navigantes, <emph>aut notat quantum vela procul fugiunt terras recedentes, aut narrat bella: minas Hectoris fortis, currusque</emph>, scilicet narrat unus, <emph>et corpus empto rogo redditum</emph>, id est redemptum ad comburendum, <emph>Iovem Herculeum</emph>, id est simulacrum Iovis Herculei quod erat in templo ubi occisus est Priamus, <emph>sparsum cruore regis</emph> Priami, scilicet narrat alius. <emph>Tum</emph>, id est tandem dum sic narrant, <emph>Tirrenus piscis</emph>, id est porcus marinus sive delphines qui abundant in mari Tirreno, <emph>qui</emph>, scilicet piscis, <emph>reciprocus ludit iacente salo</emph>, id est tranquillo mari, <emph>transilitque tumidum mare dorso pando</emph>, id est recurvo - quale dorsum habent delphines qui in serenitate, si immineat tempestas, solent saltus super mare facere -, hic inquam piscis <emph>exultat cum freto</emph>, id est toto mari, <emph>agitque gyros</emph>, id est circuitus, <emph>et adnatat comes lateri</emph>, scilicet navis, <emph>letus anteire</emph>, id est precedere, <emph>naves et sequi cursus</emph>, scilicet navium. <emph>Nunc chorus</emph>, id est multitudo talium piscium adunata, <emph>lascivit tangens prima rostra</emph>, scilicet navium, <emph>nunc ambit et lustrat</emph>, id est circuit, <emph>millesimam ratem</emph>, id est classem mille navium. <emph>Iam tegitur omne litus</emph>, id est latet turbato aere tamquam tectum esset, <emph>et campi latent</emph>, quia iam aspici non possunt aere incipiente inspissari et turbari, <emph>et iuga</emph>, id est dorsa summa, <emph>montis Idei, patent dubia</emph>, id est non clare discernuntur; <emph>et iam quod acies pervicax</emph>, id est visus perseverans et immobilis, <emph>videt unum</emph>, id est solum, <emph>fumus Yliacus</emph>, id est Troianus, <emph>apparet nota atra</emph>, id est signo nigro, scilicet tantum distat quod non discernitur, sed apparet esse quiddam nigrum. <emph>Iam relevabat Titan</emph>, id est sol, <emph>lassa colla</emph>, scilicet equorum suorum, <emph>iugo</emph>, scilicet tendendo ad occasum parabat auferre iugum currus sui de collis equorum, <emph>iam lux prona in astra</emph>, id est appropinquabat ad noctem in qua apparent astra, <emph>iam dies preceps</emph> erat, scilicet ad occasum. <emph>Nubes exigua crescens sordido globo inquinat iubar Phebi nondum occidentis</emph>, scilicet ex toto, sed iam ad occasum tendentis; <emph>occidens varius</emph>, scilicet in colore nubium, <emph>fecit freta suspecta</emph>, quia scilicet suspicabamur tempestatem futuram in mari ex talibus signis. <emph>Nox prima</emph>, id est principium noctis, <emph>sparserat celum stellis</emph>, scilicet quia prima pars noctis erat serena, <emph>iacent vela deserta vento. Tum</emph>, id est tandem, <emph>murmur grave minitans maiora</emph>, scilicet mala, <emph>cadit summis collibus</emph>, id est auditur tamquam cadens a summis collibus, <emph>litusque et petre longo tractu gemunt</emph>, id est murmur faciunt ad similitudinem gemitus; <emph>unda agitata ventis nocituris</emph>, id est nocumentum illaturis, <emph>tumet: cum subito luna conditur</emph>, id est absconditur, nubibus scilicet interpositis, <emph>stelle cadunt</emph>, id est cadere videntur - vel propter fulgura, vel propter assub descendencia et discurrencia hoc dicit -, <emph>pontus tollitur</emph>, id est attollitur, <emph>in astra</emph>, id est valde in altum tamquam ad astra - est enim yperbole -, <emph>celum perit</emph>, scilicet a conspectu. <emph>Nec est nox una</emph>, scilicet sola ex occasu solis, sed duplicatur ex absencia solis et adductione nubium; unde sequitur: <emph>densa caligo obruit tenebras, et subducta omni luce</emph>, scilicet lune et stellarum que solent confortare noctem, <emph>fretum</emph>, id est mare, <emph>celumque miscent</emph>: hoc dicit propter magnitudinem undarum que in altum elevate quasi celo miscentur. <emph>Zephirus adversus</emph>, id est contrarius, <emph>Euro et Nothus</emph>, scilicet contrarius, <emph>Boree, undique</emph>, id est ex omni parte, <emph>simul incumbunt</emph>, scilicet mari, <emph>rapiuntque pelagus eversum infimo solo. Quisque</emph>, scilicet venti, <emph>mittunt sua tela et infesti emoliuntur fretum</emph>, id est extra suam disposicionem ponunt mare, <emph>turbo</emph>, id est impetus, <emph>convolvit mare: Strimonius Aquilo</emph>, id est flans a Tracia - que Strimonia a fluvio qui Strimon dicitur nuncupatur -, <emph>contorquet altas nives</emph>, id est ab alto venientes, <emph>Austerque Libicus arenas</emph>, scilicet contorquet, <emph>et Sirtes agit</emph>, id est facit loca periculosa ex arena congesta; <emph>nec manet in Austro</emph>, scilicet stabilis, sed nunc hinc nunc inde flat: <emph>fit Nothus</emph>, scilicet transeundo ad illam partem unde flat Nothus, <emph>gravis nimbis</emph>, id est impetuosis pluviis, <emph>auget</emph>, scilicet Nothus, <emph>undas imbre, Eurus orientem movet quaciens regna Nabathea</emph> - Nabathea regio a Nabaioth filio Ysmael nuncupata, iacet inter Iudeam et Arabiam, et, surgens ab Eufrate, usque in mare Rubrum porrigitur -, <emph>et sinus Eoos</emph>, id est orientales. <emph>Quid Chorus</emph>. Secundum Vegetium, De re militari &lt;IV, 38&gt;, Chorus est collateralis Austro a parte orientali; secundum alios vero flat inter occidentem et Aquilonem. Est autem Chorus ventus tempestuosus in Italia. Unde dicit: <emph>quid Chorus rapidus</emph>, id est impetuosus, <emph>exerens Occeano ora?</emph>, id est faciem. Quasi dicat: multum aggravat tempestatem. Ad similitudinem bestiarum loquitur, que dicuntur exerere ora quando parant se ad nocendum, et sic Chorus exerit ora Occeano, reddens eum dispositum ad nocendum. <emph>Crederes</emph>, scilicet in tempestate tanta, <emph>mundum totum sedibus suis revelli, ipsosque deos rupto celo decidere</emph>, scilicet in mare vel in terram, <emph>et atrum chaos induci rebus</emph>, scilicet crederes. <emph>Venit estus</emph>, scilicet nunc ad naves, <emph>resistit</emph>, scilicet renitente vento; vel <emph>venit estus</emph>, id est fluxus maris, <emph>resistit</emph>, scilicet navibus ne procedant, <emph>et ventus revolvit estum retro; mare non recipit sese</emph>, scilicet propter contrarios impetus venti et fluxus, <emph>imberque et fluctus miscent undas suas. Nec datum est denique erumpnis</emph>, scilicet nostris, id est nobis inter erumpnas, <emph>hoc levamen</emph>, id est solacium, <emph>videre saltem et nosse que pereant malo</emph>, scilicet naves socie vel illi qui pereunt: <emph>tenebre premunt lumina</emph>, id est oculos ne videant, <emph>et nox inferna</emph>, id est infernalis, <emph>dire Stigis</emph>, id est tam tenebrosa est nox ac si sit infernalis et dire Stigis, id est paludis infernalis. <emph>Excidunt tum ignes</emph>, scilicet coruscationum, <emph>et dirum fulmen micat elisa nube, tantaque dulcedo male lucis</emph>, scilicet que provenit ex fulmine et coruscatione, <emph>est miserisque: hoc lumen optant. Ipsa classis</emph>, id est multitudo navium, <emph>premit se, et prora nocuit prore et latus lateri</emph>, quia propter talem compressionem minus potest quelibet navis se ipsam iuvare. <emph>Pontus dehiscens</emph>, id est quasi hyatum faciens ex divisione undarum, <emph>rapit illam</emph>, scilicet navem, <emph>in preceps, hauritque</emph>, id est sorbet, <emph>mare et revomit alto redditam</emph>, que scilicet dum prius tenderet in preceps videbatur absorta; <emph>hec</emph>, scilicet navis, <emph>sedit onere</emph>, id est descendit et submergitur, <emph>illa submittit undis latus convulsum</emph>, scilicet ex collisione mutua, <emph>hanc fluctus decimus tegit</emph>, id est operit; <emph>hec</emph>, scilicet navis, <emph>lacera</emph>, id est dilacerata, <emph>et populata</emph>, id est spoliata, <emph>omni decore fluitat levis, nec manent illi vela nec tonse</emph>, id est remi, <emph>nec rectus malus ferens antempnas</emph>, id est ligna in quibus vela dependent, <emph>sed structa</emph>, id est fabricata, <emph>turpis natat toto Ionio</emph>, id est mari sic dicto a terra quam alluit, scilicet Ionia que est una pars Grecie. <emph>Ratio et usus nil audet in magnis malis</emph>, qualia scilicet tunc paciebamur; <emph>horror tenet artus</emph>, id est membra nostra, <emph>omnis navita relicto officio</emph>, scilicet suo, <emph>stupet</emph>, scilicet tamquam desperatus de remedio, <emph>remus effugit</emph>, scilicet abstractus vehemencia fluctuum. <emph>Ultimus timor cogit miseros in vota</emph>, scilicet diis facienda, <emph>Troes</emph>, scilicet qui captivi abducebantur, <emph>et Danai</emph>, id est Greci, <emph>eadem rogant superos</emph>, scilicet deos. <emph>Quid fata possunt!</emph> Quasi dicat: multa et mira, sicut est istud quod Troes et Danai in votis conveniunt, qui semper contrariorum erant votorum, <emph>Pyrrus invidet patri</emph>, scilicet Achilli, quia vellet fuisse mortuus sicut ille fuit, <emph>Ulixes Aiaci</emph>, scilicet invidet, reputando quod feliciter contigit Aiaci quod mortuus est in terra, <emph>Atrides minor</emph>, scilicet Menelaus filius Atrei, qui dictus est minor respectu Agamenonis qui fuit frater eius maior, <emph>Hectori</emph>, scilicet invidet, optans fuisse mortuus loco eius, <emph>Agamenon Priamo</emph>, scilicet invidet, iudicans felicius ei contigisse quam sibi; <emph>quisquis iacet</emph>, scilicet mortuus, <emph>ad Troiam, felix vocatur, qui meruit cadere manu</emph>, scilicet hostis, <emph>quem servat fama</emph>, scilicet adquisita exercicio bellico, <emph>quem tellus victa</emph>, id est <emph>tegit</emph>, scilicet tamquam sepultos, felix vocatur. <emph>Pontus atque unde ferent</emph>, scilicet nos, <emph>ausos nil nobile? Ignava freta</emph>, id est maria, <emph>consument viros feroces?</emph>, id est militares et bellicosos. <emph>Perdenda mors est?</emph>, scilicet nostra, quia nichil lucrabimur per eam, nec victoriam de hoste, nec famam aut laudem, sicut illi qui ad Troiam mortui sunt. <emph>Saciate tantis malis quisquis celitum</emph>, id est deorum, <emph>nondum es</emph>, scilicet saciatus, <emph>tandem</emph>, scilicet cum saciatus fueris, id est cum suffecerint tibi mala que patimur ad vindictam, <emph>serena numen tuum</emph>, scilicet faciendo serenitatem aeris et tranquillitatem maris; et unde debes hoc facere quia <emph>Troia</emph>, scilicet cuius hostes sumus, <emph>vel</emph>, id est saltem, <emph>daret lacrimas cladibus nostris</emph>, scilicet compaciendo nobis. <emph>Si durant odia tua</emph>, scilicet adhuc quisquis es celitum, <emph>placetque</emph>, scilicet tibi, <emph>genus Doricum</emph>, id est Grecum, <emph>mitti exicio</emph>, id est morti, <emph>quid iuvat</emph>, id est quid utile est, <emph>hos</emph>, scilicet Troianos, <emph>quibus perimus</emph>, id est propter quos perimus, <emph>perire simul nobiscum?</emph> O celites <emph>sistite mare infestum</emph>, scilicet classi nostre: <emph>vehit ista classis Danaos</emph>, id est Grecos, <emph>simul et Troas</emph>, scilicet quos ducimus captivos. <emph>Nec plura possunt</emph>, scilicet loqui; quasi dicat: siluerunt post ista non potentes plura dicere: <emph>mare occupat vocem</emph>, id est aufert vocem nimium incuciendo terrorem. <emph>Ecce alia clades</emph>, scilicet que supervenit. <emph>Pallas</emph>, scilicet dea belli filia Iovis, <emph>armata fulmine Iovis irati</emph>, id est quo utitur Iupiter quando iratus est, <emph>temptat minax</emph>, scilicet nobis, <emph>quicquid aut hasta aut egide</emph>, id est scuto, <emph>aut furore Gorgoneo</emph>, scilicet qui convertit homines in monstra, <emph>aut igne patrio</emph>, scilicet fulmine, <emph>potest</emph> - quasi dicat: per omnem viam qua potest temptat nocere nobis -, <emph>et nove procelle spirant celo. Solus Aiax</emph>, scilicet Oleius - Aiax enim Telamonius mortuus erat Troie -, <emph>luctatur malis</emph>, id est reluctatur contra ista mala. <emph>Hunc</emph>, scilicet Aiacem, <emph>tenso rudente</emph>, id est fune navis, <emph>cogentem</emph>, id est cum vi trahentem, <emph>vela sua, cadens flamma</emph>, scilicet de celo, <emph>perstrinxit</emph>, scilicet leviter tangendo. <emph>Libratur aliud fulmen</emph>, scilicet in eundem Aiacem: <emph>hoc certum</emph>, scilicet fulmen, <emph>Pallas reducta manu</emph>, scilicet ad fortiter mittendum, <emph>toto impetu excussit, imitata patrem</emph>, scilicet Iovem in iaciendo fulmina; <emph>transit</emph>, scilicet hoc fulmen, <emph>Aiacem et ratem et tulit secum partem ratis et Aiacis. Ille</emph>, scilicet Aiax, <emph>nichil motus extat ambustus</emph>, id est totus in circuitu incensus, <emph>ut ardua cautes</emph>, id est rupis, <emph>salo</emph>, id est mari, <emph>dirimit insanum mare</emph>, scilicet cadendo in ipsum, <emph>rumpitque pectore fluctus</emph>, scilicet natando contra ipsos, <emph>et complexus navem</emph>, scilicet suam, <emph>manu traxit in se et mari ceco</emph>, id est tenebroso, <emph>collucet Aiax</emph>, ardens scilicet in mari et inflammatus fulmine; <emph>omne fretum resplendet</emph>, scilicet ex flamma Aiacis ardentis. <emph>Tandem occupata rupe</emph>, scilicet ab ipso Aiace, <emph>intonat</emph>, id est impetuoso sono eloquitur, <emph>furibundum</emph>, id est verba ex furore proveniencia, dicendo: <emph>iuvat</emph>, id est utile est, <emph>se superasse nunc pelagus atque ignes, vicisse celum, Palladem, fulmen, mare</emph>, id est iactabat se contra hec omnia prevaluisse. Et adiecit: <emph>non me fugavit terror dei bellici</emph>, id est Martis, <emph>solus tuli</emph>, id est sustinui, <emph>et Martem una</emph>, id est simul, <emph>et Hectorem</emph>. Hector enim habuit deos comitantes eum in prelium et pugnantes cum eo, de quibus fuit Mars; unde XIII Ovidii de Transformatis &lt;v. 82&gt; dicitur: «Hector adest, secumque deos in prelia ducit». <emph>Nec tela Phebea</emph>, scilicet que mittebantur manu Paridis et quibus interfecit Achillem, <emph>pepulerunt me gradu</emph>, id est de gradu et loco meo, <emph>vicimus istos cum Frigibus</emph>, scilicet aliis. Ex istis tandem accensus furore contempnit Palladem, dicens: <emph>tandem horream</emph>, id est debeo horrere nunc, <emph>aliena tela</emph>, scilicet Iovis, <emph>mitti dextera inherti?</emph>, scilicet Palladis. <emph>Quid si ipse</emph>, scilicet Iupiter, <emph>mittat?</emph> Quasi dicat: nec sic horrebo. <emph>Cum auderet furens plura</emph>, id est cum ausu furibundo plura diceret, <emph>pater Neptunus exerens caput undis imis subruit rupem</emph>, id est super quam sedit Aiax hec loquens, <emph>pulsam</emph>, id est depulsam, <emph>tridente</emph> - fingitur Neptunus portare tridentem propter triplicem aquarum potestatem, a qua humectat et infrigidat et inundat - <emph>solvit</emph>, id est dissolvit, <emph>montem; quem cadens</emph>, scilicet Aiax, <emph>secum trahit, iacetque victus terra et igne et pelago. Alia pestis maior vocat nos naufragos. Est unda humilis</emph>, id est bassa respectu terre adiacentis, <emph>mendax vadis scrupeis</emph>, id est propter vada scrupea mentitur et decipit nautas qui putant ibi transire et pereunt - scrupea sunt saxa aspera acuminata que ibi latent -, <emph>ubi fallax Caphareus</emph>, promunctorium scilicet insule Euboe, <emph>tegit saxa clausa rapidis verticibus</emph>, scilicet aquarum; <emph>estuat fretum scopulis fervetque fluctus semper alterna vice</emph>, alternando scilicet vices ex estu ad hanc partem et ad illam. <emph>Arx</emph>, id est turris alta et munita, <emph>prerupta imminet</emph>, scilicet illi loco, <emph>que utrimque</emph>, id est ex utraque parte, <emph>spectat geminum mare</emph>, scilicet Ionium et Frixeum: <emph>hinc</emph>, id est ex una parte, scilicet spectat <emph>oras</emph>, id est fines terre vel regni, <emph>Pelopis tui</emph>, id est qui est progenitor tuus, <emph>et Isthmon</emph>, id est promunctorium in quo sita est civitas Argos, <emph>qui</emph>, scilicet Isthmon, <emph>recurvatus alto solo</emph> - est enim mons stans recurvatus in mari - <emph>vetat</emph>, id est prohibet, <emph>maria Ionia iungi Frixeis</emph>, scilicet quia separat inter ea, <emph>hinc</emph>, id est ex alia parte spectat <emph>Lemnon</emph>, id est insulam illam, <emph>nobilem</emph>, id est famosam, <emph>scelere</emph>, scilicet Vulcani qui, cum pararet inferre stuprum Minerve et illa virginitatem suam defenderet, effudit semen in pavimentum, de quo genitus est Erictonius qui primo usum quadrige adinvenit; <emph>hinc</emph>, id est ex alia parte spectat <emph>Calcedonam</emph> - nomen est regionis vel civitatis - <emph>Aulidaque</emph>, id est insulam illam, <emph>tardam ratibus</emph>, quia ibi tardata est classis Grecorum: <emph>hanc arcem occupat ille genitor Palamedis</emph>, scilicet quem, convictum prodicionis ab Ulixe, Greci apud Troiam condempnaverunt, unde pater eius Nauplius iratus fecit Grecos hic naufragare, ducendo eos previo igne et lumine in saxa. Unde dicit: <emph>et efferens ex summo vertice</emph>, scilicet de arce sua, <emph>clarum lumen manu, nephanda face</emph>, scilicet lumen prebente, <emph>ducit classem in saxa perfida. Rates fixe herent rupibus acutis; vada brevia unde inopis</emph>, quia deficit ibi copia aque ad portandum naves, <emph>comminuant has</emph>, scilicet rates, <emph>pars</emph>, scilicet navium, <emph>vehitur</emph>, scilicet habens copiam aque, <emph>huius</emph>, scilicet alterius navis, <emph>pars prima sedet scopulo; hanc</emph>, id est aliam navem, <emph>relegentem alia spacia</emph>, id est volentem per aliam transire viam, <emph>ferit retro</emph>, scilicet scopulus, <emph>et fracta</emph>, scilicet navis, <emph>frangit</emph> alias, collidendo cum eis. <emph>Iam timent rates terram</emph> - vel propter Nauplium patrem Palamedis qui eos duxit ad naufragium, vel ne tempestate colliderentur ad litus - <emph>voluntque maria</emph>, id est eligunt profundum maris. <emph>Furor</emph>, scilicet Grecorum, <emph>cecidit in lucem</emph>, id est in Nauplium qui dolose prebuit eis lucem, quem precipitantes submerserunt offerentes eum sacrificium Neptuno: <emph>postquam litatum</emph>, id est sacrificatum, <emph>est, Phebus redit in lucem</emph>, id est claruit dies, <emph>et dies ostendit dampna tristis noctis</emph>, quia multa dampna passi sunt de nocte que propter tenebras videre non potuerunt, sed clarescente die patuerunt eis. Decimo inducitur Clitemestra primo dubitans utrum dolendum sit vel gaudendum. Unde dicit: <emph>utrumne doleam</emph>, scilicet pro hiis que narrasti, <emph>an leter virum reducem? Leter</emph>, id est letabor, <emph>remeasse</emph>, scilicet virum, <emph>at cogor lugere vulnus grave regni</emph>. O <emph>pater</emph>, scilicet Iupiter, <emph>quaciens regna altisona, redde iam deos placatos Grais</emph>, id est Grecis. Secundo applaudit reversioni, exhortans alios ad gaudendum et sacrificandum. Unde dicit: <emph>nunc veletur omne caput fronde</emph>, id est faciant sibi serta de frondibus in signum leticie, <emph>tibia sacrifica</emph>, id est que solet modulari in sacrificiis, <emph>effundat modos</emph>, id est modulaciones, <emph>dulces, et nivea</emph>, id est candida, <emph>victima cadat ante aras</emph>. Tercio videns Cassandram notat et indignatur eius adventum. Unde dicit: <emph>sed ecce tristes adsunt Yliades</emph>, id est mulieres Troiane, <emph>incompte comas</emph>, id est non habentes comas comptas, <emph>super quas excelso gradu Phebas</emph>, id est sacerdotissa Phebi, scilicet Cassandra, <emph>effrena</emph>, id est non frenans se propter furorem vaticinii, <emph>quatit lauros entheas</emph>, id est aptas furentibus.
</p></div1>
<div1 n="Actus quintus">
<head>&lt;Actus Quintus&gt; </head>

<p>Quintus actus huius tragedie est furor et vaticinium Cassandre. Circa primum duo facit, quia primo ostenditur quomodo Cassandra furiam vaticinandi concepit; secundo quomodo Agamenon cum ea colloquium habuit, ibi: <emph>tandem revertor</emph> &lt;v. 782&gt;. Prima pars continet sermones septem, quorum primus est chori Troianorum deflentis ruinas Troie. Et scribitur planctus hic metro dactilico tetrametro. Plangens ergo chorus Yliadum ruinam Troie duo facit, quia primo plangit ruinam Troie; secundo ostendit Priamum inter alias clades plus plangendum, ibi: <emph>quid nunc</emph> &lt;v. 649&gt;. Circa primum duo facit, quia primo commendat mortem per quam effugiuntur mala presencia; secundo plangit Troie ruinam, ibi: <emph>vidimus</emph> &lt;v. 612&gt;. Quantum ad primum, dicit: <emph>heu quam dulce malum additum</emph>, scilicet est, <emph>mortalibus</emph>; et specificans quid sit istud malum, dicit: <emph>durus</emph>, id est stabilis et firmus, <emph>amor vite</emph>, quo scilicet quisque nititur salvare vitam propriam et vitare mortem, <emph>cum pateat effugium malis</emph>, scilicet per mortem; unde sequitur: <emph>et libera mors</emph>, scilicet que liberat ab adversitatibus, <emph>vocet miseros</emph>, id est videtur vocare eos ad mortem per adversitates, <emph>portus placidus</emph>, scilicet est mors, <emph>quiete eterna</emph>, quia scilicet mortui sunt extra tumultum et sollicitudinem vivorum. <emph>Hunc</emph>, scilicet portum, <emph>nullus terror movet</emph>, scilicet amovet, quin scilicet possint omnes refugere ad ipsum, <emph>nec impotens procella Fortune</emph>, id est nec impetuosa adversitas fortune que impotens dicitur quia cedentes sibi impotentes ad bene vivendum facit, <emph>aut flamma</emph>, scilicet fulminis, <emph>iniqui Tonantis</emph>, id est Iovis, quem iniquum dicit quia sic videtur illis in quos vindicat. <emph>Pax alta</emph>, scilicet est in morte, <emph>nullos metus civium timet</emph>, scilicet qui mortuus est, <emph>nec maria insana Choris asperis</emph>, id est propter Choros - ventos scilicet illos aspere flantes -, <emph>non acies feras</emph>, id est exercitus feros, scilicet timet, <emph>nubemque pulveream motam</emph>, id est causatam, <emph>barbaricis catervis equitum</emph> - solet enim ex pedibus equorum in exercitu elevari magnus pulvis; <emph>non muros cadentes</emph>, scilicet timet sicut nos Troiani, <emph>flamma hostica populante</emph>, id est destruente, <emph>populos cum tota urbe</emph>. Quasi dicat: non timebit quod muri urbis sue cadent, vel quod urbs et habitatores destruentur igne immisso ab hostibus, sicut contigit Troie. <emph>Solus contemptor levium deorum</emph>, id est mutabilium, qui nunc dant prospera nunc adversa, qualis est ille qui vitam presentem contempnit, <emph>perrumpet omne indomitum bellum</emph>, quod vinci non potest quia dum mortem non timet, sed eam sponte amplectitur, non poterit ei nocere victoria partis adverse; et ideo perrumpit bellum quantumcumque forte, quia dum se per mortem subtrahit, facit ut non sit contra quem bellum geratur; <emph>ille par regi superisque</emph>, id est diis par est, <emph>qui non tristis videt vultus atri</emph>, id est nigri, <emph>Acherontis</emph>, id est fluvii infernalis, <emph>qui Stiga tristem</emph>, id est paludem infernalem, scilicet videt, <emph>audetque ponere finem vite</emph>, id est qui audet mori et ire ad habitacionem mortuorum. <emph>O quam miserum est nescire mori</emph>, scilicet ex quo per mortem tot mala evaduntur, ut predictum est. Deinde cum dicit: <emph>vidimus</emph>, plangit ruinam Troie. Ubi notandum quod, sicut narratur II Eneydos, Greci post decennale bellum, desperati vincere Troiam armis, ingentem equum fecerunt de ligno, quem compleverunt militibus armatis, tamquam in honorem Palladis que est dea belli, ut impetrarent reditum prosperum. Sicque intrantes naves et simulantes reditum in Greciam, latuerunt cum tota classe iuxta locum qui Tenedos dicitur. Interim Troiani exeuntes, putantes Grecos rediisse, contemplantur equum ligneum. Quidam autem Grecus dictus Sinon, inventus a pastoribus et ductus ad Troianos, finxit se a Grecis debuisse immolari pro redimendo vento prospero ad reditum; sed habita opportunitate effugit et latuit inter ulvas limosas. Et cum quereretur cur Greci fecerint equum illum, dixit quod ad placandum Palladem quam offenderant; et ideo ita magnum fecerunt ne posset introduci in villam, quia si introductus esset, secundum vaticinium Calcantis, non solum Troia staret invicta, sed etiam devincerent Greciam et subicerent Troianis. Hiis verbis credentes Troiani Sinonem admiserunt ad pacem et effractis portis civitatis Troiane introduxerunt equum. Quo facto duxerunt choreas et tripudiavit iuventus Troiana. Cum vero nocte sequenti soporati essent, Sinon claustra equi aperuit; et exeuntes milites cede et incendio vastaverunt civitatem. Sicque capta est Troia dolo que armis vinci non poterat. Dicit ergo: <emph>vidimus patriam</emph>, id est Troiam que erat caput patrie, <emph>ruentem funesta nocte, cum</emph> vos, o <emph>ignes Dorici</emph>, id est Greci, quia a Grecis accensi et immissi, <emph>raperetis Dardana tecta</emph>, id est domos Troianas. <emph>Non illa</emph>, scilicet Troia, <emph>bello victa</emph>, scilicet fuit, <emph>nec armis, ut quondam cecidit pharetra Herculea</emph>, id est sicut victa fuit armis ab Hercule. <emph>Quam</emph>, scilicet Troiam, <emph>non vicit Pelei Thetidisque natus</emph>, scilicet Achilles verus, aut <emph>falsus Achilles</emph>, scilicet Prothesilaus, qui fuit amicus Achillis et pugnavit in armis eius; unde dicit: <emph>nimiumque carus feroci Pelide</emph>, id est Achilli filio Pelei, <emph>cum fulsit acceptis armis</emph>, scilicet Achillis, <emph>stravitque Troas</emph>, id est Troianos, <emph>aut cum</emph>, id est nec vicit Troiam, <emph>Pelides ipse</emph>, id est Achilles, cum <emph>luctu</emph>, scilicet quo deflevit Prothesilaum interfectum ab Hectore, <emph>sustulit animos feroces</emph>, id est animosior et ferocior effectus est contra Troianos, <emph>Troadesque summis muris</emph>, id est existentes in summis muris, <emph>timuere celerem saltu</emph>, id est Achillem celeriter saltantem ad invadendum Troianos vel ad dandum insultum muris; sed quid <emph>perdidit</emph>, scilicet Troia, <emph>extremum</emph>, id est illud quod est extremum, <emph>decus</emph>, id est maximum decus, <emph>in malis</emph>; et quid sit illud specificat dicens: <emph>fortiter vinci</emph> - non enim victa est Troia fortiter pugnando, sed dolo capta est, ut dictum est. <emph>Troia restitit</emph>, scilicet bellando contra Grecos, <emph>annis bis quinis</emph>, id est decem, <emph>peritura fato</emph>, id est infelici eventu, <emph>unius noctis. Vidimus dona simulata</emph>, id est equum qui simulabatur esse factus ut esset donum Palladis, dona inquam <emph>molis immense</emph>, id est magnitudinis eximie, <emph>credulique</emph>, scilicet nos verbis Sinonis, <emph>duximus dextra nostra</emph>, scilicet in civitatem Troianam, <emph>munus Danaum</emph>, id est Grecorum, <emph>fatale</emph>, id est ad fatum et mortem nostram factum, <emph>sepe sonipes</emph>, id est equus ille ligneus, <emph>gestans reges conditos</emph>, id est absconditos, <emph>cavernis, bellumque</emph>, scilicet absconditum gestans, <emph>tremuit in primo limine</emph>, scilicet porte quando introducebatur in civitatem; <emph>et licuit</emph>, id est licitum erat nobis, <emph>versare</emph>, id est reversare, <emph>dolos</emph>, scilicet in Grecos, <emph>ut ipsi Pelasgi</emph>, id est Greci, <emph>caderent capti fraude sua. Sepe parme</emph>, id est scuta rotunda, <emph>commote</emph>, scilicet ex motu equi, <emph>sonuere</emph>, id est sonuerunt, <emph>tacitumque murmur</emph>, quod erat infra uterum equi, <emph>percussit aures</emph>, id est auditum est, <emph>et Pyrrus male parens</emph>, id est obediens, <emph>Ulixi subdolo fremuit</emph>, scilicet existens infra equum cum Ulixe; cui dum Ulixes precepit ut tacite se haberet, Pyrrus male obedivit fremendo ex ira et desiderio vindicte. <emph>Troica pubes</emph>, id est iuventus, <emph>secura metus</emph>, id est a metu, quia iam nichil timuit inducto in civitatem equo et Grecis nusquam comparentibus, <emph>gaudet tangere funes</emph>, scilicet quibus equus tractus est in civitatem. <emph>Hinc</emph>, id est ex una parte, <emph>Astianax</emph>, scilicet filius Hectoris, vel <emph>desponsura</emph>, id est Polixena nuptura, <emph>rogo Hemonio</emph>, id est sepulcro vel cineribus combusti Achillis qui fuit dux Hemonie, <emph>ducunt turmas</emph>, scilicet faciendo choreas, <emph>gregis equevi</emph>, id est equalis etatis secum, <emph>hec</emph>, scilicet Polixena, <emph>femineas, ille</emph>, scilicet Astianax, <emph>viriles. Matres feste</emph>, id est festive et gaudentes, <emph>ferunt divis</emph>, id est diis, <emph>votiva munera; patres festi</emph>, id est festivi et gaudentes, <emph>adeunt aras, unus vultus</emph>, scilicet <emph>est in tota urbe</emph>, quia omnes gaudebant; <emph>et quod numquam vidimus post ignes Hectoreos</emph>, scilicet quibus corpus Hectoris combustum est, <emph>leta est Hecube</emph>, scilicet regina mater Hectoris et uxor Priami. Deinde cum dicit: <emph>quid nunc</emph>, movet questionem luctuosam et solvit. Querit autem, cum multa sint dolenda in tanta clade, quid magis dolendum sit. Unde dicit: o <emph>dolor infelix, quid nunc primum, quidve extremum paras deflere? Menia nostra fabricata manu divum</emph>, id est deorum, <emph>an templa usta super deos suos?</emph> Et respondens questioni dicit: <emph>non vacat lacrimare istis malis</emph>, sed deflendus est nobilis rex Priamus; unde dicit: o <emph>magne parens, Yliades</emph>, id est Troiani, <emph>flent te. Vidi, vidi</emph> - hoc ex persona ducentis chorum dicitur, et ingeminat ex certitudine et dolore - <emph>telum Pyrri in iugulo senis</emph>, scilicet Priami, <emph>vix tingi exiguo sanguine</emph>, quia scilicet senes parum habent de sanguine. Secundo cum dicit: <emph>cohibete</emph>, inducitur Cassandra prohibens turbam a deploracione sui suorumque, quia sufficit eis lugere funera propria. Unde dicit: o <emph>Troades cohibete lacrimas quas omne tempus petit</emph>, cuiusmodi sunt lacrime quibus deplorantur ruine Troiane et casus Priami, <emph>et ipse</emph>, id est vos, <emph>lugete lamentabili gemitu vestra funera</emph>, scilicet propria; <emph>removete questus</emph>, id est planctus, <emph>cladibus</emph>, id est a cladibus meis: <emph>erumpne</emph>, id est miserie, <emph>mee recusant</emph>, id est renuunt, <emph>socium. Ipsa</emph>, scilicet ego, <emph>sufficiam malis nostris</emph>, id est ad deplorandum mala nostra. Tercio cum dicit: <emph>lacrimas</emph>, inducitur chorus ostendens se non sufficere nec etiam Cassandram ad deflendum casus suos. Et circa hoc duo facit, quia primo se ad flendum insufficientem ostendit; secundo Cassandram incipientem iam furere arguit, ibi: <emph>sed cur</emph> &lt;v. 693&gt;. Quantum ad primum, dicit: <emph>iuvat</emph>, id est utile est o Cassandra, <emph>miscere lacrimis lacrimas</emph>, quia magis affligitur qui secreto dolet et fletum cohibet quam qui in publicum fletum prorumpit. Unde dicit: <emph>secrete cure</emph>, id est sollicitudines, <emph>magis lacerant</emph>, scilicet et affligunt, <emph>quos exurunt, iuvat</emph>, id est utile est, <emph>deflere suos in medium</emph>, id est in publicum; <emph>quamvis enim dura virago</emph>, scilicet sis o Cassandra, <emph>paciensque mali, nec poteris flere duras ruinas</emph>, tamen iuvat nos flere; <emph>non</emph> ales <emph>Hedonis</emph>, id est Tracia, scilicet Philomena, <emph>que cantat nobile carmen verno ramo, tristis modulata Itin in varios sonos</emph>, id est sua modulacione varia plangens Itin, scilicet poterit sufficere ad deflendum ruinas nostras; <emph>nec ales Bistonis</emph>, id est Tracia, id est Prognes uxor Therei regis Tracie, que versa est in hirundinem, <emph>que residens</emph> in <emph>tectis garrula deflet impia furta silvis</emph>, id est facta in silvis, <emph>diri mariti</emph>, scilicet Therei. Nota: Pandion, rex Atheniensium, habuit duas filias, Prognem et Philomenam. Thereus autem rex Tracie duxit Prognem, que desiderans videre Philomenam, rogavit quod posset adire ut videret sororem, vel quod maritus quereret eam apud patrem et adduceret ad Prognem. Quam cum Thereus maritus a patre optinuisset voluit ei vim inferre; sed Philomena restitit, propter quod Thereus abscidit ei linguam et ducens secum constituit ei habitaculum in silva, ubi frequenter oppressit eam. Tandem illa, per descriptionem facti intextam tele, certificavit Prognem que, dum Bachanalia exerceret, venit ad locum ubi soror erat et reduxit eam secum domi. Et volens vindicari de marito apposuit ei Itin filium suum ad comedendum; quem cum comedisset misit ei caput per sororem Philomenam. Qui dum extracto gladio persequeretur eas, miseracione deorum Thereus in upupam, Prognes in hirundinem que colit tecta, Philomena in avem sui nominis, que nunc sua modula- cione dicitur flere Itin, mutati sunt. Nulla inquam istarum avium <emph>poterit lugere condigne domum tuam</emph>, id est ruinam domus tue, scilicet Priami et aliorum, <emph>licet ipse Cignus clarus inter olores niveos colens Hystrum Tanaymque</emph>, id est fluvios illos, <emph>velit extrema loqui</emph>, id est facere planctum quem solet facere in extremis instante morte, scilicet poterit condigne lugere domum tuam; <emph>licet Alciones</emph>. Nota quod Ceix, filius Luciferi, rex Tracie, uxorem habuit Alcionem, que, virum submersum in mari dolens, conversa est in avem que Alcion dicitur, que nidificat in litore maris. De hac ave mira narrat Ambrosius in Hexameron &lt;V, 13,40&gt;: habet autem vocem plangentis et dicitur deflere mortem viri sui. Dicit ergo: <emph>licet Alciones sonent fluctu plangente leviter Ceica</emph>, scilicet qui fuit vir Alciones, <emph>cum male confise</emph>, scilicet de mari quod submersit Ceicam, <emph>iterum audaces credunt pelago tranquillo</emph>, scilicet nidificando iuxta pelagus. Et dicit Ambrosius: «ubi undosum fuerit mare, positis ovis subito mitescit et cadunt omnes ventorum procelle». <emph>Pavideque fovent fetus suos nido titubante</emph>, scilicet fluctu allidente cum nido; quamvis inquam Alciones sic sonent plangente fluctu, non poterit condigne flere domum tuam, <emph>nec si turba tristis imitata viros molles</emph>, id est castratos, <emph>que turrite parenti</emph>, scilicet Cibele vel Berecinthie, <emph>rauco pectore ferit buxum concita</emph>, id est festina vel accelerata, <emph>laceret tecum</emph>, o Cassandra, <emph>brachia ut lugeat Atin Frigium</emph>, id est de Frigia, non poterit condigne lugere domum tuam. Nota quod Cibele sive Berecinthia uxor Saturni et mater deorum dicitur; ipsa autem signat terram, que turrita fingitur propter civitates et castra que fundantur in terra. Hec Atin iuvenem Frigium dilexit et ex zelotipia castravit, propter quod sacerdotes eius castrantur et in festo eius faciunt sonitum et tinnitum, scilicet clamando ita quod redduntur rauci. Et canunt tuba et percuciunt cymbala et tympana in memoriam quod, nato Iove, Cibeles, ne Saturnus devoraret eum, abscondit eum in Ida silva; et ne pater audiret vagitum pueri, fiebant soni et tinnitus in Idea silva. Sacerdotes autem lacerant brachia in signum quod Claudia, virgo vestalis, infamata crimine, furioso gestu visa est invocare deam, que purgavit eam a crimine, dum secuta est eam solam trahentem navem quam nec trahere poterat tota multitudo. O <emph>Cassandra, non est modus</emph>, id est mensura, <emph>lacrimis, quia que patimur</emph>, scilicet in ruina Troie et domus regie, <emph>vicere modum</emph>, id est excedunt mensuram. Deinde cum dicit: <emph>sed cur</emph>, arguit Cassandram iam furentem concepto spiritu vaticinandi. Unde dicit: <emph>sed cur</emph>, o Cassandra, <emph>diripis capiti</emph>, scilicet tuo, <emph>sacratas infulas?</emph> Infula vitta sacerdotis alba in modum diadematis a qua vitte ab utraque parte dependent que infulam vinciunt. Quarto cum dicit: <emph>vicere</emph>, inducitur Cassandra concedens quod sua mala tanta sunt quod plangi non possunt condigne. Unde dicit: <emph>iam mala nostra vicere metus omnis</emph>, quia plura sunt et maiora quam umquam timuimus. <emph>Equidem nec placo celites ulla prece</emph>, quia frustra rogarem quod cohiberent se ab ulteriori vindicta cum fecerint quicquid possunt; unde sequitur: <emph>nec habent quo</emph>, id est in quo, <emph>noceant si velint sevire. Ipsa Fortuna consumpsit vires suas</emph>, scilicet in nocendo, et hoc declarat in se quia nec patriam habet nec cognatos. <emph>Que patria restat</emph>, scilicet michi hic vel alibi, <emph>quis pater, que iam soror? Tumuli atque are bibere sanguinem meum</emph>, quia scilicet pater meus interfectus fuit ad aras et soror mea ad Achillis tumulum. <emph>Quid illa felix turba gregis fraterni?</emph> Quasi dicat: nonne occisa est ut ex dictis patet? <emph>Nempe</emph>, id est certe, <emph>exhausta</emph> est <emph>regia</emph>, id est domus palacii, <emph>miseri senis</emph>, scilicet Priami, <emph>relicti</emph>, id est superstites de hiis qui non sunt occisi, <emph>vident vacuam</emph>, scilicet regiam, <emph>ceterasque nurus viduas</emph>, id est viduatas, <emph>vident per tot thalamos, preter Lacenam</emph>, id est Helenam Lacedemoniam - illa enim non fuit vidua quia, interfecto Paride, rediit ad Menelaum virum priorem. <emph>Hecuba illa mater tot nurum</emph>, id est nuruum - est enim syneresis -, <emph>regum</emph>, quia desponsate erant filiis regum, <emph>et regimen Frigum, fecunda in ignes</emph>, scilicet quia multi filii eius occisi fuerunt, quorum corpora ignibus funeralibus incinerata erant secundum consuetudinem antiquorum; <emph>experta novas leges fatorum</emph>, id est novorum eventuum leges, quia non est auditum prius de tali eventu, scilicet quod tam nobilis regina versa est in canem, sicut factum est de Hecuba. Unde dicit: <emph>induit vultus feros</emph>, scilicet caninos: <emph>rabida latravit circa suas ruinas</emph>, Troie scilicet et liberorum suorum, <emph>superstes Troie, Hectori, Priamo, sibi</emph>, id est vivens post Troiam, Hectorem, Priamum et se ipsam, quia scilicet postquam exuit vitam humanam induit caninam. Quinto inducitur chorus docens quomodo Cassandra concepit spiritum vaticinii cum furia. Unde dicit: <emph>repente</emph>, id est subito, <emph>silet Phebas</emph>, id est sacerdotissa Phebi, <emph>et pallor genas possidet tremorque creber</emph>, id est frequens, <emph>totum corpus</emph>, scilicet possidet; <emph>stetere vitte</emph>, scilicet capitis ex horrore, capillis erectis; unde sequitur: <emph>horrescit coma mollis, anhela</emph>, id est frequenter anhelitum trahencia, <emph>corda fremunt incluso murmure, lumina incerta</emph>, id est oculi incerti, <emph>nutant</emph>, id est titubant, <emph>et oculi versi retro torquentur, rursus rigent immites</emph>, scilicet oculi. <emph>Nunc alcior solito</emph>, scilicet existens, <emph>levat caput in auras graditurque celsa, nunc parat reserare fauces reluctantes</emph> - quasi dicat: parat se ad loquendum et tamen loqui non potest -, <emph>nunc custodit male verba ore clauso Menas</emph>, id est sacerdotissa, <emph>impaciens dei</emph>, id est non potens pati deum. Sexto cum dicit: <emph>quid me furoris</emph>, inducitur Cassandra furens, et in furia quodammodo vaticinans futuram cedem Agamenonis. Unde primo quasi indigna ad vaticinandum, cum sit captiva, dicit: <emph>quid me novi incitam</emph>, id est exagitatam, <emph>stimulis furoris</emph> - quasi dicat: doleo hoc ita esse quia non decet me captivam -, o <emph>sacra iuga Parnasi, quid me rapitis inopem mentis?</emph>, id est me cui iam deficit mens propter furorem conceptum. Parnasus mons est biceps in quo solebant dormire qui vaticinandi spiritum conceperunt; unde hoc dicit quasi displiceat sibi quod vaticinari debeat. O <emph>Phebe recede</emph>, scilicet a me, <emph>extingue flammas</emph>, scilicet furoris et vaticinii, <emph>infixas pectori meo. Cui</emph>, id est ad opus cuius, <emph>vagor nunc vesana?</emph>, id est furibunda. <emph>Cui bachor</emph>, id est discurro, <emph>furens? Iam Troia cecidit, quid ago vates falsa?</emph> Quasi dicat: ex hoc quod Troia cecidit, videtur michi quod vaticinatura sum falsa dum prevideo mala ventura Agamenoni. Secundo vaticinando furiosa quedam interserit. Unde dicit: <emph>ubi sum?</emph>, scilicet ego. <emph>Lux alma</emph>, scilicet diei, <emph>fugit et nox alta</emph>, id est profunda, <emph>obscurat genas</emph>, id est obtenebrat et obnubilat vultum meum, <emph>et ether</emph>, id est calor ethereus, hoc est quem solent haurire vaticinantes, <emph>latet membris abditis</emph>, id est membris meis occultis, scilicet interioribus, hoc est in precordiis. <emph>Sed ecce dies prefulget sole gemino Argosque geminum</emph>, id est civitas gemina, <emph>attollit domos duplices</emph>: hoc delirando et furendo dictum est. Tercio vaticinando narrat que viderit. Unde dicit: <emph>cerno</emph>, id est video, <emph>nemora Idea?</emph> - Ide nomen est montis nemorosi iuxta Troiam. <emph>Pastor</emph>, id est Paris - qui cognominatus est pastor quia more pastorum coluit agros et nemora -, <emph>sedet arbiter</emph>, id est iudex, <emph>fatalis inter deas potentes</emph>. Alludit ei quod fingitur tres deas, id est Iunonem, Palladem et Venerem, sedere iuxta fontem in Idea silva, in quem dea discordie proiecit pomum aureum in quo scriptum erat: «detur pulcriori». Certantes autem dee de pulcritudine, elegerunt iudicem Paridem, qui adiudicavit pomum Veneri que promisit ei Helenam pro munere. O <emph>reges</emph>, scilicet Agamenon et Menelae, <emph>timete genus furtivum</emph>, id est uxores vestras que furtive vacant adulterio: <emph>ille agrestis alumpnus</emph> - hoc vel de Paride qui supra dictus est pastor, vel de Egisto intelligi potest, qui adulterabatur cum uxore Agamenonis; qui agrestis alumpnus dicitur quia non rebus militaribus et bellicosis datus erat, sed rudis et agrestis erat tamquam desidie et libidini deditus. Unde, De remedio amoris &lt;vv. 161-2&gt; dicitur: «Queritur Egistus quare sit factus adulter? In promptu causa est: desidiosus erat» - <emph>evertet domum</emph>, scilicet rapiendo uxorem si de Paride exponitur, vel insidiando morti Agamenonis si de Egisto legitur. Et quasi videat quomodo Clitemestra parat se ad occidendum virum, dicit: <emph>quid ista vecors</emph>, scilicet Clitemestra, <emph>prefert tela districta</emph>, scilicet ad percuciendum, <emph>manu feminea? Quem virum petit</emph>, scilicet ad occidendum, <emph>Lacena</emph>, id est Clitemestra - dicta Lacena sicut et Helena soror sua, quia de Lacedemonia erant -, <emph>cultu</emph>, id est pro cultu, <emph>gerens dextra ferrum Amazonium?</emph>, id est securim cum qua solent pugnare Amazones. Et sub metaphora leonis subdit descriptionem mortis Agamenonis, quem primo ab Egisto vulnere confossum, Clitemestra cum securi decollavit. Unde dicit: <emph>que nunc alia facies</emph>, scilicet rerum visarum, hoc dicit quia predicta videt aperte in se; sequencia autem sub metaphora leonis: <emph>versat oculos meos?</emph>, scilicet mentales. <emph>Marmaricus leo</emph>, id est Agamenon, quem comparat leoni Marmarico, quia leones Marmarici sunt ferocissimi - est autem Marmaria regio Libie -, <emph>audacis dee</emph>, id est Palladis que est dea belli, cuius obsequio deditus erat Agamenon, quia militaris et bellicosus erat, <emph>victor ferarum</emph>, id est Troianorum, <emph>passus morsus cruentos sub dente ignobili</emph>, id est passus vulnera cruenta ab Egisto ignobili, <emph>iacet</emph>, scilicet mortuus, <emph>vexatus colla</emph>, scilicet propter percussiones Clitemestre amputantis caput eius cum securi. Quarto convertens sermonem ad suos arguit eos quod eam solam reputabant salvam, quia dilecta fuit ab Agamenone, quia post mortem Agamenonis Clitemestra precepit Cassandram interfici, ut infra dicetur. Unde dicit: o <emph>umbre meorum</emph>, id est simulacra mortuorum Troianorum, <emph>quid me solam e meis</emph>, scilicet Troianis, <emph>vocatis sospitem?</emph>, id est salvatam. O <emph>pater</emph>, scilicet Priame, <emph>sepulte tota Troia</emph>, quia scilicet ubique in Troia iacent funera tua propter filios et filias ubique interfectos, <emph>te sequor</emph>, scilicet occidenda sicut tu occisus fuisti; o <emph>frater</emph>, scilicet Hector, <emph>auxilium</emph> unicum <emph>frigum</emph>, id est Troianorum, <emph>terrorque Danaum</emph>, id est Grecorum, <emph>non ego</emph> amplius <emph>video</emph>, scilicet in te, <emph>antiquum decus</emph>, scilicet armorum et milicie, <emph>aut calentes manus tuas exustis ratibus</emph> - hoc dicit quia Hector portavit ignes ut combureret naves Grecorum -, <emph>sed</emph>, scilicet video, <emph>membra</emph>, scilicet tua, <emph>lacera</emph>, id est lacerata, <emph>et fortes lacertos saucios vinclo gravi</emph>. O <emph>Troile congresse Achilli nimium cito</emph>, quia nimis iuvenis; o <emph>Deiphebe munus nove coniugis</emph>, id est qui occisus es in munus nove coniugis, scilicet Helene que fuit nova coniunx Paridis, <emph>geris vultus incertos</emph>, scilicet quia dilaceratum vulneribus ut vix per illum possit certitudinaliter cognosci. Quinto ex consideracione predictorum optat accedere ad infernum. Unde dicit: <emph>iuvat</emph>, id est utile michi iudico, <emph>videre sevum canem Tartari, regnaque avidi Ditis</emph>, scilicet Plutonis qui est deus inferni. <emph>Hec ratis atri Phlegetontis</emph>, id est fluvii infernalis in quo est navis quam regit Caron transvehens animas ad inferna descendentes, <emph>hodie vehet regias animas, victamque</emph>, scilicet Priami, <emph>victricemque</emph>, scilicet Agamenonis. <emph>Precor vos</emph> o <emph>umbre</emph>, id est simulacra mortuorum, <emph>precor te pariter</emph> o <emph>unda iurata superis</emph>, id est per quam superi, hoc est dii, solent iurare: <emph>reserate paulum</emph>, id est modicum, <emph>terga migrantis poli</emph>, id est celi relicti a tergo et quasi transeuntis a nobis, <emph>ut levis</emph>, scilicet propter paucitatem, <emph>turba Frigum</emph>, id est Troianorum, <emph>prospiciat Micenas</emph>, scilicet et videat interfectionem Agamenonis. Et convertens sermonem ad Troianos, dicit: <emph>spectate, miseri: fata</emph>, id est fatales eventus, <emph>vertunt se retro</emph>, quia iam vertuntur in vindictam de hostibus nostris. <emph>Instant sorores</emph>, id est furie tres infernales que dicuntur sorores, <emph>squalide</emph>, id est sordide, <emph>iactant sanguinea verba</emph>, id est hortancia ad effusionem sanguinis; <emph>iuvat</emph>, id est utile eis videtur, <emph>ingredi per Stigios lacus</emph>, id est infernales lacus, <emph>leva</emph>, id est sinistra manus predictarum sororum, <emph>fert faces semiustas, ardentque pallentes gene et vestis atri funeris</emph>, id est vestis funeralis et nigra, <emph>cingit ylia exesa</emph>, id est macilenta, <emph>metusque</emph>, id est terrores, <emph>nocturni strepunt</emph>, id est tumultuant, <emph>et ossa vasti corporis</emph>, id est gigantis qui voluit expugnare celum, <emph>corrupta situ longinquo iacent limosa palude</emph>, scilicet inferni. <emph>Et ecce senex defessus</emph>, scilicet Tantalus, <emph>non captat</emph>, id est non satagit capere, <emph>aquas ludentes</emph>, id est deludentes et decipientes, <emph>ora</emph>: et hoc quia dolet mortem Agamenonis cuius progenitor erat. Unde sequitur: <emph>oblitus sitis, mestus futuro funere</emph>, scilicet Agamenonis; <emph>Dardanus pater</emph>, scilicet Troianorum, <emph>exultat</emph>, scilicet quia videt vindictam de hoste generis sui, <emph>ponitque gradus decoros</emph>, id est ambulat decorus et hylaris. Septimo cum dicit: <emph>iam pervagatus</emph>, inducitur chorus Troianorum ostendens quomodo Cassandra furendo cecidit quasi in extasim, et Agamenon ad ipsam consolandum accessit. Unde dicit: <emph>iam ipse furor pervagatus fregit se, caditque flexo gradu ante aras, qualis taurus gerens vulnus incisa cervice. Relevemus tandem artus suos entheos</emph>, id est furiosos: <emph>Agamenon cinctus victrice lauro adit</emph>, scilicet Cassandram sic cadentem, <emph>coniunxque pariter tulit illi</emph>, scilicet Agamenoni, <emph>gressus obvios; redit</emph>, scilicet cum coniuge ad Cassandram, <emph>iuncta</emph>, scilicet <emph>concordi gradu</emph>, id est equali passu. In secunda parte huius carminis ostenditur quomodo Agamenon alloquitur Cassandram. Ubi primo inducitur Agamenon de reditu suo gaudens et dicens: <emph>revertor tandem sospes</emph>, id est sanus et salvus, <emph>ad lares patrios</emph>, id est ad deos patrios vel ad domum meam et patriam; <emph>o cara terra</emph>, scilicet Micenarum, <emph>salve. Tot</emph>, id est multe, <emph>barbare gentes dedere</emph>, id est dederunt, <emph>tibi spolia</emph>, scilicet per me devicta, <emph>tibi Troia potentis Asye</emph>, id est que est regio potens in Asya, Troia inquam, <emph>felix diu submisit</emph>, id est subdidit se iam victa. Et conversus ad Cassandram dicit: <emph>cur ista vates</emph>, scilicet Cassandra, <emph>effusa corpus</emph>, id est habens corpus effusum ad terram, <emph>ac tremens, labat</emph>, id est titubat, <emph>cervice dubia?</emph>, quia scilicet non tenet caput in certo situ. Et conversus precipit famulis ut curent de ea; unde dicit: o <emph>famuli attollite</emph>, scilicet iacentem Cassandram, <emph>refovete latice gelido</emph>, id est frigida aqua, sicut solet fieri cadentibus ex defectu cordis pre dolore. <emph>Iam recipit diem</emph>, id est recuperat statum suum, <emph>marcente visu</emph>, id est deficiente aliquo modo, quia nondum ex toto ad statum suum rediit. Et alloquens eam per se consolando, dicit: <emph>suscita sensus tuos</emph>, id est expergiscere a gravitate in qua es: <emph>ille portus</emph>, scilicet Grecie, <emph>optatus</emph>, id est quem in <emph>erumpnis</emph> optavimus, <emph>adest</emph>, id est venit. <emph>Festus</emph>, scilicet <emph>dies</emph>, in quo scilicet letari decet et non gravari sicut tu gravaris; estimabat enim Agamenon eam sincopasse ex tristicia et dolore. Secundo inducitur Cassandra respondens; et tamquam desiderio patrie suspirans, dicit: <emph>et Troie festus fuit</emph>, scilicet et tamen nunc eversa est. Tercio Agamenon invitat eam ad cultum deorum, dicens: <emph>veneremur aras</emph>. Quarto Cassandra hoc renuit dicens: <emph>cecidit ante aras pater</emph>, scilicet meus Priamus. Quinto exhortatur specialiter ad cultum Iovis, dicens: <emph>precemur pariter Iovem</emph>. Sexto et hoc renuit Cassandra dicens: <emph>Iovem Herculeum?</emph>, id est precabor ego Iovem Herculeum? Quasi dicat: non faciam. Nota: Iupiter Herculeus dicitur ymago Iovis cum pictura historie de generatione Herculis, cuiusmodi ymago erat in templo in quo Priamus occisus erat. Et ideo hunc Iovem precari aut venerari renuit. Septimo arguit Cassandram ex eo quod loquebatur tamquam ad Troiam esset. Unde dicit: <emph>credis te videre Ylium?</emph>, id est Troiam. Quasi dicat: si hoc credis decepta es. Octavo respondet Cassandra dicens quod non solum credit videre Troiam, sed <emph>et Priamum</emph>, scilicet quia vidit hic imminere mortem principis et regis, sicut ibi vidit mortem Priami. Nono Agamenon volens delirantem reducere, dicit: <emph>hic Troia non est</emph>, scilicet ubi tu modo es apud Argos et Micenas. Decimo respondet Cassandra dicens: <emph>ubi Helena est</emph>, ibi <emph>Troiam puto</emph>, id est cladem similem cladi Troiane. Undecimo Agamenon eam consolans dicit: <emph>ne metue dominam famula</emph>, id est quamvis sis famula, ne metuas dominam, scilicet Clitemestram, quia ego protegam te. Duodecimo respondet Cassandra oblique ad dictum Agamenonis, dicens: <emph>libertas adest</emph>. Quasi dicat: bene dicis quod non debeo metuere oppressionem domine, quia cito moriar et ita ero libera. Terciodecimo Agamenon, volens excludere a Cassandra timorem mortis, dicit: <emph>secure vive</emph>, scilicet quia tuebor te ne moriaris. Quartodecimo respondet huic Cassandra, dicens: <emph>mors michi est securitas</emph>, id est non spero aliam securitatem nisi illam quam per mortem assequar. Quintodecimo Agamenon timorem mortis ab ea excludit dicens: <emph>nullum est</emph>, id est instat, <emph>tibimet periculum</emph>, scilicet mortis. Sextodecimo Cassandra Agamenoni periculum suum predicit, dicens: <emph>at</emph>, pro sed, <emph>magnum</emph>, scilicet periculum, <emph>tibi est</emph>, id est tibi instat. Decimoseptimo Agamenon hoc velut contempnens, dicit: <emph>quid potest timere victor?</emph>, scilicet talis qualis ego sum. Decimoctavo respondet Cassandra dicens: <emph>quod non timet</emph>, id est id quod non reputat timendum potest victor timere. Decimonono Agamenon ad famulos suos conversus, precipit ut Cassandram custodiant quousque furor eius transierit, reputans quod omnia premissa delirando dixerit. Unde dicit: o <emph>famuli</emph>, qui estis michi <emph>fida turba, retinete hanc</emph>, scilicet Cassandram, <emph>dum</emph>, id est donec, <emph>excuciat deum</emph>, id est furorem a deo vaticinante per eam immissum, <emph>ne quid</emph>, id est ne aliquid, <emph>peccet furor impotens</emph>, scilicet ad se regendum. Et exinde Agamenon vota reddens diis, scilicet Iovi et Iunoni, dicit: <emph>at te</emph>, o <emph>pater</emph>, scilicet Iupiter, <emph>qui torques seva fulmina, pellisque</emph>, id est depellis, <emph>nubes et regis sydera et terras, ad quem victores</emph>, scilicet de quorum numero ego sum, <emph>ferunt spolia triumphi</emph>, id est victorie sue, <emph>et</emph> o <emph>Argolica Iuno, te sororem viri pollentis</emph>, id est excellentis, <emph>cuncta</emph>, scilicet Iovis, <emph>libens colam pecore votivo donisque Arabum</emph>, id est thure, <emph>et suplice fibra</emph>, id est humili sacrificio animalium, in quo tractantur et considerantur fibre animalium; et ideo sacrificium tale vocat hic fibram.
</p></div1>
<div1 n="Actus sextus">
<head>&lt;Actus Sextus&gt; </head>

<p>Sextus actus huius tragedie, scilicet laus civitatis Argos, ponitur hoc carmine octavo, quod scribitur metro vario, nunc asclepiadeo, nunc saphico, nunc alio. Laudat autem chorus civitatem Argos in qua regnavit et occisus est Agamenon, eo quod Hercules fortissimus ibi natus est. Unde dicit: <emph>Argos nobile nobilibus civibus, Argos carum noverce irate</emph>, id est Iunoni que fuit noverca Herculis, <emph>semper ingentes</emph>, id est magnos et nobiles, <emph>alumpnos educas, equasti imparem numerum deorum</emph>, quia ante Herculem deificatum numerus deorum fuit impar, sed post ipsum deificatum factus est par: <emph>ille tuus Alcides</emph>, id est Hercules qui in te natus et educatus fuit, <emph>magnus</emph>, scilicet in laboribus et factis eximiis, <emph>meruit adlegi celo</emph>, id est deificari, <emph>labore bis seno</emph>, id est duodeno. Cuius nativitatem describens docet quomodo Iupiter extendit noctem in duplum quando generavit eum. Unde dicit: <emph>cui</emph>, scilicet Herculi, <emph>Iupiter rupta lege mundi geminavit</emph>, id est duplicavit, <emph>horas noctis roscide</emph>, id est rorem infundentis; quomodo autem in hoc rupit legem mundi docet dicens: <emph>iussitque</emph>, scilicet Iupiter, <emph>Phebum tardius agitare currus celeres</emph>, id est iussit solem oriri tardius quam solebat communi lege, <emph>et</emph> o <emph>candida Phebe</emph>, id est luna, <emph>tuas bigas remeare lente</emph>, scilicet iussit Iupiter, ut scilicet lento motu protraheres noctem; <emph>stellaque que mutat nomen alternis</emph>, scilicet vicibus, quia modo dicitur matutina modo vespertina, <emph>retulit pedem</emph>, scilicet non tendendo ad occasum, <emph>mirataque est se dici Hesperum</emph>, id est tam diu manere noctem antequam mutato nomine diceretur stella matutina; <emph>Aurora movit caput ad solitas vices</emph>, scilicet volens more solito fugare noctem, <emph>et relabens</emph>, id est retrahens se, <emph>imposuit caput humero senis mariti</emph>, scilicet Occeani. <emph>Sensit ortus, sensit occasus Herculem nasci: ille</emph>, scilicet Hercules, <emph>violentus non poterat creari una nocte</emph>, scilicet solita, et ideo geminata fuit. <emph>Tibi</emph>, o Hercules, <emph>mundus concitatus</emph>, id est a suo cursu turbatus, <emph>substitit, o puer</emph>, scilicet Hercules, <emph>subiture celum</emph>, id est qui transferendus es in celum. <emph>Te sensit leo Nemeus</emph>, scilicet quem tu occidisti et pellem eius pro spolio tulisti, leo inquam <emph>pressus arto lacerto</emph>, id est stricto brachio, <emph>cervaque Parrasis</emph>, id est Calixtonis filie regis Arcadie cuius cornua aurea abstulit Hercules, scilicet sensit te; <emph>sensit horridus taurus populator</emph>, id est vastator, <emph>agri Arcadii, linquens</emph>, id est relinquens, <emph>arva Dictea</emph>, id est Cretensia; de hiis sepe dictum est supra. <emph>Domuit</emph>, Hercules, <emph>draconem fecundum morte</emph>, quia scilicet dum unum caput auferretur ut sic moreretur, excreverunt capita tria; propter quod Hercules postea igne combussit eum et sic non creverunt ei amplius capita. Unde subdit: <emph>vetuitque</emph>, id est prohibuit, <emph>nasci collo pereunte</emph>, scilicet quo ad fecunditatem suam, <emph>fratresque natos geminos</emph>, id est Trigerionem regem Hispanie, fratres dico existentes <emph>tria monstra</emph>, id est tres monstruosi homines, <emph>ab uno pectore fregit</emph>, id est domuit et devicit, <emph>incusso stipite insultans</emph>, scilicet eis; <emph>duxitque pecus Hesperium</emph>, id est occidentale, <emph>ad ortus</emph>, id est ad orientem, pecus inquam <emph>spolium Gerionei triformis. Egit</emph>, id est fugavit, <emph>gregem Treicium</emph>, id est equicium regis Tracie, quod improprie vocat gregem, <emph>quem</emph>, scilicet gregem, <emph>non pavit tyrannus</emph>, scilicet Diomedes rex Tracie, <emph>gramine fluminis Strimonii ripisve Hebri</emph>, scilicet alterius fluminis, sed ipse <emph>dirus</emph>, id est crudelis, <emph>prebuit cruorem hospitum sevis stabulis</emph>, scilicet quia interfecit hospites et apposuit suis equis ad comedendum, quem Hercules interfecit et apposuit eum devorandum equis propriis. Unde dicit: <emph>ultimusque sanguis aurige</emph>, scilicet Diomedis, <emph>tinxit cruentos rictus</emph>, scilicet equorum quia ipsum dominum suum ultimo comederunt. <emph>Vidit Hypolite ferox</emph>, id est virgo de gente Amazonum quam Theseus uxorem duxit et de ea genuit Hypolitum, <emph>rapi e medio pectore</emph>, scilicet regine Amazonum, <emph>spolium et sagittas</emph> - abstulit enim Hercules arma eius iussus a rege Euristeo, sicut in prima tragedia tactum est; <emph>Stimphalis</emph>, avis scilicet cuius ala espansa obnubilat solem, <emph>percussa nube</emph>, id est in nube, <emph>decidit celo</emph>, id est cecidit e celo, quia ipsas in nubibus existentes sagittis defixit Hercules; <emph>arborque fertilis aureis pomis insueta carpi extimuit manus</emph>, scilicet Herculis: hoc dicit propter pomerium filiarum Athlantis, cuius arbores portaverunt poma aurea ad que custodienda deputatus est draco pervigil, <emph>fugitque</emph>, scilicet arbor, <emph>in auras</emph>, que prius inclinata erat ut Hercules facilius colligeret poma eius, <emph>leviore ramo</emph>, quia scilicet ablatis pomis erat ramus levior. <emph>Frigidus custos</emph>, scilicet draco, <emph>nescius sompni audivit sonitum</emph>, scilicet Herculis, <emph>crepitante</emph>, id est sonante, <emph>flamma</emph>, scilicet ignis quem fecerat Hercules ad sopiendum draconem, <emph>cum iam Alcides</emph>, id est Hercules, <emph>plenus</emph>, id est onustus, <emph>fulvo metallo</emph>, id est auro, <emph>linqueret</emph>, id est relinqueret, <emph>omne nemus vacuum. Canis inferorum</emph>, scilicet Cerberus, <emph>triplici cathena tractus ad celum</emph>, id est ad superos, <emph>tacuit</emph>, scilicet a latratu, <emph>nec ullo ore</emph>, cum tamen haberet tria capita, <emph>latravit metuens colorem ignote lucis</emph>, scilicet que est apud superos et qua carent inferi. O Hercules, <emph>mendax domus Dardanie</emph>, id est Troie que mentita est Apollini et Neptuno de mercede quam promiserant pro muris eius edificandis, <emph>succidit</emph>, id est succubuit, <emph>te duce</emph> - Hercules enim Troiam devicit et regem eius Laomedontem occidit et Priamum filium eius captivavit -, <emph>et sensit arcus</emph>, scilicet Troia, <emph>iterum timendos</emph>, quia scilicet in hoc ultimo bello timebantur eo quod vaticinatum erat quod numquam Troia caperetur sine sagittis Herculis; <emph>te duce</emph>, o Hercules, <emph>concidit Troia totidem diebus quot annis</emph>, scilicet concidit nunc.
</p></div1>
<div1 n="Actus septimus">
<head>&lt;Actus Septimus&gt; </head>

<p>Septimus actus huius tragedie, qui est de occisione Agamenonis et persecucione prolis eius et interfectione Cassandre, ponitur in hoc carmine nono et ultimo, quod scribitur metro archilochico. Et dividitur in tres, quia primo agitur de occisione Agamenonis; secundo de persecucione prolis eius, ibi: <emph>fuge</emph> &lt;v. 910&gt;; tercio de nece Cassandre, ibi, parum ante finem: <emph>ast ista</emph> &lt;v. 1001&gt;. Primo ergo inducitur Cassandra describens et narrans mortem Agamenonis, dicens: <emph>res magna agitur intus</emph>, scilicet in palacio regio, <emph>par annis decem</emph>, id est ei quod factum est per annos decem. <emph>Eheu quid hoc est? Consurge anime et cape precium furoris</emph>, id est vide illud factum quod est tamquam merces et precium furoris tui: <emph>victi Friges</emph>, id est Troiani, <emph>vicimus</emph>, quia iam occidetur victor noster. <emph>Bene est Troia resurgis</emph>, scilicet dum hostis tuus occiditur; <emph>iacens</emph>, scilicet victa et prostrata, <emph>traxisti Micenas pares</emph>, scilicet tibi, <emph>victor tuus</emph>, scilicet Agamenon, <emph>dat terga</emph>, scilicet vincitur. <emph>Pudor provide mentis numquam tam clara ostendit</emph>, id est nichil quod umquam cum pudore et cum providencia erat faciendum tam evidenter apparuit, <emph>oculis</emph> meis; quod patet quia <emph>video et intersum et fruor; ymago dubia non fallit visus meos: spectamus</emph>, scilicet certitudinaliter. <emph>Epule instructe celebrantur domo regia quales fuerunt dapes ultime Frigibus</emph>. Quasi dicat: tale epulum paratur nunc in domo regia quale erat apud Troianos ultimum, antequam civitas esset capta. <emph>Lectus nitet ostro Yliaco</emph>, id est purpura Troiana, id est vestibus purpureis quas attulerunt victores de Troia, <emph>trahuntque merum</emph>, id est vinum, <emph>in auro Assaraci veteris</emph>, id est in poculis aureis regis Troianorum, que Assaracus pater Laomedontis paraverat. <emph>Et ipse</emph>, scilicet Agamenon, <emph>iacet sublimis</emph>, id est in sublimiori lecto, <emph>picta veste</emph>, id est indutus veste picta, <emph>gerens corpore exuvias superbas Priami</emph>, scilicet regis Troianorum. <emph>Iubet uxor</emph>, scilicet Clitemestra, <emph>detrahere cultus hostiles</emph>, id est deponere et exuere vestes quas habuit de spoliis hostium, <emph>induere pocius amictus textos manu coniugis fide</emph>, scilicet Clitemestre, id est iubet induere vestes quas ipsa manu propria paravit. <emph>Cerno</emph>, scilicet hec que narro, <emph>animo atque horreo: regem</emph>, scilicet Agamenonem, <emph>perimetne exul</emph>, scilicet Egistus, <emph>et adulter</emph>, scilicet Egistus, <emph>virum</emph>, scilicet perimet? Quasi dicat: horrendum est hoc. <emph>Venere fata</emph>, id est iam instat mors. <emph>Dapes extreme videbunt sanguinem domini</emph>, scilicet Agamenonis, <emph>et cruor</emph>, scilicet eiusdem domini, <emph>incidet Bacho</emph>, id est vino, quia dum esset vacandum convivio et dapibus effundetur sanguis et cruor Agamenonis. <emph>Mortifera</emph>, scilicet Clitemestra, <emph>vinctum</emph>, scilicet Agamenonem, <emph>tradet neci perfide</emph>, et hoc quomodo factum sit narrat dicens: <emph>vestis induta</emph>, qua indui deberet et quam optulit sibi Clitemestra: <emph>negat manibus exitum</emph>, scilicet propter strictitudinem manicarum, <emph>laxique sinus et invii claudunt</emph>, id est involvunt, <emph>caput</emph>. Et dum sic erat implicatus veste <emph>semivir</emph>, scilicet Egistus, <emph>dextra trementi haurit latus</emph>, scilicet confodiens illud ferro, <emph>nec penitus agit</emph>, id est non totaliter cogit ferrum intus: <emph>stupet</emph>, id est stupidus et tremidus efficitur, <emph>in medio vulnere. At ille</emph>, scilicet Agamenon, <emph>ut aper hyspidus</emph>, id est spinosus et pilosus, <emph>altis silvis, cum vinctus casse</emph>, id est rethi, <emph>tamen temptat egressus, motuque</emph>, id est dum movet se, <emph>artat vincula et furit in cassum</emph>, id est frustra, <emph>et cupit dissicere</emph>, id est dissipare, <emph>undique fluentes sinus cecos</emph>, id est excecantes, <emph>et implicitus querit hostem suum</emph>; scilicet: sic fuit de Agamenone. <emph>Tyndaris</emph>, id est Clitemestra filia Tyndari, <emph>furens</emph>, scilicet ira, <emph>armat dexteram</emph>, scilicet manum, <emph>bipenni, qualisque colla taurorum ad aras, prius oculis designat</emph>, scilicet ut dirigat ictum ad locum ubi vult percutere, <emph>antequam petat ferro</emph>, id est antequam percuciat, <emph>sic huc et illuc librat impiam manum. Habet</emph>, id est percussus est, <emph>peractum est</emph>, scilicet scelus. <emph>Pendet caput amputatum exigua parte male</emph>, id est maxille, <emph>et hinc</emph>, id est ex hac parte ubi corpus iacet, <emph>cruor exundat trunco</emph>, id est de corpore truncato, <emph>illinc</emph>, id est ex illa parte ubi caput iacet, <emph>ora iacent cum fremitu</emph>, scilicet exprimencia habitum faciei quando homo fremit propter iram et appetitum vindicte. <emph>Nondum recedunt</emph>, scilicet post hoc factum Egistus et Clitemestra, sed <emph>ille</emph>, scilicet Egistus, <emph>petit</emph>, scilicet vulnerando, <emph>iam exanimem laceratque corpus</emph>, scilicet vulneribus, <emph>illa iuvat fodientem. Uterque</emph>, scilicet Egistus et Clitemestra, <emph>tanto scelere respondet suis</emph>, scilicet propinquis, id est proportionaliter agunt ad propinquos suos; quod patet quia <emph>hic</emph>, scilicet Egistus, <emph>est Thieste natus</emph>, qui cum uxore fratris sui adulterium et cum filia propria incestum commisit, <emph>hec</emph>, scilicet Clitemestra, <emph>Helene soror</emph>, scilicet est, que relicto viro suo Menelao adulterum Paridem secuta est. <emph>Ecce Titan</emph>, scilicet sol, <emph>stat</emph>, scilicet propter tantum scelus, <emph>emerito die</emph>, id est quia valde meruit dies in quo tale facinus commissum est, <emph>dubius curratne sua</emph>, id est propria, <emph>via, an Thiestea</emph>, id est redeat ad ortum suum, sicut fecit quando Thiestes in convivio fratris sui comedit tres liberos suos. In secunda parte huius carminis ostenditur quomodo Clitemestra persecuta est prolem Agamenonis et suam: habuit enim filium Horestem et filiam Electram. Et primo agitur de occultacione Horestis ne comprehenderetur a matre; secundo de persecucione Electre, ibi: <emph>hostis parentis</emph> &lt;v. 953&gt;. Circa primum duo facit, quia primo Electra hortatur Horestem ut fugiat; secundo eum occultandum cuidam Strophio dicto commendat, ibi: <emph>Phocide relicta</emph> &lt;v. 918&gt;. Circa primum tria facit, quia primo hortatur Horestem ut fugiat, dicens: <emph>o auxilium unicum paterne mortis, fuge</emph>, scilicet matrem que te querit ad mortem, <emph>fuge, evita manus scelestas</emph>, id est sceleratas, <emph>hostium</emph>, scilicet matris Clitemestre et Egisti adulteri. <emph>Domus est eversa funditus, regna occidunt</emph>, id est cadunt in morte patris tui. Secundo quasi territa adventu Strophii dicit se velle occultare Horestem, dicens: <emph>quis iste concitus</emph>, id est festinus, <emph>agit currus celeres?</emph> Venit enim iste Strophius ad salutandum Agamenonem amicum suum post reditum de bello Troiano. O <emph>germane</emph>, scilicet Horestes, <emph>furabor vultus tuos veste</emph>, id est occultabo te sub veste. Tercio redarguit se quod timet extraneos, cum tamen domus propria sit timenda. Unde alloquens animum suum, dicit: o <emph>anime quos demens refugis?</emph>, id est quare times extraneos. Unde dicit: <emph>externos fugis?</emph> Quasi dicat: non oportet. <emph>Domus</emph>, scilicet propria, <emph>timenda est. Pone</emph>, id est depone, <emph>iam</emph> o <emph>Horesta, metus trepidos</emph>, id est noli timere: <emph>intueor fida presidia amici</emph>, scilicet Strophii. In tercia parte huius carminis octavi ostenditur quomodo Electra commendavit Horestem occultandum Strophio amico Agamenonis. Et primo Horestem Strophio tradit; secundo ipsa ad Cassandram confugit, ibi: <emph>excessit</emph> &lt;v. 944&gt;. Prima pars continet sermones quinque, in quorum primo Strophius inducitur duo faciens: primo causam adventus sui reddens; unde dicit: <emph>Strophius</emph>, scilicet ego, <emph>inclitus</emph>, id est gloriosus et famosus, <emph>palma</emph>, id est victoria, <emph>Elea</emph> - nota: Elides civitas erat ubi Olimpiades constituebantur, in quibus vicerat Strophius iste, et ideo dicitur inclitus palma Elea ab Elida civitate - <emph>revertor</emph>, scilicet ad civitatem Argos, <emph>relicta Phocide</emph>, id est patria mea - fuit enim de Phocide civitate Grecie. <emph>Causa veniendi fuit gratari amico</emph>, scilicet Agamenoni, cuius manu <emph>impulsum Ylium cecidit Marte decenni</emph>, id est bello decennali, <emph>concussum</emph>. Secundo inducitur Strophius causam luctus inquirens; unde videns Electram lugentem, dicit: <emph>quenam ista rigat vultum lugubrem lacrimis, pavetque mesta?</emph> Et quasi propius discernens que sit, dicit: <emph>agnosco genus regium</emph>. Et ad Electram sermonem dirigens, dicit: o <emph>Electra, que causa luctus est in domo leta?</emph>, id est que leta esse deberet propter reditum prosperum Agamenonis. Secundo inducitur Electra respondens et dicens: <emph>pater</emph>, scilicet meus Agamenon, <emph>peremptus iacet materno scelere, natus</emph>, scilicet Horestes, <emph>queritur comes neci paterne</emph>, quia scilicet mater mea vellet eum occidere cum patre, <emph>Egistus tenet arces</emph>, id est loca munita regni et civitatis, <emph>quesitas</emph>, id est conquesitas, <emph>Venere</emph>, id est adulterio quod commisit cum matre. Tercio inducitur Strophius compaciendo plangens et dicens: <emph>o nulla felicitas longi temporis</emph>, scilicet est, quia scilicet prosperitates presentes cito transeunt. Quarto Electra fratrem suum Horestem Strophio occultandum commendat, dicens: <emph>obtestor te</emph>, o Strophi, <emph>per</emph> piam <emph>memoriam parentis</emph>, scilicet <emph>mei, per sceptra</emph>, id est regna patris mei, <emph>nota</emph>, id est famosa, <emph>terris</emph>, scilicet omnibus, <emph>per deos dubios</emph>, scilicet incertos, qui nunc prosperitatem nunc adversitatem absque certitudine dant: <emph>recipe hunc Horestem</emph>, scilicet fratrem, <emph>et pium furtum</emph>, scilicet quem pietate mota furto sustuli ne mater eum apprehendisset, <emph>occule</emph>, id est occulta et cela. Quinto inducitur Strophius Horestem admittens ad occultandum. Unde dicit: <emph>etsi</emph>, id est quamvis, <emph>Agamenon cesus</emph>, scilicet ab uxore et adultero, <emph>docet timendum</emph>, scilicet occultare Horestem, tamen <emph>aggrediar et libens furabor te, Horesta. Secunda</emph>, id est prospera, <emph>fidem poscunt</emph>, id est rogant, <emph>adversa exigunt</emph>, scilicet tamquam debitam inter amicos. Ut autem melius occultaretur Horestes, vestivit eum insignibus cum quibus rediit a victoria Olimpiadum. Unde dicit: o Horesta <emph>cape hoc decorum insigne frontis</emph>, scilicet quod ego tamquam victor porto, insigne dico decorum <emph>ludicri certaminis</emph>, id est propter certamen ludicre quod devici, scilicet certamen Olimpiadum; <emph>tenens</emph>, scilicet Horestes, <emph>frondem victricem leva protegat caput virenti ramo</emph> - mutat hic personam loquens de Horeste in tercia persona, et iterum mutans personam loquitur ei in secunda persona, dicens: <emph>et ista demum palma</emph>, id est hoc insigne palme et victorie, <emph>Pisei Iovis</emph>, quia hoc certamen institutum erat ad honorem Iovis - quem vocat Piseum a Pisa civitate Elidis, apud quam currule certamen fiebat -, <emph>prestet tibi</emph>, o Horeste, <emph>velamen</emph>, scilicet ne agnoscaris, <emph>atque eadem</emph> prestet tibi <emph>omen</emph>, id est bonum eventum: fuge. Et ad socium qui cum eo venerat conversus, dicit: <emph>tuque o comes</emph>, scilicet qui me huc comitatus es, <emph>assidens frenis paternis</emph>, scilicet in curru paterno frena moderans, <emph>condisce fidem</emph>, id est sis fidelis celando hanc occultacionem, <emph>exemplo patris Pilade</emph>, scilicet qui fuit fidelissimus. <emph>Vos veloces equi nunc teste Grecia</emph>, quia scilicet vestra velocitate vici in certamine curruli, que victoria nota est per totam Greciam, <emph>fugite loca infida</emph>, id est in quibus non est confidendum, sed pocius diffidendum, <emph>precipiti</emph>, id est veloci et accelerato cursu. Deinde cum dicit: <emph>excessit, inducitur Electra ad Cassandram fugiens.</emph> Et facit tria, quia primo letatur de fuga Horestis, dicens: <emph>currus</emph>, scilicet Strophii abducens Horestem, <emph>excessit</emph>, scilicet fines nostros, <emph>abiit, effreno</emph>, id est non tardato, <emph>impetu effugit aciem</emph>, id est aspectum. <emph>Iam operiar</emph>, id est expectabo, <emph>hostes meos et opponam ultro</emph>, id est spontanee, <emph>caput vulneri</emph>. Secundo describit matris gestum recenter de cede mariti venientem. Unde dicit: <emph>adest victrix cruenta</emph>, id est cruore polluta, <emph>coniugis sui et gerit signa cedis</emph>, id est occisionis viri, <emph>veste maculata</emph>, scilicet ex respersione sanguinis. <emph>Manus etiam madent nunc recenti sanguine vultusque truculenti</emph>, id est crudeles, <emph>ferunt pre se</emph>, id est gerunt ante se et pretendunt, <emph>scelera</emph>. Tercio Electra timens matrem ad Cassandram confugit. Unde dicit: <emph>concedam ad aras</emph>, id est simul cum Cassandra cedendo ire vadam ad aras. Et ad ipsam Cassandram sermonem dirigens, dicit: o <emph>Cassandra patere me metuentem paria tibi, iungi vittis tuis</emph>, id est ornamentis tuis sacerdotalibus. In ultima parte huius carminis agitur de persecucione matris Clitemestre in Electram. Et habet tres, quia primo agitur quomodo Clitemestra Electram corripuit; secundo quomodo Egistus matri respondentem acrius redarguit, ibi: <emph>furibunda</emph> &lt;v. 981&gt;; tercio quomodo mater eam custodie penali addixit, ibi: <emph>Egiste</emph> &lt;v. 986&gt;. Prima pars continet sermones viginti unum in modum dyalogi; quorum primus est Clitemestre filiam corripientis super egressu de domo matris et dicentis: o <emph>virgo hostis parentis</emph>, scilicet matris, <emph>impium atque audax caput, quo more petis publicos cetus?</emph> Secundo respondet Electra mordaciter dicens: <emph>virgo</emph>, scilicet ego, <emph>deserui domum adulterorum</emph>, scilicet tui et Egisti. Tercio mordaciter redarguit mater filiam dicens: <emph>quis credat esse virginem?</emph>, scilicet te que sic egressa es de domo materna. Quarto Electra respondens dicit, interrogando: <emph>gnatam tuam?</emph> Quasi dicat: ex quo sum gnata tua quis non credet me esse virginem? Hoc dicit occulte arguendo matris adulterium. Quinto mater hortatur ut modestius loquatur. Unde dicit: <emph>modestius cum matre</emph>, scilicet loquere. Sexto Electra irridens matrem, dicit: <emph>eia tandem doces</emph>, quod non decet talem qualis tu es, scilicet pollutam adulterio. Septimo mater comminatur dicens: <emph>geris animos viriles tumefacto corde</emph>, id est superbo, <emph>sed disces agere feminam</emph>, scilicet habendo humiliorem et molliorem animum, <emph>domita</emph>, id est castigata, <emph>malo</emph>, scilicet pene. Octavo Electra matri mordaciter respondens, dicit: <emph>ni fallor forte ferrum decet feminas</emph> - yronice hoc dicit propter matrem que ferro aggressa est patrem. Nono mater filiam redarguens, dicit: <emph>et</emph> o <emph>demens reputas te esse parem nobis?</emph>, scilicet quia tam proterve respondes nobis. Decimo Electra in hoc, quod mater pluraliter dixit nobis, indignata, primo resumit hoc verbum et querit pro quo sic pluraliter loquitur, dicens: <emph>nobis?</emph> - materialiter. <emph>Quis iste est alter</emph>, scilicet pro quo loqueris pluraliter, <emph>Agamenon tuus?</emph> Quasi dicat: non. Undecimo mater comminatur filie, dicens: <emph>post hec</emph>, id est postquam Agamenon mortuus est, <emph>cicius frangam verba indomita virginis impie, interea regina michi</emph>, scilicet existens, hoc est reputacione mea, sed non tua. Duodecimo arguit filia matrem quod se reginam vocat, dicens: <emph>tu vidua loquere</emph>, scilicet et non ut regina, <emph>vir tuus</emph>, scilicet per quem fuisti regina, <emph>caret vita</emph>. Terciodecimo Clitemestra petit sibi reddi Horestem filium suum, dicens: <emph>edissere</emph>, id est expone michi, <emph>ubi sit gnatus</emph>, scilicet meus, <emph>frater tuus</emph>. Quartodecimo respondet Electra dicens: <emph>exiit</emph>, scilicet frater meus, <emph>Micenas</emph>, id est recessit nec est in dominio tuo, scilicet in regno Micenarum. Quintodecimo exhortatur iterum mater ut reddat filium, dicens: <emph>redde michi nunc natum</emph>. Sextodecimo Electra a matre petit patrem, dicens: <emph>et tu redde parentem</emph>, id est patrem michi. Decimoseptimo querit mater de filio, dicens: <emph>quo loco latitat?</emph>, id est filius meus. Decimoctavo respondet Electra dicens: <emph>tuto</emph>, scilicet loco latitat, <emph>quietus, non metuens regna nova</emph>, id est novum regem Egistum, scilicet quem fecisti regem quantum in te est: <emph>iuste parenti</emph>, id est matri, <emph>satis</emph>, est scilicet scire quod filius est in loco tuto absque determinacione, <emph>irate</emph>, scilicet matri, <emph>parum</emph>, est hoc scire, quia nisi plus sciat non poterit pervenire ad eum occidendum. Decimonono comminatur mater filie, dicens: <emph>morieris hodie</emph>, scilicet nisi reddas filium. Vicesimo respondet filia dicens: <emph>recedo ab aris</emph>, scilicet que sunt michi in refugium, <emph>dum moriar hac manu</emph>, scilicet tua. Et hoc quacumque morte volueris: <emph>sive iuvat te</emph>, id est placeat tibi, <emph>mersisse ferrum iugulo</emph>, scilicet meo, <emph>seu placet resecari colla</emph>, scilicet mea, <emph>more pecudum, intenta cervix</emph>, scilicet mea, <emph>expectat vulnus</emph>, scilicet <emph>tuum. Scelus peractum est</emph>. Quasi dicat: non parcas hoc propter scelus vitandum, quia iam commisisti scelus in patre; et ideo subdit: <emph>ablue hoc sanguine</emph>, scilicet meo, <emph>dextram</emph>, scilicet tuam, <emph>respersam cede</emph>, id est occisione mariti, <emph>atque obsoletam</emph>, id est sordidatam. Vicesimo primo Clitemestra ad Egistum conversa de filia conqueritur, rogans ut eam interficiat. Unde dicit: o <emph>consors pericli pariter ac regni mei, Egiste gaudes</emph>, scilicet quod filia mea sic maledicit michi. <emph>Nata</emph>, id est filia mea, <emph>lacessit</emph>, id est provocat, <emph>impie genitricem probris</emph>, id est conviciis, <emph>occulit</emph>, id est occultat, <emph>fratrem</emph>, scilicet suum, <emph>abditum</emph>, id est absconditum. Deinde cum dicit: <emph>furibunda</emph>, inducitur Egistus arguens primo Electram, et dicens: o <emph>virgo furibunda, opprime sonum vocis infande</emph>, id est nephande, <emph>et verba indigna aure materna</emph>. Secundo Electra Egistum despiciens, natales ei improperat dicens: <emph>artifex etiam sceleris infandi</emph>, id est nephandi, <emph>monebit</emph>, scilicet me - indignative legendum est -, <emph>natus per scelera</emph>, scilicet quia pater genuit eum de filia propria, <emph>suis</emph>, scilicet parentibus - patri videlicet et matri -, <emph>nomen ambiguum</emph> - ambigit enim mater utrum filium vel fratrem debeat eum vocare, et pater ambigit utrum filium aut nepotem debeat eum vocare: utrumque enim est; et ideo subdit: <emph>idem</emph>, scilicet Egistus, <emph>sororis</emph>, scilicet sue, <emph>natus et patris nepos</emph>. Deinde cum dicit: <emph>Egiste</emph>, agit quomodo Clitemestra filiam pene et carceri addicit. Et primo mater eam pene addicit; secundo Electra mortem petit, ibi: <emph>concede</emph> &lt;v. 994&gt;. Circa primum duo facit, quia primo Egistum arguit quod eam non statim interficit, dicens: o <emph>Egiste cessas</emph>, id est negligis, <emph>demetere</emph>, id est abscindere, <emph>caput impium</emph>, scilicet Electre, <emph>ferro?</emph>, id est gladio. <emph>Statim reddat animam</emph>, scilicet moriendo, <emph>aut fratrem</emph>, scilicet quem abscondit. Secundo Electram carceri et pene addicit, dicens: <emph>abstrusa</emph>, scilicet Electra, <emph>ceco</emph>, id est obscuro, <emph>carcere et saxo exigat evum</emph>, id est transigat tempus vite sue, <emph>torta per omnes modos penarum forsan volet referre</emph>, scilicet ad nos, <emph>quem nunc occulit</emph>, id est abscondit. <emph>Inops, egens, inclusa, obsita pedore</emph>, id est fetore, <emph>vidua ante thalamos</emph>, id est ante nupcias separata ab omni viro, <emph>exul, invisa</emph>, id est odiosa, <emph>omnibus, sero</emph>, id est tarde, <emph>negato ethere</emph>, scilicet libero, <emph>succumbet malis</emph>, id est morietur afflicta penalitatibus. Deinde cum dicit: <emph>concede</emph>, Electra petit mortem. Et ponuntur hic verba quatuor. Primo enim Electra abhorrens hanc penam, petit mortem dicens: <emph>concede mortem</emph>, scilicet michi antequam sic affligar. Secundo Clitemestra hanc peticionem recusans exaudire, dicit: <emph>si recusares</emph>, scilicet mortem, <emph>darem</emph>, quia sic foret afflictiva magis, sed quia optas non do. <emph>Rudis tyrannus est qui penam exigit morte</emph>, quia scilicet mors est nimis brevis pena. Tercio obicit Electra dicens: <emph>ultra mortem aliquid est?</emph>, id est numquid est aliquid magis penale quam mors. Quarto respondet Clitemestra dicens: <emph>vita</emph>, scilicet aliquid est penalius ultra mortem, <emph>si</emph>, id est dummodo, <emph>cupias mori</emph>. Et convertens sermonem ad famulos precipit eam addici pene carcerali, dicens: o <emph>famuli abripite monstrum</emph>, scilicet Electram quam tamquam monstrum contempno, <emph>et avectam</emph>, scilicet eam, <emph>ultra Micenas</emph>, ut sic sit exul ut supra comminata est, <emph>in ultimo angulo regni vincite</emph>, id est ligate, <emph>septam, id est circumdatam</emph>, <emph>nocte specus tenebrosi</emph>, id est in carcere tenebroso vinculate eam, <emph>ut carcer domet</emph>, id est castiget, <emph>inquietam virginem</emph>. Deinde cum dicit: <emph>ast ista</emph>, precipit interfici Cassandram. Et continet hic actus sermones quatuor, quorum primus est Clitemestre comminantis mortem Cassandre. Unde dicit: <emph>ast ista captiva coniunx</emph>, scilicet Cassandra, <emph>pelex</emph>, id est concubina superducta uxori, <emph>regii thori, persolvet penas capite suo. Trahite</emph>, scilicet illam ad mortem, <emph>ut sequatur coniugem ereptum michi</emph>, id est quem ipsa eripuit michi. Secundo inducitur Cassandra prompto animo admittens mortem; et ad famulos volentes eam trahere ex precepto Clitemestre, dicit: <emph>ne trahite</emph>, scilicet quia non vado vobiscum invita, sed ultronea, cuius signum est quia <emph>ipsa</emph>, scilicet ego, <emph>precedam vestros gradus. Propero perferre prima nuncium</emph>, scilicet de morte Agamenonis, <emph>Frigibus meis</emph>, quia scilicet mortua apparebo eis et nunciabo que facta sunt: <emph>mare repletum ratibus eversis</emph>, id est submersis in redeundo, nunciabo eis <emph>Micenas</emph>, scilicet regionem Agamenonis, <emph>captas</emph>, scilicet ab Egisto, nunciabo etiam <emph>ut</emph>, id est quomodo, <emph>fata paria malis Troicis</emph>, id est Troianis, <emph>tulerint</emph>, id est abstulerint, scilicet de medio, <emph>ductorem mille ducum</emph>, id est Agamenonem, et nunciabo eum <emph>periisse dono femine: stupro, dolo. Nichil moramur</emph>, id est in nullo tardamus aut moram petimus, <emph>rapite</emph>, scilicet me, <emph>grates ago</emph>, scilicet interficientibus me. <emph>Iam iam iuvat vixisse</emph>, id est ut viderem istam ulcionem in hostes Troianorum, <emph>iuvat</emph>, id est placet, <emph>post Troiam</emph>, scilicet vixisse. Tercio precipit Clitemestra ut moriatur, dicens: o <emph>furibunda morere</emph>. Quarto Cassandra respondet dicens: <emph>veniet et vobis furor</emph>, scilicet quando Horestes in ulcionem patris occidet te matrem suam. </p></div1></body></text></TEI.2>
